{"url": "https://trud.bg/%d0%be%d1%82%d0%bf%d1%83%d1%81%d0%ba-%d0%bf%d0%be-%d1%82%d0%b5%d0%bb%d0%b5%d1%84%d0%be%d0%bd%d0%b0-%d0%b8%d1%81%d0%ba%d0%b0%d1%82-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8/", "text": "До няколко месеца доклад за проекта ще получи вицепремиерът Томислав Дончев Необходими са поне 5 години за реализация Командировките може да се обработват онлайн Чиновниците ще може да подават заявление за излизане в отпуск или за командировка по мобилния си телефон или от компютъра. Това ще стане факт, ако бъде реализиран проект за навлизане на IT технологиите в управлението на човешките ресурси във ведомствата, който се разработва от Световната банка, научи „Труд”. По този начин вече работят в Световната пакта, като от мобилния си телефон служител на институцията може да поиска отпуск от 4 часа и бързо да получи одобрение от мениджъра си, който е в чужбина. А всички процеси по обработката на документите се правят в централизирано звено. Проучване на Световната банка е показало, че в България има ведомства, в които за да излезе човек в отпуск трябва да получи 12 подписа върху хартиеното заявление. А това е голямо разхищение на време и човешки труд. В същото време вече е разработен български софтуер, който позволява управлението на персонала в администрацията да става без хартия, а само електронно. До няколко месеца се очаква вицепремиерът Томислав Дончев да получи доклад от Световната банка с възможните сценарии за реформа в държавната администрация. След това Съветът по административни реформи ще трябва да реши дали да бъдат предприети действия за реализация на идеите. Като има няколко варианта. Най-ефективният е да има една агенция или звено, което да обработва електроните заявленията за отпуск и командировки за всички държавни администрации. Възможно е обаче такова звено да има и към всяко министерство. Идеята е електронно да може да се провеждат и всички конкурси за държавни служители. Тази система на работа също вече реално се прилага в Световната банка. Например, ако отдел от банката има нужда от нов служител, той подава информация към звеното за човешки ресурси, което се намира в Индия. Кандидатите подават онлайн документите си. А служители от звеното в Индия преглеждат кандидатите и подготвят доклад за броя и биографиите им, а след това мениждърът може да се срещне с най-подходящите. Една от целите в проекта на Световната банка е всички администрации в страната да работят по един и същи начин и да използват един софтуер за управление на човешките ресурси, а не всяко ведомство да си купува програмни продукти. Ако Съветът по административни реформи реши проектът да бъде реализиран, ще бъдат необходими поне 5 години за въвеждането на електронната обработка на документите.   HR отделът ще подготвя лидери Има възможност за електронни фактури Ако бъде въведено електронно управление на всички документи, свързани с назначаването и отпуските на чиновниците, хората от HR отделите (human resources) на министерствата ще имат повече време за други дейности, вместо да разнасят хартиени документи по етажите. Например могат да следят работата на служителите, и ако видят в някой човек мениджърски умения ще може да ги доразвиват, така че той да се изкачва в администрацията. Именно развитието на служителите е една от задачите на HR отделите в частните компании. Служителите в счетоводните отдели на ведомствата също ще имат по-малко работа, тъй като и фактурите за командировки например, ще може да се обработват електронно. В Световната банка документите за направени разходи се сканират и изпращат онлайн. След това софтуерът ги преглежда за грешки и чак накрая минават през човек за одобрение.   Световната банка отваря офис за 200 специалисти Избраха София заради IT експертите Световната банка ще открие свой център за споделени услуги в София. В него ще бъдат назначени около 200 души. Те ще отговарят за IT поддръжката, човешките ресурси и счетоводството на всички структури на Световната банка по света. Решението за това е взето броени часове преди да бъде обявено от премиера Бойко Борисов във вторник. До последния възможен момент България се е конкурирала с две близки страни – Сърбия и Хърватска. Но накрая България е избрана заради добрите IT специалисти, опитът, който те имат в аутсорсинг индустрията, както и дoбpe paзвивaщaтa ce oбщa бизнec cpeдa. Решението в коя от трите държави банката да открие новия си офис е взето след близо една година обсъждане. Първите служители в новия офис на Световната банка в София се планира да бъдат назначени до юни. А до година и половина служителите в офиса ще достигнат 200. При избора на регион за новия офис от Световната банка са приложили принципа „Слeдвaй cлънцeтo”, научи „Труд”. Първият офис за изнесени услуги на Световната банка е открит в индийския град Ченай, като в него работят над 1000 души. Идеята е към края на работното време в Индия да започва работата на офиса в София. А към края на работното време на новия център у нас да започва дейността на офиса на Световната банка във Вашингтон. По този начин ще бъде постигнато 24-часова поддръжка на IT системите и бизнес процесите на финансовата институция. Именно затова е решено офисът на банката да е в Източна Европа.   Системата се прилага в Канада и Естония Системата за използване на електронни документи при управление на служителите в администрацията вече се прилага в Канада. В Европа Естония е много добър пример на бързо развитие на електронното правителство и премахване на хартията в администрацията. В България системата за електронни документи може да се приложи успешно заради добрите IT специалисти, смятат експерти от Световната банка. Български софтуерни компании разработват подобни програми, които се използват от клиентите им в чужбина. Добре би било резултатите от труда им да се използват и в България.   Изкуствен интелект дава съвети Изкуствен интелект, или т.н. ботове, може да дават информация и съвети на служителите в администрацията, ако бъде въведена системата за електронна обработка на документите за командировка. Тази система вече се използва от Световната банка и може да бъде внедрена и в държавната администрация. Например, ако служител на финансовата институция пусне командировъчно за екзотична държава като Танзания например, веднага получава автоматично съобщение, че трябва да си направи определени ваксини, които са задължителни за пътуване до тази дестинация. Ако пък ще пътува в Европа автоматично получава информация, ако някое метро или летище за затворени заради стачка или атентат например. Ботове, които четат и анализират информация, се разработват и от български IT специалисти. Именно добрите кадри е основната причина Световната банка да избере София за своя нов офис, тъй като там ще се разработват и развиват подобни приложения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Отпуск по телефона искат чиновници\t\t\t"}
{"url": "https://trud.bg/%d0%b4%d1%8f%d0%bd%d0%ba%d0%be%d0%b2-%d1%82%d1%80%d0%b0%d0%b9%d0%ba%d0%be%d0%b2-%d0%b8-%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2-%d0%bd%d0%b5-%d1%80%d0%b0%d0%b7%d0%b1%d0%b8%d1%80%d0%b0/", "text": "Състав на специализирания наказателен съд даде ход на делото срещу бившите министри от кабинета „Борисов“ 2 Симеон Дянков и Трайчо Трайков, както и издателя Иво Прокопиев, които са обвинени за продажбата на 33% от държавния дял на ЕВН. Според спецмагистрати няма основания за спиране или прекратяване на делото. Защитата поиска обвинението да бъде върнато на прокуратурата заради неясноти и противоречия в обвинителния акт. Подсъдими с Дянков, Трайков и Прокопиев са и още са трима служители на Прокопиев в дружеството „Булброкърс“ – Петър Василев, Любомир Евстатиев и Радослав Рачев. Бившият министър на финансите Симеон Дянков и Иво Прокопиев са обвинени за длъжностно престъпление, от което са настъпили близо 28 милиона лева щети на държавния бюджет. Бившият министър на икономиката и енергетиката Трайчо Трайков е обвинен за това, че като длъжностно лице не е положил достатъчно грижи за повереното му имущество, от което са настъпили вреди в особено големи размери. Пред спецмагистратите Дянков, Трайков и Прокопиев заявиха, че не разбират обвиненията срещу тях. „Категорично не разбирам обвинението, защото има противоречия. Излиза, че аз съм обвинен, че съм защитил държавния интерес“, каза Дянков. Трайков също посочи, че не знае в какво е обвинен. „Преди известно време лице на властови позиции ми даде яснота защо съм в тази зала, но това няма нищо общо с обвинителния акт“, добави бившият енергиен министър. Прокопиев от своя страна определи делото като поръчка и го нарече фарс. „Ние сме жертва на политическа репресия“, убеден е издателят. Спор имаше и дали да бъде приет гражданският иск, заведен от Министерството на финансите. Според защитата той щял да затрудни делото, а освен това не може да има солидарен иск, без да има обвинение за съучастие. Адвокатите по делото твърдят и че сумите в обвинителния акт са различни от претендираните от ведомството щети. Спецсъдът обаче прие иска, тъй като отговарял на изискванията на закона и нямало да забави процеса. Следващото заседание по делото ще бъде на 5 март, за когато ще бъдат призовани и разпитани свидетели.  ", "date": "2019.01.30", "title": " Дянков, Трайков и Прокопиев не разбирали обвиненията срещу тях\t\t\t"}
{"url": "https://trud.bg/%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%b8%d1%82%d0%b5-%d0%bc%d0%b5%d0%b4%d0%b8%d1%86%d0%b8-%d0%be%d1%82-%d1%81%d0%bf%d0%b5%d1%88%d0%bd%d0%b0-%d0%bf%d0%be/", "text": "Медицинските служители във Филиала на Спешна медицинска помощ в Горна Оряховица са готови да оттеглят подадените до момента 28 оставки, които депозираха след нападението над техен колега през миналата седмица. Това стана ясно по време на среща на министъра на здравеопазването Кирил Ананиев с д-р Емил Николов и д-р Деян Георгиев от Филиала за Спешна медицинска помощ и представители на гражданско движение „Събуди се“ в Горна Оряховица, което в момента прави граждански патрули на спешния център. Лекарите изказаха благодарността си към здравния министър за бързата реакция и предприетите от него мерки, за да бъде гарантирана тяхната сигурност по време на работа. Още в петък министър Ананиев разпореди да бъде осигурена 24-часова физическа охрана на филиала. За една година през него са преминали 11 600 души, а близо 7 хиляди са обслужените адреси. Едва 30% от пациентите, на които е оказана спешна помощ, са постъпили в болница. По време на срещата бяха обсъдени и въпроси, свързани с промяна в Наказателния кодекс при вербална и физическа агресия над медицински лица, ефективното разходване на средствата за спешна помощ, промяна в категорията на труд за спешните медици, санкции за хората, които подават фалшиви сигнали към 112, както и липсата на кадри в системата. Здравният министър още веднъж осъди посегателствата спрямо медицински специалисти и заяви, че Министерството на здравеопазването ще реагира с всички възможни мерки при такива случаи. Кирил Ананиев благодари на целия екип на Филиала за Спешна помощ в Горна Оряховица и ги увери, че държавата застава зад тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Горнооряховските медици от Спешна помощ са готови да оттеглят оставките си\t\t\t"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%bf%d0%be%d0%b4%d0%b0%d0%b2%d0%b0-%d0%bf%d1%81%d0%b5%d0%b2%d0%b4%d0%be-%d1%81%d0%b8/", "text": "Елена Йончева подава псевдо сигнали. Така председателят на Народното събрание Цвета Караянчева коментира пред   скандала с Ларгото и  уличаващ, по думите й, министър Боил Банов в ощетяване на държавата. Караянчева смята, че Банов не трябва да подава оставката, защото на този етап няма повдигнато обвинение срещу него. По думите й има съмнителен запис от съмнителен източник и затова е добре, че прокуратурата се е самосезирала и е започнала проверка. „От едната страна имаме недоказано обвинение и скалъпен запис. Ако се вслушате в него, сякаш има сглобявани определени абзаци. От другата страна имаме документ на министъра, който показва, че има искова молба и той още тогава е сезирал съда”, коментира Караянчева. „В какво се превръща г-жа Жана д`Арк – така ли се прави разследваща журналистика или тя се превръща в пощенска кутия за доноси”, попита председателят на парламента. По думите й подобни псевдо сигнали и действия на опозицията карат хората да се чувстват, че живеят в блато. „Това, че си острие на БСП не те прави по презумпция невинен. Всеки може да стъпи на криво. Такива примери, които се случват в държавата, водят до това усещане за корупция у хората”, каза още Цвета Караянчева. Тя коментира и критиките на президента към работата на парламента. Припомни, че няколко пъти е отправяла покани през медиите към Румен Радев да отиде в Народното събрание и да види как се приемат законите. „Ако има някакви забележки, съм готова да ги чуя. Но той не знае точно как работи парламентът, защото от изказванията му разбирам, че на него не му е ясна технологията на изковаването на законите”, на мнение е Караянчева, допълвайки, че президентът работи избирателно и не спазва функцията си на обединител на нацията. „Поведението на политиците, отношението един към друг и начинът, по който се водят дебатите в залата, е голям удар срещу рейтинга на парламента”, на мнение е Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                    ", "date": "2019.01.30", "title": " Караянчева: Йончева подава псевдо сигнали, тя се превръща в пощенска кутия за доноси"}
{"url": "https://trud.bg/%d1%81%d0%bd%d0%be%d1%83%d0%b1%d0%be%d1%80%d0%b4%d0%b8%d1%81%d1%82-%d1%81%d0%b5-%d0%b8%d0%b7%d0%bc%d1%8a%d0%ba%d0%bd%d0%b0-%d0%bd%d0%b5%d0%b2%d1%80%d0%b5%d0%b4%d0%b8%d0%bc-%d1%81%d0%bb%d0%b5%d0%b4/", "text": "Сноубордист отърва смъртта в Пирин днес. В един от форумите за екстремни скиори има информация и снимки за инцидента, съобщава  . „Ранният следобяд днес, сноубордист влиза в първи улей на Ечмище – Запад. Когато е в средата на улея, се отцeпва лавина. Дебелината на отцепването е около 3 метра и е до основа в чашата на улея. Впоследствие тръгва лавина и на Изток към средната част на Ечмище с дебелина на дъската около 40 см. Огромното количество сняг стига до най-ниската част на Ечмище. Сноубордистът се измъква като по чудо невредим, избягвайки от пътя на лавината. През целия ден днес вятъра във високата част на планината е много силен от Юг което поради релефа на вр. Тодорка прави така че навява сняг и по източните и по западните сколонове и всички включващи Север. Абе ужас е работата. Сутринта са гърмели Бъндеришки улеи, лавината е стигнала отсрещните склонове“, пише свидетел на инцидента, който прилага и снимки от мястото. Други фенове на екстремните ски коментират, че това не се случва за първи път. Много сноубордисти и скиори пробват да карат в опасната местност, въпреки постоянните предупреждания за лавинна опасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Сноубордист се измъкна невредим, след като предизвика лавина в Пирин"}
{"url": "https://trud.bg/%d0%b2%d0%b0%d1%81-%d1%80%d0%b0%d0%b7%d1%80%d0%b5%d1%88%d0%b8-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%ba%d1%80%d0%b0%d0%b9-%d0%bf%d0%bb%d0%b0%d0%b6/", "text": "Строителството край плаж „Корал“ е възможно. Това става ясно от решение на Върховния административен съд. Според съда територията е урбанизирана, а мястото, където се очаква да се строи, не е защитена територия. Според инвестиционните намерения там ще се изгради комплекс с еднофамилни къщи. Строителството обаче няма да започне това лято, обяви инвеститорът. „Никога не сме се противопоставяли на това да бъдем обезвъзмездени на друго място чрез парични средства или чрез други имоти, така че акционерите в нашето дружество да не загубят средствата, които са вложени, а пък обществения интерес да бъде удовлетворен”, каза инвеститорът Сава Чаролеев. „Влязат ли багерите и тракторите ние сме готови дори и 10 човека да сме с телата си ще сме пред тракторите и багерите да защитим това нещо”, заяви Петко Петков, „Да запазим Корал”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " ВАС разреши строителството край плаж „Корал“"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0/", "text": "Решението на Великобритания да напусне Европейския съюз освободи място за нашата страна в блока, каза македонският премиер Зоран Заев, предаде РИА Новости. Министър-председателят на балканската държава проведе разговори с австрийския си колега Себастиан Курц във Виена. След официалната част Заев коментира, че промяната на името на неговата страна на Северна Македония е важна крачка по пътя на родината му към ЕС. „Решението на Обединеното кралство за Брекзит отвори свободно място за нашата страна в икономическото и политическото обединение“, каза още Заев. Балканският политик заяви, че Македония ще измине пътя към ЕС, но той няма да бъде лек. Домакинът от своя страна поздрави Заев за Преспанското споразумение. Курц също заяви, че Виена ще подкрепя усилията на Скопие за присъединяване към блока.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.30", "title": " Зоран Заев: Решението на Великобритания да напусне ЕС освободи място за нашата страна"}
{"url": "https://trud.bg/%d1%81%d0%b5%d0%b4%d0%bc%d0%b8-%d1%82%d1%83%d1%80%d0%bd%d0%b8%d1%80-%d0%bf%d0%be-%d0%b1%d0%b5%d0%bb%d0%be%d1%82-%d0%bf%d1%80%d0%be%d0%b2%d0%b5%d0%b4%d0%be%d1%85%d0%b0-%d0%b2-%d0%b5%d0%bb%d0%b5%d0%bd/", "text": "Приключи успешно турнирът по белот, първа проява от спортно-туристическия календар на община Елена. Седмото поредно издание на състезанието събра 28 запалени картоиграчи, за които белотът е хоби, предизвикателство и емоции. Тази година надпреварата се проведе в хотел „Централ“ в Елена с любезното съдействие на домакините Ирена и Слави Славови. Повечето участници са познати от предишни турнири, а някои от тях трудно отстъпват призовите места години наред. Тазгодишните шампиони са Йордан Йорданов и Румен Шалаверов. Техни достойни съперници на финала бяха Стоян Малешков и Марин Маринов. В играта на полуфинала двойката Красимир Кънчев-Светослав Петров победи Христо Христов и Николай Александров. Поредната надпревара по белот не мина без участието на Мариана Савова, победител през 2016 г. За полуфинала играта я изправи срещу сина й Николай, който спечели и показа, че е добър ученик на майка си. Висока оценка на турнира даде съдията Стоян Маринов. Организаторите от общината се спряха на него заради дългогодишния опит, добрите познания и участието му в турнири по чист бридж. Над 40 срещи изиграха двойките по време на турнира, който премина спокойно и даде възможност на всички да изявят своя талант в популярната игра. На победителите зам.-кметът Йордан Димитров връчи грамоти и парични награди, осигурени от общината и таксите за участие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Седми турнир по белот проведоха в Елена"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%be%d1%82-%d0%bc%d0%bb%d0%b0%d0%b4%d0%b5%d0%b6%d0%b8%d1%82%d0%b5-%d1%81%d1%82%d0%b0%d0%b2%d0%b0%d1%82-%d0%b1%d0%b0%d1%80%d0%bc%d0%b0/", "text": "Две трети искат гъвкаво работно време Половината от младежите у нас са започнали първата си работа като бармани или сервитьори. Други 62%, които не са работили до сега, биха започнали като обслужващ персонал в сферата на услугите. Това показват резултати от национално проучване по поръчка TELUS International Europe. Все повече от младежите у нас имат желание да съчетават работата с образованието чрез гъвкаво работно време, като 87% от тези, които нямат опит до момента, казват, че биха избрали тази опция. Според половината от анкетираните е изключително важно сферата, в която работят, да е свързана с образованието им. Освен служители в сектора на хотелиерството и ресторантьорството, 8% от младежите са се занимавали до момента с административни дейности, 6% са работили в ИТ сектора и 5% – в строителството. Само 37% от младежите в страната искат да работят в офис още със започването на първата си работа. Останалият дял анкетирани се задоволяват с нискоквалифицирана работа. Това е така, защото 66% от младежите искат да работят заради заплатата. Едва 12% посочват като причина трупането на опит, а 10% – придобиването на трудови навици. Кариерното развитие е важно за едва 8 на сто от българчетата, показва още анкетата. Без изненада – 81% от младите у нас биха търсили работа в интернет, 30% разчитат на училището или университета си, докато само 22% биха се обърнали към Агенцията по заетостта. Родителите подкрепят идеята децата им да работят, въпреки че според 82% те биха изгубили фокус върху обучението си, заради това същият процент анкетирани възрастни биха подкрепили гъвкавото работно време. Но дори според родителите заплащането е основният фактор, децата им да работят.", "date": "2019.01.30", "title": " Половината от младежите стават бармани и сервитьори\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b1%d1%81%d0%bf-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bf%d1%80%d0%b5/", "text": "БСП няма да подкрепи предложената от ГЕРБ икономическа рамка на транспорта в София. Това заяви председателят на групата на БСП в Столичния общински съвет и на социалистите в София Калоян Паргов, съобщиха от партията. По време на заседанието на Комисията по транспорт и туризъм към СОС днес той постави много въпроси във връзка с данните в доклада за икономическата рамка, на които не получи задоволителни отговори. „Икономическата рамка и транспортната задача са основополагащи документи за работата в сектора и са неразделна част от бюджета. По принцип те определят количеството и качеството на транспортното обслужване на гражданите. Логиката е първо да разгледаме и да приемем икономическата рамка и транспортната задача и те да станат елемент от бюджета. А не както е в момента – икономическата рамка е следствие на бюджета, тоест масовият градски транспорт се финансира до размера на заделените средства, а не до размера на необходимите средства за качествено обслужване. Освен това и бюджетът, и икономическата рамка управляващите в СО ги входираха в СОС в последния възможен момент. Този модел на управление е нелеп, коментира Калоян Паргов, който е заместник-председател на Комисията по транспорт и туризъм. – Очевидно управляващите в Столична община имат големи притеснения по отношение на бюджета за тази година, който им е последен за мандата преди местните избори през есента. Несъмнено точно тези притеснения са причината за това поведение и пълната непрозрачност в работата на управляващите в София“. Според Калоян Паргов, предложената от ГЕРБ в Столична община икономическа рамка не дава отговор на един основен въпрос – дали качеството на транспортната услуга ще се подобри. „Въпреки предложените увеличения в отделните параметри на транспортната задача, остава неяснотата и по въпроса дали ще бъде решен и друг от големите проблеми – този с разписанията и транспортната схема в града, коментира той. – Специално по този въпрос миналата година в Комисията взехме решение да започнем оптимизация и реорганизация на наземния транспорт. Управлението на процеса в момента е по сигнали на гражданите и с цел туширане тяхното недоволство. Липсва в обосновката на икономическата рамка отговор и на въпроса къде са проблемите на транспорта и в каква последователност те ще бъдат решавани. От предложената икономическа рамка става ясно, че живеещите в крайните квартали граждани ще останат недообслужени от гледна точка на удобното им придвижване. За поредна година управляващите в Столична община показват, че за тях е важен паричният поток и баланса на разходите, а не удобството на гражданите, които ползват транспорта“. Председателят на БСП – София е убеден, че третият метродиаметър в града ще бъде основна част от предизборната кампания за рязане на ленти на управляващите от ГЕРБ в столицата. „Третият метродиаметър е част от транспортната задача, а най-важният въпрос, свързан с него, подежи на решаване в средата на 2020 година. Говоря за довеждащия транспорт, коментира Калоян Паргов. – Това означава, че през първата половина на следващата година софиянци ще имат големи затруднения с ползването на третия метродиаметър на определени места по трасето. Просто свободният достъп ще бъде възпрепятстван”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.30", "title": " Калоян Паргов: БСП няма да подкрепи предложената от ГЕРБ икономическа рамка на транспорта в София\t\t\t"}
{"url": "https://trud.bg/2-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d0%be%d1%87%d0%b8%d0%bd%d0%b0-%d0%be%d1%82-%d0%b4%d0%b8%d1%85%d0%b0%d1%82%d0%b5%d0%bb%d0%bd%d0%b0-%d0%bd%d0%b5%d0%b4%d0%be/", "text": "2-годишно дете почина от дихателна недостатъчност, след като беше настанено по спешност в интензивното отделение на болницата в Пазарджик, съобщи  . Момичето е било прието в много тежко състояние със симптоми на пневмония. Починало е за часове. Детето е било транспортирано от велинградската болница. От РЗИ-Пазарджик уточниха, че преди две седмици детето е било хоспитализирано със симптоми на грип, а след това – изписано. Преди няколко дни обаче състоянието му рязко се влошило. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " 2-годишно дете почина от дихателна недостатъчност в болницата в Пазарджик"}
{"url": "https://trud.bg/%d0%b2%d0%b8%d1%80%d1%82%d1%83%d0%be%d0%b7%d1%8a%d1%82-%d0%bd%d0%b0-%d0%ba%d0%bb%d0%b0%d1%81%d0%b8%d1%87%d0%b5%d1%81%d0%ba%d0%b0-%d0%ba%d0%b8%d1%82%d0%b0%d1%80%d0%b0-%d0%b1%d0%be%d1%8f%d0%bd-%d0%b4/", "text": "Симфоничният оркестър на Атина вдъхновен от испанската музика посреща на сцената българският китарист Боян Дойчев. Симфоничният оркестър, под музикалното ръководство на диригента Алкис Балта, и изтъкнатия солист Боян Иванов Дойчев ще представят уникален концерт, който ще отведе слушателите към музикалната култура на Испания, представяйки различни аспекти чрез различни изпълнения. Боян Дойчев ще бъде солист на концерт за китара и оркестър „Аранхуес“ от Общинския симфоничен оркестър на 31 януари в театър „Олимпия“. Участието на солиста Боян Иванов Дойчев се осъществява с подкрепата на Посолството на България в Атина и Асоциацията на приятелите на китарата „Димитрис Фабас“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Виртуозът на класическа китара Боян Дойчев гостува в Атина"}
{"url": "https://trud.bg/160-%d0%bb%d0%b2-%d0%b3%d0%bb%d0%be%d0%b1%d0%b0-%d0%b0%d0%ba%d0%be-%d0%be%d1%82%d0%ba%d0%b0%d0%b6%d0%b5%d0%bc-%d0%b4%d0%b0-%d0%bd%d0%b8-%d0%bf%d1%80%d0%b5%d0%b1%d1%80%d0%be%d1%8f%d1%82/", "text": "6000 лв. за кражба на лични данни Налагат глоба в размер на 160 лева за всеки отказал да се включи в национално преброяване. Това е записано в Закона за преброяването на населението и жилищния фонд, който бе приет от Народното събрание на първо четене. Глоба ще има и за анкетьорите – до 6000 лв. за кражба на лични данни и от 500 до 1000 лв., ако не изпълняват задълженията си. Както „Труд“ писа, за първи път при преброяването на населението и жилищния фонд през 2021 г. ще се събират данни за GPS координатите на всяка къща и блок в страната, които ще се използват от институциите у нас. В анкетните карти доброволно ще ни питат за етноса, вероизповеданието и здравното ни състояние. Преброяването ще се извърши от 22 януари до 15 февруари 2021 г., като се очаква около 60% от хората да се преброят онлайн. По домовете анкетьори ще минават от 8 до 20 ч. в периода от 1 до 15 февруари. Сградите ще бъдат подробно описани с година на построяване, тип на конструкцията, брой на етажите и наличие на асансьор. Ще се събират данни и за материалното оборудване на жилището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " 160 лв. глоба, ако откажем да ни преброят"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b8-%d1%85%d1%83%d0%b0%d0%bd-%d0%b3%d1%83%d0%b0%d0%b9%d0%b4%d0%be-%d0%bf%d1%80%d0%be%d0%b2%d0%b5%d0%b4%d0%be%d1%85%d0%b0-%d1%82/", "text": "Президентът на САЩ Доналд Тръмп е провел телефонен разговор в сряда с лидера на венецуелската опозиция Хуан Гуайдо в сряда и го е уверил, че Вашингтон подкрепя претенцията за поста държавен глава на страната, предава AFP, като се позовава на съобщение от Белия Дом. „Президентът Доналд Тръмп днес говори с временния президент на Венецуела Хуан Гуайдо, за да го поздрави за историческото му поемане на президентството и за да го увери в силната подкрепа на президента Тръмп за венецуелската борба за демокрация“, се казва в изявлението. „Франс прес“ припомня, че Вашингтон подкрепя претенцията за поста държавен глава на Хуан Гуайдо, но конституционният президент на страната Николас Мадуро, който все още контролира всички държавни институции, включително военните и полицията, твърди, че Гуайдо е част от опит за преврат, дирижиран от САЩ. Върховният съд на страната забрани на лидера на опозицията да напуска страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Доналд Тръмп и Хуан Гуайдо проведоха телефонен разговор"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bb%d0%b5%d0%b7%d0%b5-%d0%b2-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81/", "text": "Прокурори от Специализираната прокуратура влязоха в Министерството на културата, предаде БТВ. Очаква се да бъде иззета документация,   на разговори с настоящия министър на културата Боил Банов, които тя кръсти аферата „Ало, Банов съм“. Според данните на народния представител от левицата фирма изпълнител от проекта за Ларгото в столицата е имала закъснение от 33 дни, за което е трябвало да дължи около 700 хил. лв. неустойка. През 2016 г. Боил Банов като зам.-министър на културата е дал инструкции за подправяне на документи и така неустойката да не бъде поискана. След изнесените данни   и разпореди незабавно извършване на проверка. Боил Банов даде извънреден брифинг, на който заяви, че е   Министърът на културата каза, че няма опростени пари и има заведена искова молба към фирмата. „Тези 700 хил. лв. не са опростени, върви дело“, каза днес той. По думите му ако премиерът Бойко Борисов поиска оставката му, той ще я даде незабавно.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Спецпрокуратурата влезе в Министерството на културата"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d1%82%d1%80%d0%b8-%d0%bc%d0%b0%d0%bb%d0%ba%d0%b8-%d1%81%d0%b8%d0%bd%d0%b8-%d0%bf%d0%b8%d0%bd%d0%b3%d0%b2%d0%b8%d0%bd%d1%87%d0%b5%d1%82/", "text": "Двама мъже са видени да открадват три малки сини пингвинчета от дупката им, съобщи Би Би Си. Те са използвали лост за повдигане на скали, после хващали малките за врата, за да ги извадят. В процеса едното пингвинче е загинало, а престъпниците са го оставили на мястото на инцидента. Сините пингвини са защитени в Нова Зеландия и са най-дребният вид пингвини. Според властите действията на крадците може би подсказват за трафикантска операция. Забелязан е и друг мъртъв пингвин да се носи по водата, като се предполага, че е починал от травма по главата. В този период от годината птиците са особено уязвими и престъпниците са знаели за това, смятат органите на реда. Малките син пингвини обикновено са високи около 25 см и тежат около 1 кг. Популацията на вида намалява в Нова Зеландия и всеки, извършил престъпление срещу него, го чака затвор до две години и глоба от 68 500 долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Откраднаха три малки сини пингвинчета в Нова Зелaндия"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%bb%d1%87%d0%b5%d0%b2-%d0%b2%d0%b5%d0%bb%d0%b8%d0%ba-%d0%bf%d1%80%d0%b8%d0%be%d1%80-%d0%bd%d0%b0-%d0%be%d1%80%d0%b4%d0%b5%d0%bd%d0%b0-%d0%bd%d0%b0-3/", "text": "Българският орден на тамплиерите миналата година чества 10 години Велик приорат България. А годишнината съвпадна и с 900 години от създаването на Ордена на тамплиерите. Още на 27-мия Конвент на Велик приорат – България, който посрещна тамплиери от три континента, направихме уговорка за интервю с Великия приор на България, в което да разкаже за инициативите през тази година. Оказа се, че разговаряме часове преди рождения ден на Румен Ралчев. – Какво би Ви зарадвало най-много за рождения ви ден, Господин Ралчев? – (смее се, б.а.) Нали се бяхме разбрали, че за години и за рожден ден няма да говорим? – Няма. Кое би ви зарадвало – по принцип, да не е за повода? – Мисля, че всеки човек, който се занимава с обществена дейност, най-много би се зарадвал на това, че което е свършил или върши в полза на хората, на обществото, действително е намерило почва и се връща към него под една или друга форма. Че намирайки сродни души – работят заедно за добруването на този настръхнал свят. Не всичко е пари и ние се опитваме именно чрез този феномен от миналото – тамплиерските ценности, да върнем желанието на хората да бъдат заедно и в добро, и в лошо. Най-хубавото, което може да се случи в такъв момент е да се чуе приятелската дума от колкото може повече страни. Така човек осъзнава, че тово, което е свършил, не са напразно хвърлени време и усилия, а има резултат. Естествено – не е без значение семейството, което е опора за всеки, който се занимава с обществена дейност. Ако то бъде стабилно, здраво, става една от основните предпоставки човекът да бъде успешен. Всичко останало е лъкатушене между различни философски понятия или финансови такива с цел оправдание за едно или друго: „Да, аз съм вече богат, но за сметка на това не ми върви в живота, между хората“. Свидетели сме на много наши съвременници, които се затвориха в черупката си без значение дали са финансово заможни или не. И това се дължи на консуматорското отношение към живота, което все повече се насажда. Консуматорският дух стана матрица за пребиваване на този свят. Все повече хора гледат на нас като екзотични представители на нещо отмиращо, чудят ни се защо хвърляме усилия и средства за съхранение и възраждане на християнски ценности. Ние обаче сме го приели за наша мисия и основно сме обърнали нашата дейност към подрастващото поколение. – Защо точно към него? – Всички си даваме сметка, че ако по някакъв начин сме изпуснали едно поколение в годините на Прехода, то от тук нататък трябва да вложим енергията си именно в подрастващото поколение, защото то е утрешното днес. Младите, които влизат в политическия или обществения живот, след време ще създават управленските решения на своята страна. Целта ни е да генерираме изконните християнски добродетели в тяхното поведение. Именно по тази причина Велик приорат – България на практика през цялото си съществуване до сега работи в посока на подрастващото поколение. Вече шеста година продължаваме с художествения конкурс за детска рисунка „Рицарят в мен“. Вече стигнахме до 12 000 рисунки годишно – това са 12 000 ученици от цялата страна, които изпращат своите творби, провокирани от рицарската чест и доблест. И ако в началото картините, които получавахме, бяха изпъстрени с героични рицари с доспехи и мечове, то през последните години все повече рисунки пристигат със сюжети от нашето съвремие. Това ни радва. Децата осмислят какво означава „рицарят в мен“ в 21 век. Имаме илюстрации на огнеборци, които спасяват хора, на деца, които помагат на беззащитно животинче, на възрастен човек – все примери, които показват, че когато на учениците се разкаже, даде им се литература, те започват да преосмислят доблестта като поведение в днешно време. И веднага виждаме как децата започват да илюстрират съвременните рицари като героите, дори и анонимните, на днешния ден. – Имахте идея точно конкурсът „Рицарят в мен“ да стане международна инициатива на Ордена на тамплиерите. Ще се случи ли? – О, да. Даже вече се случва. Точно през 2019 година го превръщаме в международен. Три училища във Франция, в които учат българчета, тази година също ще се включат в конкурса. Ученици от още две училища в Австрия, Виена – също ще изпратят свои рисунки за „Рицарят в мен“. Ще имаме участници от Македония, Сърбия, Украйна – предимно сред нашите сънародници, ще имаме картини и от Русия. Така деца от 7 държави ще се включат конкурса на Велик приорат – България. Радваме се, че за трета поредна година Министерството на образованието и науката ни включва с инициативата ни в годишния си календар. Другият ни национален конкурс за есе – „Рицарска постъпка“ също е в събитията му. Това е едно признание, че организираме жизнени мероприятия. Наградите винаги ги връчваме на 1 юни – в Деня на детето. Става дума за десет стипендии, които се дават на най-добрите творби, за да може децата да продължат да развиват своите способности. А през есента, на нашия Магистрален съвет, ние, българските тамплиери, ще отчетем резултатите и най-вероятно още държави от Европа ще се включат в конкурса през 2020 година. Не е тайна, че до преди 7-8 години Световният орден не работеше с подрастващото поколение. Ние бяхме първопроходците, които започнаха да работят с различни програми, свързани с децата. Създадохме младежка секция в Ордена и чрез нея млади хора се занимават с децата. Така стана, че една част от родителите на тези деца проявиха интерес и станаха членове на Ордена. Тази работа с младите е изключително отговорна, но именно чрез нея успяхме да спечелим доверието на родителите, на учителите и нашите инициативи да се радват на огромен интерес в много български градове. Не може да не сме щастливи от факта, че дори само с конкурса за детска рисунка, ще обединим усилията с наши братя и сестри от други Приорати и че те приемат като своя нашата инициатива. – Кои ще бъдат най-важните събития през 2019 година в световния календар на тамплиерите и у нас? – В плана на Ордена още през 2017 година започнахме с честванията на 900 години тамплиерство. През 2018 година бе така да се каже апогея, а тази година ще завършим цикъла от събития с форум в Португалия, в град Томар, който се счита за столица на тамплиерите. У нас, в България, също ще продължим събитията, посветени на тази важна годишнина – вече сме поръчали и в момента се работят 100-килограмови църковни камбани, които ще бъдат с нашите символи и ще бъдат дарени на храмове. Паралелно с това, ще продължим нашата издателска дейност, ще продължим с кампаниите си за защита на жените. За четвърта поредна година ще проведем благотворителен крос, с който набираме средства за жени с онкологични заболявания. Това спортно мероприятие го провеждаме в Пловдив и негов основен инициатор и организатор е нашата сестра Росица Касабова. Вече в два града финансирахме постановката „Прегръдката на ангела“, която е посветена на кампанията срещу насилието върху жените. Тази година ще се опитаме да я поставим в колкото може повече градове. Наша постоянна кампания е финансирането на училищни библиотеки чрез дарения. Подпомагаме и организираме няколко спортни инициативи – състезания по фехтовка, шах, баскетбол, волейбол сред младите. Всички командерии в цялата страна организират и финансират със собствени средства различни инициативи и събития. Вече е традиция в седмицата след Великден да провеждаме и международния фестивал за хорова великденска песен. Тази година събитието ще се проведе в аулата на Софийския университет „Св. Климент Охридски“. Една от важните ни посоки е да продължим работата си в Република Северна Македония. – Където инициирахте създаването на командерия през миналата година? – Да. Съвсем след дни сме в Скопие, където ще се проведе голям събор. Ще приемем нови постуланти, рицари, за да укрепим тази командерия, която създадохме през есента на 2018 година и да продължим със създаването на Велик приорат – Северна Македония. Предстои още работа поне година и половина. За сега Орденът в Македония се развива изключително добре. Признателни сме за изключителната благосклонност, която имаме и от православната, и от католическата църква. Допускат ни да работим в храмовете и мисля, че активността, която в Скопие се проявява и в гражданската сфера, и в работата на младите рицари, дава надежда, че с времето там ще имаме един силен Велик приорат. Нашите братя и сестри от Македония, например, направиха няколко мероприятия, в които събираха деца от смесени бракове – между мюсюлманин и християнка или християнин и мюсюлманка. Събитията протекоха изключително дружелюбно, създадоха много позитиви. И това е едно много добро попадение, идеята е на рицарите от Скопие. На 3 февруари имаме среща с една такава група деца, които ще изнесат своя музикална програма, а ние от своя страна сме подготвили дарения за тях. И ето тук вече говорим отново за мисията на съвременните тамплиери – да създават мостове към другите. Че всички сме едно, без значение от нашето вероизповедание. Нормално е всеки да вярва в своя си Бог, но не е нормално в 21 век да се воюва за това. Хората трябва да се свързват и помежду си и да работят заедно за общото си добруване въпреки различията си. Нашият гост  О.р. ген. Румен Ралчев е роден на 30 януари 1952 година в София. Завършил е право в СУ „Св. Климент Охридски”, полицейската школа, УНСС, доктор по философия в Peninsula university, САЩ, с професорско звание. Академик. Служил е в УБО и НСО. През 2017 година е преизбран за Велик приор на рицарите – тамплиери у нас.      ", "date": "2019.01.30", "title": " Румен Ралчев, Велик приор на Ордена на рицарите тамплиери в България, пред „Труд“: Консуматорският дух стана матрица за пребиваване на този свят\t\t\t"}
{"url": "https://trud.bg/%d0%b7%d0%b0-%d0%b5%d0%b2%d1%80%d0%be%d0%bf%d0%b0-%d0%b8%d0%bb%d0%b8-%d0%b7%d0%b0-%d0%bf%d0%b0%d1%80%d1%82%d0%b8%d0%b8%d1%82%d0%b5/", "text": "Помислим ли за изборите за европейски парламент, първото, което оценяваме, е срокът. Три месеца и нещо, почти четири. Време достатъчно, за да свършат партиите това, което ги засяга най-близко. Съставяне и подреждане на кандидатските листи, „ухажване“ на избирателите, контакти и евентуални споразумения с партньори. Но задълбочено разискване в обществото за съдбата днес и за близкото и по-далечно бъдеще на ЕС, т.е. и на Европа? Няколко месеца са съвсем кратко време, дори ако има силна амбиция това да се направи. А изглежда и амбиция всъщност няма. Равносметката за ЕС на изминалите десетина години навява песимизъм и тревога. Обратно на надеждите от последното десетилетие на ХХ век, в геополитически план ЕС определено губи ранг. Вместо желаното утвърждаване „на върха“ на двойката САЩ-ЕС, в съвременността се налага все по-категорично един многополюсен модел. САЩ успяват все още с цената на една свръхрискова политика да се удържат на позицията на първа военна сила, но в икономически и финансов план Китай е първият им конкурент. Условната „тройка“ е съставена от САЩ, Китай и Русия, а ЕС играе незавидната роля на поддържащ партньор за Вашингтон. Утре Индия, Япония, една евентуално обединена Корея, може да започнат „да изтласкват“ ЕС и от това място. Причината за „снижаването“ на ЕС в мащабите на света не е някаква скрита конспирация. В основата на този процес е отсъствието на стратегическо виждане за това какъв ЕС се гради и какви са целите в света, които този ЕС се стреми да постигне. В последното десетилетие бе демонстрирано по-категорично от когато и да било, че няколкото десетки хиляди добре платени функционери на ЕС работят главно за това да развият и утвърдят една бюрократична властова структура над европейското общество, оставяйки идеалите и очакванията на „проекта Европа“ за някакви „далечни времена“. Вместо конструктивни усилия в името на един истински „проект Европа“, силите на ЕС изтичаха в сблъсъци около украинската криза, „Брекзит“ и в цялост отношенията с Великобритания и оттам и със САЩ /главно в търговската област/, и – особено в последните години – кризата с миграцията и с откритата експанзия на радикалния ислямизъм. Положителният потенциал, който предлагат на ЕС редица насоки на взаимно изгодни връзки с Русия, но и с Китай, Иран и някои други страни, бе пренебрегнат, заради невинаги обосновани и от европейските интереси изисквания на политиката, желана от САЩ. Негативен ефект имаха и някои инициативи, предприети в интерес на групи лица, като истанбулската конвенция например. Последиците не закъсняха и са видими за всеки, който не е равнодушен към съдбата на Европа. В социален план неравенствата в европейското общество се множат. В рамките на правилата, държавите членки на ЕС демонстрират единство, но по същество са много различията в следваната от всяка от тях политика, което доведе до формирането на групи държави с различни позиции по редица съществени проблеми. Вече нито учудват, нито будят тревога взаимните нападки между държави членки на ЕС. Като резултат от всичко това се оформя все по-силно недоверие у обществото спрямо ръководните институции на ЕС, а последните упрекват все по-яростно в популизъм, фашизъм и какво ли не, всеки, който опита да бъде глас, или дори само да изрази безпокойство от съществуването на това недоверие. Отговорност за това състояние на ЕС носят големите политически партии. На първо място дясната европейска народна партия /ЕНП/, защото тя бе главната политическа сила на сцената на ЕС през този период. На второ място, зад нея, партията на европейските социалисти /ПЕС/. И след тях и останалите партии, представени в европейския парламент. Не в смисъл, че тези партии бяха инициаторите и главните архитекти, така да се каже, на изминатия от ЕС път. А защото те не поеха, в изискваната от обществените интереси степен, своята отговорност за това избирателите им да бъдат осведомявани и думата на последните да се търси и да се чува при решаването на всички важни за развитието на ЕС проблеми. Политическите партии, представени в европарламента, се държаха главно като говорители и инструменти на политиката и интересите на ЕС-бюрокрацията. А на европейското общество? Само доколкото не бе в конфликт с желаното от бюрокрацията. Ето така, съзнателно търсен, или просто логичен резултат от избрано поведение на „европейския елит“, ЕС се оказа в „мъртва хватка“. От една страна се остави да няма свое стратегическо виждане за света – този, който е, и този, към който има амбиция да се стреми. От друга страна, допусна да се настани недоверие между значителна част от обществото и политическите партии и институциите, от чието съгласие и общи усилия зависи въобразяването и сетне реализирането на едно европейско стратегическо виждане. Наблюдавайки оживлението, а и сблъсъците, с които в много страни се върви към европейските избори, може да се предположи, че те ще донесат нещо ново. Разместване на традиционните политически пластове, явяване на някои нови лица на сцената на ЕС. Навярно така ще бъде и да се надяваме, че ще бъде за добро. Но казаното не е нещо повече от пожелание. Защото анализът на изминатия път и главно назоваването на отговорността за водената в много направления погрешна политика, в смисъл – неотговаряща напълно на европейския интерес, не бе направен. И нищо не обещава, че този анализ ще бъде направен в месеците до изборите. Остава ни при това положение да се надяваме, че възникналите в някои европейски страни, къде спонтанно, къде не чак дотам спонтанно, нови движения на обществена активност, като „жълтите жилетки“ във Франция например, ще дадат тласък и ще предложат трамплин за изява на нови лица и формации.   Българските интереси Що се отнася до отношението на нашите политически партии към приближаващите европейски избори, доколкото мога да го преценя, то е само в обсега на партийните интереси. Коя партия колко депутатски места ще вземе и как това ще отекне на нашата си политическа сцена. Съдбата на ЕС, съдбата на Европа, нуждата от нова стратегическа визия – това нашите политици – засега поне – оставят да го формулират „големите“. Жалко! Не е това българският, нито истинският европейски интерес.      ", "date": "2019.01.30", "title": " За Европа или за партиите?\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b8%d0%bb%d1%87%d0%b5%d0%b2-%d0%bf%d1%80%d0%b8%d0%b5%d1%82%d0%b8%d1%8f-%d0%b1%d1%8e%d0%b4%d0%b6%d0%b5%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8/", "text": "Като символ на провала на сегашните управляващи определи приетия бюджет на Пловдив, който е в размер на 342 милиона лева, адв. Георги Илчев, член на Изпълнителното бюро на ПП АБВ, съобщиха от партията. Според Илчев подобна сума не спомага развитието на града. В парите за града не са предвидени средства за инфраструктурни реконструкции, нито за екологични проекти. Пловдив продължава да е сред градовете с най-мръсен въздух в Европа, а електротранспортът липсва, посочи Илчев и добави, че именно тролеите, като вид обществен градски транспорт, са темата на предстояща Кръгла маса, която АБВ ще инициира. Румен Петков определи събитието „Пловдив – Европейска столица на културата“ като пълен провал и унижение на българската култура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Георги Илчев: Приетия бюджет на Пловдив е символ на провала градската управа"}
{"url": "https://trud.bg/%d1%80%d1%83%d1%81%d0%ba%d0%b8-%d1%81%d0%b5%d0%bd%d0%b0%d1%82%d0%be%d1%80-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%bf%d0%be-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5/", "text": "Руски сенатор бе задържан в горната камара на руския парламент по обвинение, че е замесен в убийствата на високопоставени лица, съобщи ТАСС. Сенатор Рауф Арашуков от Карачаево-Черкезката република бе задържан, след като Съветът на федерацията гласува да се отнеме имунитетът му от съдебно преследване. 32-годишният Арашуков е замесен в убийствата на две високопоставени лица от Карачаево-Черкезката република през 2010 г., както и в други престъпления, съобщи руският Следствен комитет. Арашуков е разследван по препоръка на властите на КЧР, уточни Следственият комитет. Баща му Раул Арашуков е задържан пък по подозрение в кражба на природен газ в размер на 30 милиарда рубли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Руски сенатор е задържан по обвинение в убийства на високопоставени лица"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%bf%d0%be%d0%bb%d1%83%d1%87%d0%b8-%d0%b3%d1%80%d0%b0%d0%bc%d0%be%d1%82%d0%b0-%d0%b7%d0%b0-%d1%81%d0%be%d1%86%d0%b8/", "text": "Община Свищов получи грамота за участието си в Конкурса за добри практики на Института по публична администрация (ИПА), проведен в края на 2018 година. В категорията „Социална отговорност“ община Свищов участва и направи силно впечатление с практиката „Ефективно управление за качествени социални услуги в Дневен център за деца с увреждания“. Тя е насочена към подпомагане на хора в неравностойно положение и по-конкретно към подобряване на грижите за децата с увреждания, и подкрепа на техните семейства. Практиката, на обща стойност 119 600 лв., се реализира в резултат на партньорство на местно ниво, в т.ч. на община, неправителствени организации, бизнес и държавни институции, имащи отношение към закрилата на децата и семействата, а осъществяването ѝ съществено подобри достъпа до услугите на Дневния център за деца с увреждания в Свищов. В резултат, след концентрирането на дейностите в реновираните помещения и с оглед на оптимизираните условия, без да е налице промяна на издръжката и/или персонала, броят на потребителите е увеличен от 30 на 38 в рамките на един месец. Повишената квалификация на специалистите от социалната услуга е една от предпоставките за наличното високо ниво на доверие от страна на родителите и направи услугата желана, и предпочитана, дори за семейства от други общини. Социалната ангажираност на община Свищов към различните уязвими групи от обществото и грижата за тях е пример за добра социална политика на местно ниво. Прилагането на реализираната в община Свищов добра практика за подкрепа на деца с увреждания и техните семейства може да бъде успешно адаптирана, и приложена в повече от  90 Дневни центрове на територията на страната, финансирани от държавния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Община Свищов получи грамота за „Социална отговорност“\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81-%d0%b2%d1%82%d0%be%d1%80%d0%be-%d0%bf%d0%be%d1%80%d0%b0%d0%b6%d0%b5%d0%bd%d0%b8%d0%b5-%d0%bf%d1%80%d0%b8-%d0%b4%d0%b5%d1%80%d0%bc%d0%b5%d0%bd%d0%b4/", "text": "Георги Дерменджиев записа втора поредна загуба начело на „Левски“. Тимът на опитния специалист бе сломен с 1:2 от полския елитен „Висла“ (Плоцк) в приятелски мач, игран в Кипър. Голът за „сините“ реализира Давиде Мариани от дузпа в 65-ата минута, а за 13-ия в класирането на Екстракласа точни бяха Анхел Гарсия и Нико Варела, играл у нас за „Ботев“ (Пд).  През първата част Дерменджиев заложи на състав, изграден основно от чужденци, а от родните играчи титуляри бяха единствено Николай Михайлов, Станислав Иванов и Станислав Костов. В играта на „сините“ обаче се четеше умора, натрупана от тежката физическа подготовка през последните седмици. Гарсия откри резултата в 32-ата минута след неубедителна изява на Милош Цветкович в защита. През второто полувреме Дерменджиев направи множество смени, пускайки основно юноши на отбора. В края на срещата те бяха общо осем, а капитанската лента попадна на ръката на бранителя Деян Иванов.  В 65-ата минута Мариани вкара от дузпа, отсъдена за фаул срещу Илия Димитров. Това бе второ попадение за отбора в Кипър, а предишното такова отново бе от статично положение – гол на каращия по това време проби Жордан Н’Кололо от фаул. Само седем минути по-късно Варела прехвърли майсторски Николай Кръстев за крайното 2:1. Следващата проверка е с руския „Урал“ в събота.", "date": "2019.01.30", "title": " „Левски“ с второ поражение при Дерменджиев"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-144-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b0/", "text": "Ръководството на Община Горна Оряховица уважи честването по повод 144 години от рождението на Атанас Буров в едноименната Професионална гимназия по лека промишленост и икономика. На честването за годишнината на известния български финансист, дипломат и политик присъстваха присъства кметът инж. Добромир Добрев, общински съветници, общественици, бившият директор на училището и почетен гражданин на Горна Оряховица Илия Стефанов, учители и ученици. Възпитаници на школото припомниха накратко мястото на Буров в българската история, като разказаха за живота и делото на видния горнооряховчанин. „До края на годината в Горна Оряховица ще бъде издигнат паметник на Буров, а предложението предстои да бъде гласувано от общинските съветници“, обяви пред присъстващите инж. Добромир Добрев. Пред единствения за сега паметник на Атанас Буров в Горна Оряховица, който се намира в двора на училището, бяха поднесени венци от името на ръководството на ПГЛПИ „Атанас Буров“, от Община Горна Оряховица и от политически партии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Отбелязаха 144 години от рождението на Атанас Буров в Горна Оряховица\t\t\t"}
{"url": "https://trud.bg/%d0%b7%d0%b0%d0%bb%d1%83%d1%82%d0%b0%d0%bd-%d0%b2-%d0%b8%d0%bb%d1%8e%d0%b7%d0%b8%d0%b8-%d0%b8-%d1%87%d1%83%d0%b6%d0%b4%d0%b8-%d1%81%d1%85%d0%b5%d0%bc%d0%b8/", "text": "Идеята за нов политически проект вероятно ще се окаже свързана с фонд „Движение“ на Стив Банън в САЩ Срещу партия му трябва партия, остава да си я измисли, за да компенсира с нея твърде скромните си правомощия Президентът Радев излезе с отчет по повод две години от дейността на администрацията му, смъмри по навик управляващите. Очевидно му се искаше да впечатли народа, но не се получи. В такива „боеве със сенки“, щом не печелиш, рискуваш да загубиш. В политиката не е като в бокса, където удари в празното се броят за тренировка. Президентът у нас по определение не е поставен в една плоскост с партиите и правителството, има много редки изключения за пряк сблъсък. Срещу партия му трябва партия, остава да си я измисли, за да компенсира с нея твърде скромните си правомощия. При случай и да я размаха като заплаха срещу пренебрегващите го правителство и парламент. Това правеха и други преди него. Несъстоятелният като политик и партиен водач Желю Желев си въобрази, че създадената от компартията коалиция СДС го има за Създателя и Водача, провалиха го злобно седесарите. Партията СДС на Иван Костов прецака „своя“ президент Петър Стоянов за втори мандат. Беше разпоредено да се награди Георги Първанов за погрома над БСП в началото на 1997 г. и за поставянето на Сергей Станишев за партиен шеф. Докато тежко травмираната партия все още го припознаваше за свой, взе и втори мандат. Амбициите преливат в него, но няма партия, АБВ може да успее, но задължително без него. Чужд за ГЕРБ беше и си остана безхаберният „парашутист“ Плевнелиев, затова и не посегна към втори мандат. „Парашутист“ като кандидат на БСП беше и Румен Радев, Корнелия Нинова лично го наложи. Яко рамо му сложи Бойко Борисов с изваждането срещу него на „майка на нацията“ вместо силен противник. Доказано Радев притежава впечатляващи лични качества за ролята на пълноценен държавен глава, но те остро недостигат. Към липсата на съответстващи за длъжността правомощия се добавят политическото му дилетантство, отсъствието на приличен екип и особено на здрава партийна подкрепа. БСП не става по няколко важни външни и вътрешни причини, Нинова вече по-скоро му пречи с хъса си да прави лидерски образ за негова сметка. Всеки военен в някаква степен е кариерист. Амбиции Радев има много, не се долавя да са болезнени, разумни и частично обосновани са. Но само частично, само доколкото са негови лични. Затова сега Румен Радев изглежда залутан в илюзии и чужди схеми. Много трудно е, ако въобще е възможно, да се квалифицираш в областта на напълно чужда професия, в която внезапно си попаднал на висок пост. Щял президентът да подкрепи политически проект, ако работел за модернизацията на България. Има обаче проект с такива претенции, визия като слънце според позитанските модернизатори предлага БСП! Радев обаче от упор не го забелязва, с ГЕРБ изключва партньорство. Щял да подкрепи принципно нова партия, отговаряща на неговите ценности, ориентирана към „радикална промяна на политическата среда и на стила на “управление“. За целта Съвет за стратегическо развитие ще създава. С интелектуалци и големи специалисти в него, които ще раждат инициативи, несъмнено стратегически, на икономическия и идейния застой в страната. Да не е забравил Радев, че стратегически сме в Евросъюза, където други икономически и идейни алтернативи не се толерират? Едва ли. Американски човек е той, това го пише в „Труд“ още преди да си го хареса председателката Нинова. Оттам е идеята и вероятно ще се окаже свързана с фонд “Движение” на Стив Банън, наричан в САЩ „идеолог на американските “алтернативни десни”. Този сътрудник на Доналд Тръмп в предизборния му период заработи из Европа с цел отхвърляне на системните партии и създаването на проамерикански партийно-политически структури. За повехването на политическото лидерство в ЕС и провалите на традиционните леви и десни партии има по-важни обективни причини, но се долавя и приносът на идеолога Банън. Той не крие, че избирателната му технология е довела до появата на Матео Салвини на властовия връх в Италия. Вече твърди, че ще проработи другаде в Евросъюза, за да се разрасне “Италианска лига” до “Лига на лигите” в Европа. Като пъкнат на светло стратезите от Съвета на Радев, ще се види дали предположението ни е точно. Но вече звучи многозначително проамерикански бурната активност на вицепрезидента Йотова в подкрепа на Истанбулската конвенция и глухото мълчание в президентството по повод Пакта за миграцията. На 17 септември миналата година „Труд“ в „Политическият маразъм завършва с фалит“ писа, че партиите у нас фалираха, фалира и политическата система. Но няма какво да се направи, докато другаде не се роди нов политически модел, който да внесем у нас. Такава е съдбата на малката страна, а дотогава се налагат снишаване, спасение в ръжта, разместване на събираемите. Конкретно за сегашната маразматична ситуация у нас се е очертала скрита или явна широка коалиция от наличните в парламента партии. В редица случаи дори прозира как действа. Три месеца по-късно почетният председател на ДПС Доган предложи същото – създаването на програмно правителство, за да не „претърпят управляващите вътрешнопартийна имплозия“. Изборът е между лошото и много по-лошото. Борисов и ГЕРБ не стискат панически кормилото на властта, с прикрито удоволствие биха хвърлили горещите картофи в ръцете на БСП и ДПС. Позитанците и Нинова само позират, че се натискат за властта, особено в напълно компрометираната формула с ДПС. На Движението и така си му е добре. Така става ясно, че президентът Радев се изказва не навреме и не на място. За повечето му призиви времето е отминало, за някои още не е дошло. За люта борба срещу корупцията, бедността и беззаконието може да се призовава всеки ден, никой не е против. Радикална промяна на политическата среда и създаване на нови политически проекти всъщност е нещо съвсем различно от досегашния “най-прогресивен проект на човечеството” – Евросъюза. Ами да си го каже направо! Вашингтон неприкрито работи срещу ЕС, не се седи едновременно на два стола.                          ", "date": "2019.01.30", "title": " Залутан в илюзии и чужди схеми\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b4%d1%8f%d0%b4%d0%be-%d1%85%d0%b2%d1%8a%d1%80%d0%bb%d0%b8%d0%bb-10-%d0%b5%d0%b2%d1%80%d0%be-%d0%bf%d0%be%d0%b4%d0%ba%d1%83%d0%bf-%d0%b2-%d0%ba%d0%b0/", "text": "Възрастен мъж се е опитал да подкупи служителка на „Пътна полиция” в Монтана, за да дерегистрира автомобилите му извън законовия ред. Случаят се разследва, съобщиха от Областната дирекция на МВР. Инцидентът е станал във вторник към 11,10 часа в сградата на КАТ в града край Огоста. 72-годишният Борис С. от Берковица се появил пред гише № 8 на службата и поискал от служителката да отпише от масивите три негови стари коли, които вече не ползвал. Едното от возила е „Лада”. Системната операторка обяснила на пенсионера, че трябва да подаде документи, но дядото извадил от джоба 10 евро и ги хвърлил вътре в гишето, за да му свършат работата. Служителката веднага подала сигнал в Районното управление на МВР и на мястото пристигнала дежурна група. Полицаите разпитали пенсионера и свидетел на опита за корупция и образували досъдебно производство. Според запознати със случая възрастният мъж е бил слабо грамотен и не можел да се справи с административните изисквания. Вместо да поиска помощ обаче той решил, че може са дребен подкуп да реши бързо и лесно проблема си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Спипаха дядо, хвърлил 10 евро подкуп в КАТ- Монтана"}
{"url": "https://trud.bg/%d1%81%d1%82%d0%b5%d0%bd%d0%b0-%d0%be%d1%82-%d0%ba%d1%8a%d1%89%d0%b0-%d1%81%d0%b5-%d1%81%d1%80%d1%83%d1%82%d0%b8-%d0%b2%d1%8a%d1%80%d1%85%d1%83-10-%d0%b3%d0%be%d0%b4%d0%b8%d1%88%d0%bd%d0%be-%d0%bc/", "text": "Стена от срутила се къща е паднала върху 10-годишно момче в село Микрево, община Струмяни. За късмет момчето се е отървало със счупени крайници. Инцидентът е станал в изоставена къща в с. Микрево, община Струмяни към 14.15 часа. Там няколко момчета от местната ромска махала са играели, когато се е срутила една от стените и е ударила едно от тях. Момчето е транспортирано и настанено в МБАЛ-Благоевград. Ще има разследване на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Стена от къща се срути върху 10-годишно момче, отърва се със счупени крака"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d1%8a%d0%b4%d0%b5%d0%b1%d0%bd%d0%be%d1%82%d0%be-%d1%80%d0%b5%d1%88%d0%b5%d0%bd%d0%b8%d0%b5-%d0%bf%d0%be-%d0%b8%d1%81%d0%ba%d0%b0-%d0%bd%d0%b0-%d0%bc%d0%b8%d0%bd/", "text": "С решение от 28 декември 2017 г. Софийският градски съд е отхвърлил исковата молба на Министерството на културата за неустойка от консорциума изпълнител за забава в изпълнение на обекта „Античен Културно-Комуникационен Комплекс Сердика” – втори и трети етап. Съдът е решил, че предявеният иск следва да бъде отхвърлен, защото не е налице забава в изпълнението на възложените с процесния договор строителни работи. И е присъдил министерството да изплати съдебните разноски и адвокатското възнаграждение по делото на собствената му фирма „Реставрация“ ЕАД. Решението е обжалвано и делото е изпратено в Апелативен съд – София на 14 април 2018 г. Р Е Ш Е Н И Е  гр. София, 28.12.2017 г. СГС, VI-4 състав, в открито съд.заседание на шестнадесети ноември две хиляди и седемнадесета година, в състав: ПРЕДСЕДАТЕЛ: НИКОЛА ЧОМПАЛОВ При участието на секретар Анелия Груева, като разгледа докладваното от съдия Чомпалов т.дело № 379/17 г., за да се произнесе, взе предвид следното: СГС е сезиран с искова молба от М.НА К., с която са предявени срещу „П.и М.” ЕООД, „Р.” ЕАД, „П.-В.” ЕООД и „Ф.Г.2.” ЕООД искове с правно основание чл.92 ЗЗД. Твърди се от ищеца, че на 08.04.2015 г. е сключил с гражданско дружество „А.С.” договор за „изпълнение на строително-монтажни и консервационно-реставрационни работи, експониране и социализация на археологическите нива под бул.”Княгиня Мария Луиза” и под пл.”Независимост” на обект „Античен Културно-Комуникационен Комплекс Сердика” – втори и трети етап, а с доп.споразумение от 10.12.2015 г. срокът на изпълнение е определен на 20.01.2016 г. Сочи се, че ответниците са съдружници в гражданското дружество и носят солидарна отговорност за изпълнение на задълженията по възложената поръчка. На 29.01.2016 г. е проведено заседание на Държавно Приемателна Комисия, на което е съставен протокол с предложение за прекъсване на работата, защото са установени пропуски, включително неизвършени и незавършени и/или не добре извършени видове СМР – не са монтирани около 50 % от стъклата на куполното покритие, а на място са монтирани плексигласови плоскости; не е изпълнена шпакловка и боядисване на облицовъчните аквапанели, с които са обшити стоманените пръстени от конструкцията на купола, наклонени колони и гредови елементи по окачения таван на арх.ниво под пл.”Независимост”; не са довършени окачени тавани в помещенията и в южната част на Ларгото; не е довършено остъкляване на асансьора, вкл.хидроизолация; не са довършени ел.инсталациите, вкл. осветителната инсталация и слаботокови инсталации – пожароизвестяване и видеонаблюдение; не е монтирана евакуационната врата с анти-паник брава за изход към храм „Света Петка Самарджийска”; на подземното ниво под бул.”Княгиня Мария Луиза” по тавана е монтиран окачен таван от винилово платно, което няма изискванията на клас по реакция на огън съгласно табл.7 на чл.14 ал.2 наредба Iз-1971; на подземно ниво под пл.”Независимост” не е монтирано евакуационно осветление, поради което към 29.01.2016 г. е налице забава в изпълнението на поръчката по процесния договор. Поддържа се от ищеца, че констативният акт за установяване годността за приемане на строежа е акт образец 15, който е подписан на 25.02.2016 г., т.е с 36 дни по- късно от уговорения срок. Поради забавата на основание чл.47.1 от процесния договор ищецът има право на вземане за неустойка в размер на 0,2 % на ден върху цялата цена по договора. Иска се от ищеца ответниците да бъдат осъдени да заплатят солидарно сумата от 753 796,08 лв. – неустойка за забава за периода 21.01.16 г. – 25.02.16 г. Ответникът „Р.” ЕАД е представил писмен отговор, с който оспорва иска с възражението, че не е уточнено по коя точно хипотеза на чл.47 ал.5 от договора се претендира неустойка. Сочи се от ответника, че клаузата на чл.3 от договора предвижда възможност за спиране на работите, а по време на изпълнението на възложената по договора работа има 5 спирания с подписване на акт образец 10 за състоянието на строежа, след което строителството отново е продължавано и са подписвани акт обр.11. Спиране е налице за 14 дни – с акт от 19.05.2015 г. поради неосигурен авторски надзор; за 11 дни – с акт от 28.06.2015 г. поради необходимост от доп.археологически проучвания на източната порта; за 13 дни – с акт от 20.10.2015 г. поради неприключили археологически проучвания; за 13 дни с акт от 13.11.2016 г. поради необходимост от изготвяне на детайли и технически решения. Спирането на работите е общо за 59 дни и по обективни причини, които не са свързани с изпълнителите. Закъснението в сроковете е отчетено в доп.споразумение от 10.12.2015 г., с което срокът е изменен до 20.01.2016 г. На 30.12.2015 г. възложителят е уведомен, че работите по договора са изпълнени, а от изготвения на 25.01.2015 г. акт образец 15 се установява качественото изпълнение и липса на направени констатации за неизпълнение. Поддържа се, че на 29.01.2016 г. Държавната приемателна комисия е констатирала неизпълнение на възложителя – поради необходимост от привеждане на строежа в съответствие с одобрените проекти. Сочи се, че възложителят не е изпълнил задължението си по чл.170 ЗУТ и чл.7 ал.3, т.15 от Наредба N 3 да посочи на изпълнителя незавършените работи и да даде срок за изпълнение. Според ответника изпълнението на договора е завършено не на 25.02.2016 г., а на 25.01.2016 г., когато е съставен акт обр.15, с който е предадено строителството. Освен това на 23.12.2015 г. е подписан акт 16 за етап трети от договора на стойност 3 217 283,31 лв., което е преди крайния срок на 21.01.2016 г. Навежда се довод, че на ответника не са били възлагани строителните работи, за които се твърди от ищеца, че не са изпълнени, защото ответникът на 04.05.2015 г. е сключил договор с конкретно възложение. Ответникът „П.-В.” ЕООД е представил писмен отговор, с който оспорва иска с възражението, че възложената по договора работа е била изпълнена в срок, което се доказва от факта, че на 27.01.2016 г. е свикана Държавна приемателна комисия и към 15.01.2016 г. е налице изпълнение. Освен това възложителят не е констатирал пропуски. Ответникът „Ф.Г.2.” ЕООД е представил писмен отговор, с който оспорва иска с възражението, че не е налице забава, защото на 25.01.2015 г. е подписан акт обр.15, а строителните работи са били спирани 5 пъти с актове за установяване състоянието на строежа, поради което срокът за изпълнение се е продължил с 59 дни, т.е до 28.02.2016 г., а повторно изготвеният акт обр.15 е от 25.02.2016 г. Ответникът „П.и м.” ЕООД е представил писмен отговор, с който оспорва иска с възражението, че не е налице забава, защото възложителят с писмо от 30.12.2015 г. е бил уведомен за приключване на строителните работи, а на 25.01.2016 г. е бил подписан акт обр.15, с който е прието изпълнението. Освен това строителните работи са спирани 5 пъти с актове за установяване състоянието на строителството, поради което срокът за изпълнение е продължен с 59 дни. Дори и към 25.02.2016 г. не е налице забава. Ищецът е представил допълнителна искова молба, с която поддържа иска с довода, че към 20.01.2016 г. е налице забава. Според ищеца сключеното доп.споразумение на 10.12.2015 г. , с което е уговорен нов срок, отчита спирането на строителните работи, поради което не е налице хипотезата на чл.4 ал.2 от договора. Изготвеният на 15.01.2016 г. акт обр.15 не може да служи за доказване завършване на строителните работи, защото е необходимо издаването на разрешение за ползване, тъй като процесният строеж е първа категория по смисъла на чл.137 ал.1, т.1 б.”м” ЗУТ. На 12.02.2016 г. е изпратено писмо, от което се установява, че след подписване на акт обр.15 от 15.01.2016 г. изпълнителят е извършвал дейностите, констатирани на 29.01.2016 г. на заседанието на ДПК. Ответниците „Р.” ЕАД и „П.-В.” ЕООД са представили доп.писмени отговори, в които се сочи, че срокът за изпълнение на договора не е обвързан от приемане на строежа от ДПК, а с определен срок от 200 дни и съставяне на акт обр.15. Прави се възражение за прекомерност на претендираната неустойка. В писмо от 12.02.2016 г. е посочено, че температурите през м.01 са спаднали, което е затруднило строителството, а графикът е за отстраняване на пропуски и за нововъзникнали работи. Предписанията на ДПК са адресирани към възложителя, който следва за своя сметка да отстрани забележките. С подписване на акт обр.15 на 25.01.2016 г. страните по процесния договора са констатирали изпълнението на възложената работа. Представено е споразумение за създаване на сдружение по ЗЗД от 01.08.2014 г., от което се установява, че ответниците са постигнали съгласие да обединят дейността си за изпълнението на строително-монтажни и консервационно-реставрационни работи, експониране и социализация на археологическите нива под бул.”Княгиня Мария Луиза” и под пл.”Независимост” на обект „Античен Културно-Комуникационен Комплекс „Сердика” – втори и трети етап”. Уговорено е, че членовете на сдружението са солидарно отговорни за изпълнението на договора, а съдружникът „П.и м.” ЕООД е представител на дружеството. Представен е договор N РД 11-03-23/08.04.2015 г., от който се установява, че между ищеца и дружество „А.С.” е възникнало облигационно правоотношение, по което дружеството е поело е по възложение на ищеца задължението да извърши строително-монтажни и консервационно-реставрационни работи, експониране и социализация на археологическите нива под бул.”Княгиня Мария Луиза” и под пл.”Независимост” на обект „Античен Културно-Комуникационен Комплекс „Сердика” – втори и трети етап” в срок от 200 дни до датата на подписване на акт обр.15 /дата на приключване/, а ищецът е поел задължението да плати възнаграждение в размер на 12 563 272,80 лв. С доп.споразумение от 10.12.2015 г. страните са постигнали съгласие крайният срок на изпълнение на договора да бъде 20.01.2016 г. Представени са актове за установяване състоянието на строежа при спиране на строителството от 19.05.2015 г., 03.06.2015 г., 20.10.2015 г., 02.11.2015 г., 19.08.2015 г., 27.08.2015 г., 28.06.2015 г., 09.07.2015 г. Представен е протокол на Държавна приемателна комисия за установяване годността за ползване на строеж от 29.01.2016 г., в който за строеж „Античен културно-комуникационен комплекс Сердика”, етап II, са направени констатации за немонтирани около 50 % от стъклата на куполното покритие, а на място са монтирани плексигласови плоскости; не е изпълнена шпакловка и боядисване на облицовъчните аквапанели, с които са обшити стоманените пръстени от конструкцията на купола; наклонени колони и гредови елементи по окачения таван на арх.ниво под пл.”Независимост”; не са довършени окачени тавани в помещенията и в южната част на Ларгото; не е довършено остъкляване на асансьора, вкл.хидроизолация; не са довършени ел.инсталациите, вкл. осветителната инсталация и слаботокови инсталации – пожароизвестяване и видеонаблюдение; не е монтирана евакуационната врата с анти-паник брава за изход към храм „Света Петка Самарджийска”; на подземното ниво под бул.”Княгиня Мария Луиза” по тавана е монтиран окачен таван от винилово платно, което няма изискванията на клас по реакция на огън съгласно табл.7 на чл.14 ал.2 наредба Iз-1971; на подземно ниво под пл.”Независимост” не е монтирано евакуационно осветление. Представено е разрешение за ползване N СТ 05-2597/29.12.2015 г., с което е разрешение ползването на строеж Античен културно-комуникационен комплекс Сердика”, етап III- консервационно-реставрационни работи и строително-монтажни работи на открито археологическо ниво между бул.”Княгиня Мария Луиза” и ЦУМ. Представен е акт за установяване годността за приемане на строежа /образец 15/ от 25.01.2016 г., с който ищецът в качеството на възложител е приел изпълнението от дружеството на етап II от строеж „Античен културно-комуникационен комплекс Сердика”, консервационно-реставрационни работи и строително-монтажни работи на подземно археологическо ниво под бул.”Княгиня Мария Луиза” и под пл.”Независимост” без забележки за недостатъци. Представен е акт за установяване годността за приемане на строежа от 25.02.2016 г., с който е прието, че строеж Античен културно-комуникационен комплекс Сердика”, етап II, консервационно-реставрационни работи и строително-монтажни работи на подземно археологическо ниво под бул.”Княгиня Мария Луиза” и под пл.”Независимост”, е изпълнен съгласно одобрените инвестиционни проекти. Представено е разрешение за ползване N СТ 05-291/07.03.2016 г., с което е разрешено ползването на строеж „Античен културно-комуникационен комплекс Сердика”, етап II- консервационно-реставрационни работи и строително-монтажни работи на подземно археологическо ниво под бул.”Княгиня Мария Луиза” и под пл.”Независимост”. Установява се от заключението на СТЕ, че описаните в акт обр.16 от 29.01.2016 г. неизвършени строителни работи са на стойност 479 497,67 лв. без ДДС, които представляват в стойностно отношение 4,58 % от стойността на целия договор. Вещото лице е констатирало, че в Протокол от 29.01.2016 г. за установяване годността за ползване на процесния строеж не е посочено да са неизпълнени или недовършени консервационно-реставрационни работи, както и че в акт за установяване годността за приемане на строежа /образец 15/ от 25.01.2016 г. са описани изпълнените до 28.12.2015 г. консервационно-реставрационни работи. При така установената фактическа обстановка съдът достигна до следните правни изводи: Предмет на спора пред първоинстанционния съд е иск с правно основание чл.92 ЗЗД. Установи се от представения по делото договор N РД 11-03-23/08.04.2015 г., че между ищеца и дружество „А.С.” е възникнало облигационно правоотношение, по което дружеството е поело по възложение на ищеца задължението да извърши строително-монтажни и консервационно-реставрационни работи, експониране и социализация на археологическите нива под бул.”Княгиня Мария Луиза” и под пл.”Независимост” на обект „Античен Културно-Комуникационен Комплекс „Сердика” – втори и трети етап” със срок на изпълнение от 200 дни до датата на подписване на акт обр.15 /дата на приключване/, а ищецът е поел насрещното задължение да плати възнаграждение в размер на 12 563 272,80 лв. /с ДДС/. Дружество „А.С.”, което има качеството на изпълнител по процесния договор, е създадено по силата на сключено между ответниците търговци споразумение за създаване на дружество по ЗЗД от 01.08.2014 г. и е неперсофиницирано, поради което не може да поема права и задължения. Ето защо съдът приема, че за всеки от ответниците, които са съдружници в неперсофиницираното дружество, имащо качеството на консорциум по чл.275 ТЗ, са възникнали права и задължения във връзка с изпълнението на възложените с процесния договор строителни работи. При сключване на договора консорциумът е бил представляван от съдружника „П.И.М.” ООД, който на основание чл.5.2 от споразумението от 01.08.2014 г. е действал като представител от името и за сметка на останалите съдружници. В този случай на основание чл.261 ал.3 ЗЗД ответниците отговарят солидарно за изпълнение на възложената с договора изработка. Страните по договора за изработка са уговорили срок за изпълнение от 200 календарни дни, а с доп.споразумение от 10.12.2015 г. са постигнали съгласие крайният срок на изпълнение да бъде продължен до 20.01.2016 г. Според съда фактът на изпълнение в срок на възложената с процесния договор работа следва да се приеме за осъществен при наличието на подписан акт обр.15, защото в клаузата на т.2.2 от договора е постигнато изрично съгласие, че срокът на изпълнение е до датата на подписване на акт обр.15, който представлява дата на приключване на изпълнението на договорените строителни работи. От страна на ищеца е наведен с доп.искова молба довод, че процесният строеж представлява „първа категория” по смисъла на чл.137 ал.1, т.1 б.”м” ЗУТ, поради което акт обр.15 не може да служи за доказване на факта на завършване на строителните работи, тъй като е необходимо издаване на разрешение за ползване. Съдът не споделя тезата на ищеца, че за изпълнението на възложената по договора работа е ирелевантно изготвянето на акт обр.15, както и че изпълнението е налице само при издадено разрешение за ползване. Тази теза на ищеца е в разрез с постигнатото между страните съгласие, обективирано в процесния договор. Нито в договора, нито в сключеното към него доп. споразумение, се съдържа уговорка, която обвързва изпълнението на възложената работа с издаване на разрешение за ползване. Волята на страните е ясно изразена и обективирана в договора и не се нуждае от тълкуване – изпълнението на възложената от ищеца изработка приключва с подписване на акт обр.15 – т.2.2. Сключеният между страните договор има силата на закон за тях на основание чл.20а ал.1 ЗЗД, поради което за отношенията по изпълнението и приемането на възложената работа следва да се прилага клаузата на т.2.2 от договора. След като в договора не се съдържа уговорка, според която възложената от ищеца работа се счита за изпълнена при издаване на разрешение за ползване, съдът приема, че постановяването на такъв адм.акт е неотносим за отношенията между възложител и изпълнител. Постигнатото между страните съгласие е с подписването на акт обр.15 да се удостовери фактът на изпълнението на изработката в уговорения срок. Издаването на разрешение за ползване след уговорения краен срок представлява факт, който не може да се противопостави на изпълнителя и не може да бъде основание за извод, че до неговото издаване работата не е била изпълнена. След завършването на строежа и изготвянето на констативен акт обр.15 – чл.170 ал.1 ЗУТ, вр. с чл.7 ал.3, т.15 от Наредба N 3 от 31.07.2003 г., в тежест на възложителя е да предприеме необходимите действия по чл.177 ЗУТ и да подаде заявление до държавния орган за издаване разрешение за ползване, а изпълнителят на строителните работи не може и няма право да се намесва в отношенията между възложителя и компетентния адм.орган по издаването на разрешението за ползване. С процесния договор е възложено извършването на строеж от два етапа / етап II и етап III/, а съгласно споразумението краен срок за изпълнение е 20.01.2016 г. По делото е представено разрешение за ползване N СТ -05-2597/29.12.2015 г., с което е разрешенo ползването на етап III от процесния строеж. Това означава, че част от възложената изработка, включваща строителните работи по етап III, e била изпълнена и приета от ищеца в качеството на възложител още в края на 2015 г. Това е така, защото в разрешението за ползване от 29.12.2015 г. се цитира протокол обр.16 от 23.12.2015 г., съставен от комисия, назначена със заповед от 22.12.2015 г. След като на 23.12.2015 г. е издаден протокол обр.16 за етап III, няма никакво съмнение, че преди съставяне на този протокол е бил изготвен и акт обр.15, с който е приключено изпълнението на възложените с договора работи по етап III. Доказателственият извод, че работата по етап III е изпълнена преди крайния срок се опира на факта, че преди издаване на разрешението за ползване на 29.12.2015 г. строежът е бил предаден от изпълнителя и приет от възложителя. Издаденото на 29.12.2015 г. разрешение за ползване е сигурна индиция за факта, че преди неговото издаване участниците в строителството са изготвили акт обр.15, с който се удостоверява изпълнението на възложените по договора работи от етап III. Няма никакво съмнение, че към 29.12.2015 г., когато е издадено разрешението за ползване, строителните работи по етап III са изпълнени и предадени на ищеца. Още в края на 2015 г. поръчката по отношение на строителните работи от етап III, които според в.лице са на стойност 3 217 283,31 лв., е изпълнена. Дори и работите по етап II да са изпълнени със закъснение на 25.02.2016 г., както се поддържа от ищеца, не е налице забавено изпълнение в цялост на възложената по договора работа към крайния срок на 20.01.2016 г., защото една част от поръчката /работите по етап III/ e изпълнена в срок. Ищецът не е изпълнил задължението по чл.190 ГПК да представи количествено стойностна сметка към договора, поискана от ответника „Р.” ЕАД за установяване на твърденията, че стойността на изпълнените по етап III работи възлиза на 3 217 283,31 лв., а на етап II на 7 252 110,69 лв. Ето защо на основание чл.161 ГПК съдът приема, че работите по етап III и етап II възлизат на посочените по-горе стойности. Това означава, че преди 29.12.2015 г. са изпълнени по договора работи по етап III, които представляват около 31 % от цената на цялата поръчка. След като още преди 29.12.2015 г. една значителна част от поръчката е изпълнена, дори и да се приеме, че е налице забава по отношение на останалите работи по етап II, няма основание в полза на ищеца да се начислява неустойка по чл.47.1 от договора върху цялата цена на поръчката. Неустойка върху цялата цена на поръчката би имало основание да се начислява, когато е налице изпълнение със закъснение на всичките възложени по договора работи, но в случая работите по етап III са изпълнени и приети преди крайния срок на договора. По делото е представен акт за установяване годността за приемане на строежа обр.15 от 25.01.2016 г., в който е удостоверено, че процесният строеж Античен културно-комуникационен комплекс Сердика”, етап II: консервационно-реставрационни работи и строително-монтажни работи на подземно археологическо ниво под бул.”Княгиня Мария Луиза” и под пл.”Независимост”, е изпълнен съгласно одобрените инвестиционни проекти, а в акта не са направени констатации за недостатъци. Изготвеният на 25.01.2016 г. акт обр.15 има качеството на документ по чл.7 ал.3, т.15 от Наредба N 3 от 2003 г., който на основание чл.176 ал.1 ЗУТ притежава материална доказателствена сила за факта на изпълнение и предаване на строежа от изпълнителя на възложителя. Изготвените в процеса на строителството документи/актове по чл. 170 ал. 1 и ал. 2 ЗУТ, вр. с Наредба № 3/31.07.2003 г. за съставяне на актове и протоколи по време на строителството, са регламентирани от закона като форма за доказване /“ad probationem“/ на свързаните със строителството фактически обстоятелства. След като акт обр.15 от 25.01.2016 г. е подписан от ищеца възложител, този удостоверителен документ представлява годно доказателство за извършено на 25.01.2016 г. приемане от възложителя на изпълнението – чл. 264 ЗЗД /решение № 76 от 10.08.2015 г. по т.д. № 729/2014 Г., Т. К., ІІ Т. О. на ВКС, решение № 65/16.07.2012 г. по т. д. № 333/2011 г. на ВКС, ІІ Т. О/. Доколкото в акт обр.15 от 25.01.2016 г. не са направени констатации за некачествено изпълнение, респ. за неизпълнени работи, съдът приема, че възложената с процесния договор работа е била изпълнена в цялост и съобразно уговореното, както и че изпълнението на поръчката е било прието от възложителя без възражения – чл.264 ЗЗД. С исковата молба е представен акт обр.15 от 25.02.2016 г., който е изготвен отново за етап II от процесния строеж и който по същество приповтаря в основната си част направените констатации в акт обр.15 от 25.01.2016 г. Според съда изготвеният на 25.02.2016 г. нов акт обр.15 няма правна стойност относно работите, които са описани в първия акт обр.15 от 25.01.2016 г., който служи за удостоверяване факта на изпълнение на съответния етап от строителството – чл.176 ал.1 ЗУТ. С подписването на първия акт обр.15 на 25.01.2016 г. следва да се приеме, че изпълнението на строителните работи по договора е приключило. Ето защо съдът намира, че изготвеният на 25.02.2016 г. акт обр.15 има доказателствено значение само за работи, извършени допълнително след приключване на изпълнението на 25.01.2016 г. и които не са били описани в първия акт – „микроклимат“ по протоколи от 15.02.2016 г., както и единични изпитания „Ел” по протоколи от 19.02.2016 г. След като на 25.01.2016 г. е подписан от участниците в строителния процес акт обр.15, възложените с договора работи по етап II са изпълнени и приети, а вторият акт от 25.02.2016 г. установява приемането на работи, които не са описани в първия акт от 25.01.2016 г. и които представляват допълнителни работи, респ. нововъзникнали. Следва да се обележи, че с извънпроцесуалното си поведение ищецът се е позовал на изготвения на 25.01.2016 г. първи акт обр.15, защото на 27.01.2016 г. е била свикана Държавна приемателна комисия със заповед РД 19-130. Сезирането от ищеца на държавния орган на 27.01.2016 г. с искане за издаване на разрешение за ползване /удостоверение за въвеждане в експлоатация/ по несъмнен и категоричен начин сочи на фактическото обстоятелство, че преди 27.01.2016 г. строителните работи по етап II от процесния строеж са му били предадени от изпълнителя с първия акт обр.15 от 25.01.2016 г. Ответникът „П.и м.” ЕООД в писмения отговор се е позовал на писмо от 30.12.2015 г., с което ищецът е бил поканен да приеме изпълнението, а в съд.заседание на 06.10.2017 г. ищецът е признал, че през м.12.2015 г. е получил поканата за приемане на изпълнението. Това означава, че поради поведението на ищеца първият акт обр.15 е бил изготвен на 25.01.2016 г., т.е след крайния срок на договора /20.01.2016 г./. В случая е налице забава на кредитора – възложителя, който още през м.12.2016 г. е бил поканен да приеме изпълнение на работите по етап II, но не е оказал необходимото съдействие за предаване на резултата от изработката. Фактическият извод на съда, че възложената с процесния договор работа по етап II е била изпълнена преди крайния срок -20.01.2016 г., се потвърждава и от подписания от ищеца акт първи акт обр.15 на 25.01.2016 г., в който са описани документите, удостоверяващи изпълнението на отделни видове работи – най-късно изготвените актове за етап II от строежа са от 18.01.2016 г. – за приемане конструкцията на асансьорната шахта, както и протоколи от 22 и 25.01.2016 г. за единични изпитания „Ел”. След като през м.12.2015 г. ищецът е бил поканен да приеме изпълнение, съдът приема, че поради неговото поведение посочените по-горе актове са изготвени на 18, 22 и 25.01.2016 г., както и първият акт.обр.15 на 25.01.2016 г. Ищецът, който не е оказал необходимото съдействие, не може да черпи права от своето противоправно поведение. Съдът на основание чл. 95 ЗЗД приема, че не поради поведение на изпълнителя, който още на 30.12.2015 г. е изразил готовност да предаде на възложителя работите по етап II, тези работи са били реално предадени след 20.01.2016 г. – на 25.01.2016 г., когато е подписан първият акт обр.15. При тези факти съдът намира, че възложените с процесния договор работи по етап II са били приети от възложителя на 25.01.2016 г., когато е подписан акт обр.15. Ищецът е бил уведомен за изпълнението на поръчката и за готовността да му бъде предадено изработеното преди крайния срок, но не е оказал необходимото съдействие и поради неговото поведение първият акт.образец 15 е подписан 5 дни след крайния срок. Подписаният впоследствие на 25.02.2016 г. втори акт обр.15 има значение за допълнителни и нововъзникнали след приключване на договора работи, защото изпълнението на строежа и приемането от ищеца на изпълнените работи по етап II е било осъществено още с изготвения на 25.01.2016 г. първи акт обр.15. В протокол на ДПК за установяване годността за ползване на строеж от 29.01.2016 г. са направени от държавния орган констатации за пропуски, неизвършени и незавършени видове строителни работи. Тези констатации на държавния орган не оказват влияние в отношенията по процесния договор, които са приключени и уредени между страните с подписването на първия акт обр.15 от 25.01.2016 г., в който ищецът в качеството на възложител е направил признание за качествено изпълнени в цялост работи по етап II. Всички описани в протокола на ДПК недостатъци са констатирани при извършване на оглед от комисията, което означава, че са “явни” недостатъци. Следователно ищецът в качеството на възложител е бил длъжен да отбележи своите възражения за тях в подписания на 25.01.2016 г. първи акт обр.15 – чл.7 ал.3, т.15, б.“б“ от Наредба № 3/31.07.2003. Този акт обаче е подписан без забележки, поради което в отношенията между страните по процесния договор следва да се приеме, че възложената по договора работа е изпълнена в цялост и без недостатъци. Както се спомена по-горе, страните не са обвързали изпълнението на възложените с договора работи от съставяне на акт от държавната приемателна комосия, респ. с издаване на разрешение за ползване/въвеждане в експлоатация, поради което направените в акта на ДПК от 29.01.2016 г. констатации са ирелевантни за отношенията по договора. Дори и да се приеме, че за отношенията между страните имат значение направените в акта на ДПК от 29.01.2016 г. констатации, това означава, че за описаните в акта недостатъци е възникнало на основание чл.265 ал.1 ЗЗД в полза на възложителя право да иска поправяне на работата, заплащане на разходите за отстраняването на недостатъците, или съответно намаляване на възнаграждението, но наличието на недостатъци само за част от поръчката не освобождава възложителя от задължението да приеме останалата извършена в срок работа и не означава, че цялата работа е изпълнена със забава. Като краен извод – възложените с процесния договор строителните работи по етап III са били изпълнени още към 29.12.2015 г., т.е преди крайния срок -20.01.2016 г. Строителните работи по етап II са били изпълнени също преди крайния срок, но поради поведението на ищеца са предадени на 25.01.2016 г., когато е подписан първият акт обр.15, поради което за закъснението от 5 дни изпълнителят е освободен от отговорност. След като не е налице забава, в полза на ищеца не е възникнало вземане за обезщетение в размер на уговорената в клаузата на чл.47.1 от договора неустойка. За пълнота на изложението следва да се спомене, че неустоечната клауза по т.47.1 от договора, според която при забавено изпълнение се начислява неустойка за забава в размер на 0,2 % на ден върху цялата цена за изпълнение на договора, но не повече от 20 % от цялата цена за изпълнение на договора, е неприложима при забавено изпълнение само на част от поръчката. Неустоечна клауза, която предвижда начисляване на обезщетение за забавата на част от задължението, но в размер на лихвен процент върху цялата стойност на договора, излиза извън присъщите на неустойката обезщетителна, обезпечителна и наказателна функции. При наличие на забава за изработката в срок само на част от възложените работи, а не на цялата поръчка, неустойката би имала обезщетителна и наказателна функция, когато се начислява само върху стойността на изпълнените със закъснение работи, защото така ищецът би се обезщетил именно за вредите от забавата да се изработят в срок съответните работи, а изпълнителят би се санкционирал именно за забавеното изпълнение на тези работи. В противоречие с добрите нрави е при наличие на забава само за някои от възложените работи, неустойката да се начислява не върху стойността на тези изпълнени със закъснение работи, а да се начислява върху стойността на всички възложени с договора работи, включително и върху стойността на изпълнените в срок работи. Дори и да отчетат констатациите в акта от 29.01.2016 г. на държавната приемателна комисия, би следвало да се приеме, че е налице забава само за описаните в акта работи. Недопустимо е за забавеното изпълнение на описаните в акта на ДПК работи да се начислява обезщетение в размер на неустойката по т.47.1 върху цялата цена на всички възложени с договора работи. Следва да се спомене, че ищецът не е изпълнил задължението по чл.190 ГПК да представи количествено стойностна сметка към процесния договор, с което е създал пречки за установяване стойността на работите, които са описани в акта на държавната приемателна комисия. Освен това ищецът не е изпълнил указанията на съда по чл.145 ал.2 ГПК да изложи твърдения за тяхната стойност, а неоснователно поддържа, че е налице забавено изпълнение на цялата работа по процесния договор. С оглед на изложеното съдът намира, че предявеният иск следва да бъде отхвърлен, защото не е налице забава в изпълнението на възложените с процесния договор строителни работи. В полза на ответника „Р.” ЕАД следва да се присъдят сторените от него съд.разноски за адв.възнаграждение, платено по банков път, и депозит за в.лице, а в полза на ответниците „Ф.Г.2.” ЕООД и „П.-В.” ЕООД не следва да се присъждат съд.разноски, защото не е представен документ за платено адв.възнаграждение. Мотивиран съдът РЕШИ: ОТХВЪРЛЯ предявения от М.НА К. иск с правно основание чл.92 ЗЗД, с който се иска солидарното осъждане на „П.и М.” ЕООД, „Р.” ЕАД, „П.-В.” ЕООД и „Ф.Г.2.” ЕООД да заплатят сумата от 753 796,08 лв. – неустойка за забава за периода 21.01.2016 г. – 25.02.2016 г., дължима по т.47.1 от договор N РД 11-03-23/08.04.2015 г. ОСЪЖДА М.НА К., гр.София, бул.”***********, да заплати на „Р.” ЕАД, ***, съд.разноски в размер на 25 600 лв. Решението може да се обжалва пред САС в двуседмичен срок от връчването. ПРЕДСЕДАТЕЛ: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2019.01.30", "title": " Вижте съдебното решение по иска на Министерството на културата за неустойка от изпълнителя на Ларгото"}
{"url": "https://trud.bg/%d0%b3%d0%b4%d0%b1%d0%be%d0%bf-%d1%80%d0%b0%d0%b7%d0%b1%d0%b8-%d0%b3%d1%80%d1%83%d0%bf%d0%b0-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80%d0%b8-%d0%bd%d0%b0-%d1%82%d0%b5%d1%80%d0%b8/", "text": "Голямо количество наркотици са иззети при операция на ГДБОП на териториите на Плевен и Ловеч, съобщиха от пресслужбата на МВР. Специализираната полицейска операция с цел пресичане дейността на организирана престъпна група, занимавала се с производството и разпространение на наркотици, е проведена под ръководството на Специализираната прокуратура. По време на извършените действия по разследването са намерени и иззети голямо количество наркотични вещества – около 2,5 кг амфетамин, 10 г марихуана, 5 г метамфетамин, както и голямо количество материали и прекурсори и съответното оборудване за производство на метамфетамин. Конфискувани са също мобилни телефони, СИМ-карти, огнестрелно оръжие и боеприпаси. Извършени са претърсвания и изземвания на 11 адреса и 6 автомобила. Към наказателна отговорност са привлечени 8 мъже. Допълнително са проведени неотложни процесуално-следствени действия на още два адреса. От таванско помещение в къща в с. Опанец, общ. Плевен, са иззети материали, прекурсори и част от оборудване за производство на амфетамин. В пристройка, обособена като работилница е намерен и 30-литров контейнер, съдържащ около 15 литра амфетамин база. Там с полицейска мярка е задържан 43-годишен мъж. В стопанска постройка в с. Къртожабене, общ. Плевен, също са открити голямо количество материали, прекурсори и оборудване за производство на амфетамин, както и други вещества, използвани в процеса на синтезиране на наркотичното вещество. Намерен е плик с бяло прахообразно вещество, с приблизително тегло около 300 грама. От същата постройка е иззета и карабина с оптичен прицел със заличени серийни фабрични номера и патрони. Собственикът на имота е разпитан в качеството му на свидетел и е освободен. В операцията са участвали служители на ГДБОП, секторите БОП в Плевен, Ловеч, Русе, Разград, Враца и Монтана, както и служители на ОДМВР – Пленен и Ловеч. Шестима от участниците в престъпната група са с постоянна мярка за задържане, а на други двама – парични гаранции от по 2000 лeва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.30", "title": " ГДБОП разби група наркодилъри на териториите на Плевен и Ловеч (ВИДЕО и СНИМКИ)\t\t\t"}
{"url": "https://trud.bg/13-600-%d0%b4%d1%83%d1%88%d0%b8-%d1%83%d0%bc%d0%b8%d1%80%d0%b0%d1%82-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%bc%d1%80%d1%8a%d1%81%d0%b5%d0%bd/", "text": "13 620 души умират всяка година в България от заболявания, причинени от мръсния въздух. Това са изводите от   на 15 Върховни одитни институции, включително българската Сметна палата, и Европейската сметна палата. Според доклада качеството на атмосферния въздух е в съответствие с всички изисквания на европейските стандарти единствено в Естония, като в оснталаите 14 изследвани държави, сред които и България,  те не са постигнати. Основната цел на извършения съвместен одит от върховните одитни институции от 14 европейски държави, одитната институция на Израел и Европейската сметна палата, е да се установи дали правителствата на държавите, включени в одита, са предприели мерки за подобряването на качеството на атмосферния въздух. Съвместният одит разкрил големи несъответствия между събраните данни от 15 страни, включени в обхвата на одита. В едната крайност е Естония, която е изпълнила всички изисквания на съответните стандарти. В другата крайност са страните, срещу които Европейската комисия неотдавна е завела дела в Европейския съд, заради продължителното надвишаване на допустимите прагове на замърсяване. Основният извод от доклада на българската Сметна палата е, че държавната политика за опазването на качеството на атмосферния въздух е в съответствие с изискванията на законодателството и в изпълнение на изискванията към Република България, поставени с европейските директиви и международни споразумения. За периода 2009-2017 година в България няма приета национална стратегия за опазване на околната среда, която да включва основните цели и принципи от Закона за опазване на околната среда. Причините за влошеното качество на въздуха в България имат социално-икономически характер и са вследствие на енергийната бедност на населението, тъй като основен източник на замърсяването е битовото отопление през зимния сезон. Предвидени са социални мерки като помощи за отопление на хора с ниски доходи, но не се предвижда осигуряването на екологични горива и подобряването на качеството на атмосферния въздух в големите градове. Мерките на национално и местно ниво не са насочени към основния източник на замърсяване – битовото отопление с твърдо гориво, остарелият автомобилен парк и инфраструктурата, което представлява предизвикателство за ефективността и ефикасността на предприетите мерки за борба със замърсяването на въздуха. Добри практики в България за подобряване на качеството на атмосферния въздух, включени в доклада:  – Модернизиране на обществения транспорт. Обновява се автопарка на градския транспорт чрез заменяне с нов (със сертификат ЕВРО5 и ЕВРО6) и разширяване мрежата на метрото (за гр. София). Реновирани са 496 автобуса в София и Пловдив, закупени са  10 метровлака и 20 трамвая, 126 автобуса и 100 тролейбуса за София, Бургас, Варна, Стара Загора и Плевен. – Преминаване на потребление на природен газ за обществени сгради и домакинства – 225 сгради са свързани към централната отоплителна мрежа в София и 102 сгради са свързани към газовата мрежа в Стара Загора. – Монтиране на устройства на комините за филтриране на въздуха (в София, Пловдив, Стара Загора, Благоевград и Велико Търново). – Изграждане на велоалеи – 49,51 км в София, 48 км в Пловдив и 7,8 км в Стара Загора. Увеличаване на зелените площи, като и поддържане и облагородяване на уличното озеленяване. Директива на ЕС  През 2008 г. от ЕС са определени прагови стойности на голям брой замърсители на атмосферния въздух. Основните замърсители са фините прахови частици (произвеждани от консумацията на енергия и транспорт), азотни оксиди (източник: транспорт) и серен диоксид (източник: горене на въглища). Съгласно изискванията на европейска директива, страните-членки са задължени да анализират качеството на въздуха на своята територия и да докладват резултатите на Европейската агенция за околна среда, както и да съставят планове за подобряване на качеството на въздуха за замърсителите, които надвишават установените прагови стойности. Европейската комисия разполага с правомощия да предприеме действия, ако страна-членка не изпълни изискванията на директивата. Ако не се постигнат очакваните резултати, Комисията има право да инициира съдопроизводство в Европейския съд. Преждевременни смъртни случаи  Замърсяването на въздуха предизвиква най-висок риск за човешкото здраве в света измежду всички видове замърсявания на околната среда. В доклад на Европейска сметна палата, публикуван през септември 2018 г., е констатирано, че замърсяването на въздуха е причинило преждевременната смърт на 400 000 души годишно и мерките, предприети от ЕС за борба с проблема, не са постигнали очаквания ефект. Анализирани са също глобалните ефекти от замърсяването на въздуха. По време на първата международна конференция за замърсяване на въздуха и човешкото здраве, проведена през есента на 2018 г., Световната здравна организация обяви, че един от всеки девет смъртни случаи в света се дължи на замърсяване на въздуха.    ", "date": "2019.01.30", "title": " Филтрите за комини – добра мярка срещу мръсния въздух\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d1%81%d0%bc%d1%8f%d1%82%d0%b0%d0%bc-%d1%87%d0%b5-%d0%b3%d0%b5%d0%be%d1%80%d0%b3%d0%b8-%d1%82%d0%b5/", "text": "Георги Терзийски ще бъде  . Това съобщи министърът на регионалното развитие и благоустройството Петя Аврамова. На днешното заседание Правителството реши Терзийски да бъде освободен от досегашния си пост Областен управител на Ловеч. „Господин Терзийски е с административен опит и смятам, че ще се справи с предизвикателството да оглави Агенцията“, каза след заседанието министър Аврамова. По думите й АПИ има няколко важни задачи и една от тях е извършването на цялостна реформа в пътните такси. „Това е изцяло нова за България реформа, която изисква пълна мобилизация на Агенцията и която ще допринесе за събирането на повече средства, с които да можем да ремонтираме, рехабилитираме и изграждаме републиканската пътна инфраструктура“, подчерта министърът. Според нея другият важен ресор на пътната агенция е изграждането на нови магистрали и нови пътища. „Знаете,че работим усилено по завършването на АМ „Струма“, доизграждането на АМ „Хемус“ и работим за АМ „Европа“, каза още Петя Аврамова. В Управителния съвет на АПИ е назначен и нов член – това е Радослав Влахов, съобщи още Петя Аврамова. Тя подчерта, че заедно с Дончо Атанасов, който има дългогодишен опит в пътния сектор, новият ръководен екип на Агенцията ще се справи с всички предизвикателства. Във връзка с въвеждането на електронната система у нас министърът заяви, че няма държава, която да е въвела такава система за един ден и това е процес, който ще продължи през цялата 2019г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Министър Аврамова: Смятам, че Георги Терзийски ще се справи с предизвикателството да оглави АПИ"}
{"url": "https://trud.bg/%d0%b5%d0%b2%d1%80%d0%be%d1%84%d1%83%d1%82%d0%b1%d0%be%d0%bb-%d0%be%d1%82%d0%bd%d0%be%d0%b2%d0%be-%d1%89%d0%b5-%d0%bf%d0%be%d0%bc%d0%b0%d0%b3%d0%b0-%d0%bd%d0%b0-%d1%82%d0%b0%d0%bb/", "text": "Българският букмейкър „Еврофутбол“ за осма поредна година организира конкурса „Спортни таланти“, с който подпомага родни спортисти на възраст до 28 години. Кандидатите могат да подават заявки до 28 февруари като отново е осигурена специална квота за българските параолимпийци. Одобрените ще получат безвъзмездно финансиране за закупване на екипи, участие в турнири, подготовка и възстановяване. Максималната сума е в размер на 5000 лв., като кандидатите трябва да осигурят минимум 20% съфинансиране.  До момента „Спортни таланти“ е помогнала на 186 родни спортисти, а предоставените средства от 2012-а насам са близо 800 000 лв.", "date": "2019.01.30", "title": " „Еврофутбол“ отново ще помага на таланти"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b8%d0%bc%d0%b8%d0%b3%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b4%d0%b0%d0%bd%d0%b8%d1%8f-%d1%81%d0%bb/", "text": "Министърът на вътрешните работи Младен Маринов и министърът на имиграцията и интеграцията на Кралство Дания Ингер Стьойберг посетиха ГКПП Капитан Андреево. На място българският вътрешен министър запозна колегата си с мерките, които България предприема за охрана на външната граница на ЕС. Те бяха придружени от директора на ГД „Гранична полиция“ главен комисар Светлан Кичиков, съобщиха от пресслужбата на МВР. „Управлението на миграционните процеси е много важно за сигурността на цяла Европа. Нашата цел е да покажем на партньорите от ЕС, че гледаме сериозно на задачата, която България има и охранява надеждно външната граница на ЕС“, подчерта вътрешният министър Маринов. В този смисъл той отправи благодарност за подкрепата на Дания за присъединяване на страната ни към Шенгенското пространство. На терен датската делегация се запозна с всички технически и възпрепятстващи съоръжения, част от тях изградени с помощ, отпусната от Европейската комисия. В реално време бе демонстрирано как взаимодействат служители и представители на министерствата на Гърция, Турция и България. „Тристранният център, който действа на КПП Капитан Андреево е добър модел за работа, който дава реални резултати при противодействие не само на миграцията, но и в борбата с контрабандата и трансграничната престъпност“, отбеляза министър Маринов и отчете: Към момента отбелязваме ниско ниво на миграционен натиск и това е благодарение както на работата на българските институции, така и на добрата ни комуникация с турските и гръцките ни колети. По отношение на инженерното съоръжение, изградено на голяма територия в различни по трудност райони, Младен Маринов посочи, че към момента цялото съоръжение е в изправност. При установяване на нарушени участъци по различни, независещи от нас причини, незабавно биват подавани сигнали до областните управители, които имат ангажимент по поддръжката му. А до отстраняването на проблема, охраната се усилва с технически средства и физическо присъствие, така че да не се допусне слабост в цялата система. Видеонаблюдението работи и в момента се надгражда последния модул за сензорното обезпечаване – допълни вътрешният министър на България. Министърът на имиграцията и интеграцията на Кралства Дания Ингер Стьойберг подчерта огромната работа, която върши страната ни в полза на Европа: Като страна на първа линия, България поема задачи, за да гарантира сигурността на външна граница на ЕС. Моето впечатление е, че работата върви много добре, извършва се по много професионален и ефективен начин. По думите й, осигурено е надеждно оборудване, гарантирано е и много добро сътрудничество с останалите страни и с Фронтекс. В рамките на визитата в България датската делегация посети ГД „Гранична полиция“ и се запозна с дейността на главната дирекция. На терен гостите направиха преглед на ситуацията по българо-турската граница и посетиха Тристранния контактен център Капитан Андреево. Страните обмениха виждания по отношение на общото европейско решение за миграцията, обсъдени бяха и теми, свързани с укрепването и разширяването на Европейската агенция за гранична и брегова охрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Министърът на имиграцията на Дания след посещение на „Капитан Андреево“: България гарантира сигурността на външна граница на ЕС"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d0%bb%d0%b5%d0%b3%d0%bb%d0%b0%d1%82%d0%b0-%d0%b2-%d0%bd%d0%b5%d0%be%d0%bd%d0%b0%d1%82%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%b2/", "text": "В Неонатологията на областната болница във Велико Търново от сряда е увеличен броят на леглата и те са с две повече. Така отделението вече разполага с общо 20 легла. Това се налага, тъй като расте броят на пациентите, които преминават през Отделението, тъй като Неонатологията на МОБАЛ „Д-р Стефан Черкезов“ е единствената в областта. В интензивният сектор на Неонатологичното отделение броят на местата е пет. От началото на 2019 година през него са преминали общо 22 бебета. Три от тях са били приети с влошено състояние след изписване след раждането им, тъй като са били на възраст под 30 дена. Подобрило се е състоянието на 6-годишното дете, което беше прието в реанимация с менигоенцефалит, както и на бременна жена. Детето вече е приведено в Инфекционзно отделение. 21-годишната бременна жена вече е изведена от апаратна вентилация, контакта и адекватна е и предстои също да бъде приведена в Инфекциозното отделение. Тежко остава състоянието на жената, която беше приета с пневмония. Установен е ендокардит и в момента е на апаратна вентилация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Увеличиха леглата в Неонатологията в Търново\t\t\t"}
{"url": "https://trud.bg/%d0%b9%d0%be%d1%82%d0%be%d0%b2%d0%b0-%d0%ba%d1%8a%d0%bc-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd-%d0%ba%d1%83%d0%bb/", "text": "„Основната ни цел е съхраняването на българския език.“ Това заяви вицепрезидентът Илияна Йотова на среща с посланика на Република Казахстан у нас Темиртай Избастин. Вицепрезидентът отбеляза, че с екипа й са установили контакти с българската общност в Казахстан. Това съобщиха от пресслужбата на държавния глава. В Павлодарска област живеят по официални данни 2500 представители на българската общност. До неотдавна зам.-председател на Асамблеята на народите на Казахстан, в която влизат представители от всички етноси, е бил Олег Димов – казахстански политик с български произход, който е починал неотдавна. Над 120 различни етноса живеят на територията на Казахстан. Вицепрезидентът и казахстанският посланик изтъкнаха традиционно добрите отношения между двете страни и двата народа. Двамата се обявиха за засилване на сътрудничеството във всички сфери. Акцент в разговорите бяха културните връзки и сътрудничеството в областта на образованието. Вицепрезидентът призова за по-активно участие на младежи от Казахстан на различни фестивали, които се провеждат в България. По думите на Илияна Йотова са необходими повече форуми, които да представят казахската култура и традиции, както и научни конференции. Вицепрезидентът и посланикът на Казахстан изразиха обща позиция за силата на културната дипломация. „Тя успява да премине и през най-здраво залостените врати“, посочи Илияна Йотова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Йотова към посланика на Казахстан: Културната дипломация успява да премине и през най-здраво залостените врати"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d0%b5-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d0%b8-%d0%be%d1%82-%d0%b3%d0%b5%d1%80%d0%bc%d0%b0%d0%bd/", "text": "Алберт Попов е най-добрият в момента скиор на България, но вече №1 и в немския отбор. При това на една от най-големите сцени в Световната купа – нощния слалом в Шладминг (Австрия). 21-годишният софиянец постигна нов личен рекорд в Белия керван – шесто място, след като само 3 дни по-рано финишира 9-и в слалома в Кицбюел (Австрия). А сега нито един от германските скиори, с които Попов тренира в последните 3 години, не успя да завърши пред него. На финала Алберт получи поздравления от големия Феликс Нойройтер, дългогодишен лидер на Бундестима с 5 медала от световни първенства и 13 победи в Световната купа. Този път баварецът остана 8-и, но това не му попречи да се израдва на успеха на младия българин.  Попов кара много стабилно в първия манш и зае 13-о място на 2,29 секунди зад лидера Марсел Хиршер. Австрийската звезда направи невероятно каране и поведе с почти секунда на Даниел Юл (Швейцария), който даде второ време. Вечерта под прожекторите на пистата „Планай“ обаче Алберт беше сред най-добрите. Още по време на карането му близо 50-хилядната публика избухна на няколко пъти като видя времената на междинните контроли. След финала на Попов се оказа, че той излиза начело във временното класиране. А  в крайна сметка резултатът му бе четвъртият най-силен в манша. Само тримата на подиума се оказаха по-бързи по трасето наредено от френския треньор Фабиен Мюние.  С 6-ото място Алберт стана първият българин с подобно постижение след Петър Попангелов, който днес празнува 60-годишен юбилей. За последно легендата на родните ски го направи в Парк Сити (САЩ) на 20 март 1985-а.  Триумфът в Шладминг отново бе за Хиршер. Седемкратният носител на Големия кристален глобус се оказа най-бърз и във втория манш като спечели с внушителен аванс от 1,21 секунди. Това бе неговата победа №68 в Световната купа и 135-и подиум. 29-годишният австриец вече има 1216 точки в генералното класиране и по всичко изглежда, че ще спечели за безпрецедентен осми път голямата купа. Втори със 732 т. е Алекси Пентюро (Франция), който също кара много силно във втория манш и измести Юл на третото място.  „Много съм щастлив, защото това е специално състезание – слаломът на годината – заяви французинът, който тази зима се концентрира основно върху техничните дисциплини. – Всеки иска да блесне точно тук, защото толкова много хора го гледат.“  Провалът на деня бе за Хенрик Кристоферсен, който бе пети след първия манш, но отпадна във втория. Така норвежецът изостана в класирането за малката купа в дисциплината, където вече е 4-и, а втори излезе Клеман Ноел (Франция) с 401 т. Лидер и тук е Хиршер с актив от 676 т. Все по-напред е и Алберт Попов, който е 20-и с 95 т. В генералното класиране българинът е 55-и, тъй като целият му актив е само от слалома.  Следващият кръг от Световната купа е този уикенд в Гармиш-Партенкирхен (Германия), където има спускане и гигантски слалом, като Попов ще стартира във втората дисциплина. В началото на февруари пък е световното първенство на алпийците в Оре (Швеция). „Стискайте палци!“, призова Алберт българските фенове от Шладминг след успеха. А в края на следващия месец родната звезда идва у нас за стартовете в Банско. Пиринският курорт приема за трети път най-добрите мъже след 2011-а и 2012-а. От 22 до 24 февруари под връх Тодорка ще има супергигантски слалом, алпийска комбинация и гигантски слалом.", "date": "2019.01.30", "title": " Алберт Попов е най-добрият и от… Германия!"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d0%bb%d0%b0%d0%b4%d0%b5%d0%b6-%d0%b7%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8/", "text": "Варненският окръжен съд потвърди определената от Районен съд – Варна мярка за неотклонение „задържане под стража“ спрямо 19-годишния Даниел С. Той е привлечен като обвиняем за това, че в съучастие с неустановени лица е извършвал т.нар. „телефонни измами“ с цел да набави за себе си или другиго имотна облага. На 19 януари 2019 г., под предлог че трябва да помогне на полицията за залавяне на телефонни измамници, той и съучастниците му успели да заблудят жена да им даде 5 700 евро, посочват от пресцентъра на ВОС. Три дни по- късно същият сценарий е бил приложен и на семейство, от което били присвоени 5 700лв., 700 евро, различни бижута и ценности. Престъплението, в което е обвинен Даниел С. е тежко умишлено, като НК предвижда наказание „лишаване от свобода“ от 1 до 6 години. Варненски окръжен съд намира, че има реална опасност той да се укрие, тъй като младежът, макар и да има постоянен адрес, не учи и не работи, за да си осигури доходи. От друга страна деянието, за което му е предявено обвинение, се характеризира с висока обществена опасност, поради което съдът намира, че е налице реално опасност Даниел да извърши престъпление и потвърди първоначалният му арест. Определението на Варненски окръжен съд е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Оставиха в ареста младеж за телефонни измами\t\t\t"}
{"url": "https://trud.bg/%d1%80%d0%b0%d1%81%d1%82%d0%b5-%d0%b1%d1%80%d0%be%d1%8f%d1%82-%d0%bd%d0%b0-%d0%bc%d0%bb%d0%b0%d0%b4%d0%b8%d1%82%d0%b5-%d1%85%d0%be%d1%80%d0%b0-%d1%81-%d0%b4%d0%b8%d1%81%d0%ba%d0%be%d0%b2%d0%b8-%d1%85/", "text": "Общо 1304 пациенти са преминали през миналата година през трите сектора на Неврологично отделение в МБАЛ „Св. Иван Рилски“ в Горна Оряховица. Това съобщи д-р Евгени Хараланов, началник на отделението. През интензивния сектор за лечение на заболявания на централната нервна система са преминали 309 болни, през сектора за болести на периферната нервна система- 970 пациенти, а за продължително лечение и ранна рехабилитация след прекарани мозъчен инфаркт и кръвоизлив – 25 човека. Сред водещите съдови заболявания си остават инсултите и кръвоизливите. Д-р Хараланов припомня, че рисковите фактори за тях са стреса, неправилното хранене и глобалното замърсяване на околната среда. Заради увеличаване броя на хипертониците, се отчита и ръст на инсултите. Захарният диабет също повишава риска от инсулт, както и нарушенията в мастната обмяна (дислипидемия), които водят до ранна артеросклероза и увреждане на коронарните съдове. Най- рискови за заболяванията на централната нервна система са пациентите с хипертония и захарен диабет. Нараства и броят на пациентите с кардио – емболични инсулти. Лечението се провежда съвместно от кардиолог и нерволог, като често горнооряховските медици търсят за различни случаи колегите си от областната болница във Велико Търново. Болестите на периферната нервна система се „подмладяват“, отчитат още в горнооряховския стационар. Броят на младите хора с дискови хернии, радикулопатии, със засегнати седалищен или бедрен нерв, расте с всяка измината година. С оплаквания идват масово работници на възраст между 40-50 години от фирми, където извършват тежък физически труд и натоварват опорно- двигателния апарат и лумбалните прешлени. Има пациенти и на 35-годишна възраст с оплаквания. Най- масовите диагнози са дискови хернии и радикулопатии. Общият брой на леглата в отделението са 28, като най- използваем е секторът за лечение на болести на ПНС – 86%, следван от интензивния- 45%, а секторът за ранна рехабилитация се използва едва на 6,5%. Средномесечно в отделението се работи по около 120 клинични пътеки, уточняват още от там. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Расте броят на младите хора с дискови хернии\t\t\t"}
{"url": "https://trud.bg/%d1%81%d0%b8%d1%82%d0%b8-%d0%b2%d1%81%d0%b5-%d0%be%d1%89%d0%b5-%d0%bc%d0%b8%d1%81%d0%bb%d0%b8-%d0%b7%d0%b0-%d1%82%d0%b8%d1%82%d0%bb%d0%b0/", "text": "„Манчестър Сити“ не се е отказал от титлата. Това каза мениджърът Пеп Гуардиола. “Гражданите” допуснаха изненадваща загуба с 1:2 в гостуването си на „Нюкасъл“ и дадоха шанс на „Ливърпул“ да се откъсне още в класирането. Въпреки това, испанският специалист не се предава, тъй като до края на сезона има още 14 кръга. „Ще ни бъде по-трудно сега, но знаем, че имаме шанс и трябва да печелим мачовете си – каза Гуардиола. – Когато изоставаш в класирането, нямаш право да губиш точки“. Мачът срещу „свраките“ бе под номер 100 за Пеп начело на „Сити“. Само Жозе Моуриньо има повече спечелени срещи от испанеца за този брой срещи във Висшата лига. Португалецът е с 237 точки, а Гуардиола с 234. Общото между двамата мениджъри е, че загубиха юбилейния си двубой 100 във Висшата лига от един и същи човек – Рафаел Бенитес. Италианецът Маурицио Сари, друг популярен наставник в Англия, нападна отново звездата на „Челси“ Еден Азар. Мениджърът на тима от Лондон заяви, че халфът може да си ходи, ако не му се играе на „Стамфорд Бридж“. Белгийският национал многократно бе свързван с трансфер в „Реал“ (Мадрид), но постоянните спекулации ядосаха Сари. „Ако иска да напусне, може да го направи“, каза треньорът. „Бърнли“ пък спря с реми 2:2 серията на Оле Гунар Солскяер начело на „Манчестър Юнайтед“ от 8 поредни победи. Оказа се, че Шон Дайш, мениджър на скромния тим, никога не е губил мач от Висшата лига във вторник. С ремито на „Олд Трафорд“ статистиката му от 6 срещи е 3 победи и 3 равенства.", "date": "2019.01.30", "title": " „Сити“ все още мисли за титла"}
{"url": "https://trud.bg/%d0%bf%d1%8c%d0%be%d0%bd%d1%82%d0%b5%d0%ba-%d1%82%d0%be%d0%b2%d0%b0-%d0%b5-%d1%81%d0%b0%d0%bc%d0%be-%d0%bd%d0%b0%d1%87%d0%b0%d0%bb%d0%be%d1%82%d0%be/", "text": "Кшищоф Пьонтек вече грабна сърцата на феновете на „Милан“, след като отбеляза и двата гола за успеха с 2:0 над „Наполи“ на 1/4-финала за Купата на Италия. След мача полякът демонстрира самочувствие, като заяви, че това е само началото и тепърва ще покаже на какво е способен на “Сан Сиро”. “Очаквах подобна вечер – каза нападателят. – Знаех, че съм готов и вкарах два гола. Но това е само началото. И двете попадения бяха страхотни, макар и доста различни. Преди мача говорих с Диего Лаксалт и Фабио Борини и им казах да ми подават дълги и високи топки, защото така предпочитам“. Снимка: Twitter", "date": "2019.01.30", "title": " Пьонтек: Това е само началото"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d0%bb%d0%b8%d0%b7%d0%be-17-%d0%ba%d0%b3-%d0%b1%d0%b8%d0%b6%d1%83%d1%82%d0%b0-%d0%b7/", "text": "6048 сребърни бижута, част от които родирани, с общо тегло 16 981,59 грама или близо 17 кг задържаха митнически служители от отдел „Митническо разузнаване и разследване Дунавска“ в ГД „Митническо разузнаване и разследване“ на Агенция „Митници“ (ГДМРР на АМ) в района на Дунав мост при Русе. Накитите са открити в салона на автобус, пътуващ от Турция към Румъния, който пристигнал на ГКПП Дунав мост вечерта на 27.01.2019 г. Гривните, пръстените, обеците, синджирчета и другите накити са били разпределени в 30 пакета, събрани в торба, оставена близо до задната врата като багаж. Общата им стойност е над 62 500 лева. Срещу турски гражданин, пътуващ в автобуса, е образувано бързо производство по описа на ТО МРР Дунавска под надзора на Районна прокуратура Русе.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Граничари задържаха близо 17 кг бижута за над 60 хил. лв. на Дунав мост при Русе"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d1%81-%d0%b3%d0%be%d0%bb%d1%84-%d0%b6%d0%b5%d0%bd%d0%b0-%d0%bd%d0%b0-%d0%bf%d0%b5%d1%88%d0%b5%d1%85%d0%be/", "text": "59-годишен мъж е ударил с „Фолксваген Голф” жена на пешеходна пътека в Монтана. Пострадалата е в болница със счупен крак, съобщиха от полицията. Произшествието е станало във вторник около 7,10 часа на кръстовището на улица „Сливница“ и булевард „Арнолди“ в областния град. Автомобилът, шофиран от Емил Б., се движел в посока от околовръстния път към града, но не спрял на пешеходната пътека и блъснал преминаващата Росица Н./55 г./. Със счупена подбедрицата на десния крак жената е настанена в МБАЛ – Монтана без опасност за живота. По предварителни данни „Голфът” се е движел с несъобразена скорост при намалена видимост и мокра пътна настилка. Местопроизшествието е посетено от оперативна група, извършен е оглед и е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Шофьор блъсна с „Голф” жена на пешеходна пътека в Монтана"}
{"url": "https://trud.bg/%d1%85%d1%80%d0%b8%d1%81%d1%82%d0%be%d0%b2%d0%b0-%d1%81%d0%b5-%d0%bf%d1%80%d0%b5%d0%b1%d0%be%d1%80%d0%b8-%d0%b7%d0%b0-%d1%84%d0%b8%d0%bd%d0%b0%d0%bb-%d0%b2-%d0%b8%d0%bd%d0%b4%d0%b8%d1%8f/", "text": "Мими Христова и нейният тим „Пинджаб роялс” стигнаха до финала в Индийската лига по борба. Българката имаше основна заслуга шампионите от последните 2 г. да пробият до решителната среща за трофея. В последната двубой българката се наложи над представителката на домакините Сарита с 5:2 в категория до 57 кг. Така отборът й измъкна с 5:4 над „Дангал” и днес ще спори за титлата. „След последния съдийски сигнал залата буквално изригна със скандирания: „Мими” и „Пинджаб”, описва еуфорията старши треньорът на националките Петър Касабов.  Същевременно над 300 чужденци от повече от 20 страни са заявени за турнира „Дан Колов – Никола Петров” в Русе (28 февруари – 3 март). Първи на лагер идват японци и корейци – на 25 февруари.", "date": "2019.01.30", "title": " Христова се пребори за финал в Индия"}
{"url": "https://trud.bg/%d0%b3%d0%be%d0%bb%d1%8f%d0%bc%d0%b0-%d0%b8%d0%bd%d1%84%d1%80%d0%b0%d1%81%d1%82%d1%80%d1%83%d0%ba%d1%82%d1%83%d1%80%d0%bd%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%b7%d0%b0-%d0%bd%d0%b0/", "text": "Мащабен проект, свързан с изграждането и подмяната на водопроводи, и полагане на нови асфалтови настилки на повече от 45 улици предстои в Свищов. Ремонтните дейности в крайдунавския град официално ще стартират на 1 февруари в жилищен комплекс „Рила“. Лошата инфраструктура на уличната мрежа е сериозен проблем, причиняващ неудобства на жителите на Свищов от десетилетия. Това бе и причината общинското ръководство да подходи по-мащабно и да предприеме действия за осигуряване на финансов ресурс за рехабилитация на уличната и водопроводна мрежа на голяма част от улиците в града. Със средства отпуснати по програма ПУДООС, в размер на близо 1.5 млн. лв. и постановления на Министерски съвет в размер на 1.3 млн. лв., до края на пролетта ще бъде подменена ВиК мрежата на всичките над 45 улици. След подмяната на водопроводите, улиците ще бъдат изцяло преасфалтирани със средства в размер на 1.8 млн. лв., осигурени от общински заем, изтеглен през 2018 година за основен ремонт на част от уличната мрежа в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Голяма инфраструктурна промяна за над 4,5 милиона лева стартира в Свищов"}
{"url": "https://trud.bg/%d0%bd%d0%b0%d0%b4-40-000-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-%d1%81%d0%b0-%d0%b1%d0%b5%d0%b7-%d1%82%d0%be%d0%ba-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8/", "text": "Около 41 000 домакинства във Франция останаха тази сутрин без електричество след снежната буря през изминалата нощ, съобщи електроразпределителната компания „Енедис“, цитирана от ДПА. Продължаващи снеговалежи се очакват в части на Североизточна Франция и южните райони на планинската верига Централен френски масив, предупреди националната метеорологична служба „Метео Франс“. В Париж парковете и зелените площи осъмнаха покрити със сняг, но повечето пътища бяха почистени. В северния град Лил снежната покривка е 12 сантиметра. Властите вчера приканиха шофьорите да си тръгнат по-рано от работа и да не пътуват с колите си поне до днес сутринта. „Енедис“ съобщи, че се надява до тази вечер да възстанови електрозахранването в почти всички засегнати селища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Над 40 000 домакинства са без ток във Франция заради снежна буря"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5%d0%b4%d1%81%d1%82%d0%be%d0%b8/", "text": "Министър Боил Банов присъстваше, обяснения в писмен вид засега още не са му снети. Ще се запознаем с документите и тогава ще преценим какво точно ще го питаме. Това каза и.ф. ръководител на специализираната прокуратура Димитър Петров  , предаде БГНЕС. Предстои снемането на обяснения на Вежди Рашидов, който е бил министър към онзи момент и на Елена Йончева, която изнесе информацията. Близо два часа представители на спецпрокуратурата бяха в сградата на Министерството на културата. Димитър Петров обясни, че са прегледали документите, за които се твърди, че са част от проекта Антична Сердика. „Те са в огромен обем, с колегата преценихме тези, които биха били относими към предмета на проверката. Определили сме срок до утре да бъдат направени копия на същите, да бъдат комплектовани и да бъдат предоставени в прокуратурата“, каза той. Също така се снабдили с документи, които са свързани с водено гражданско дело от страна на МК към изпълнителя, отнасящо се до т. нар. наустойка за забава. Димитров подчерта, че делото е висящо пред Апелативния съд в София, няма произнасяне към момента и ще преценяват относимостта на тези документи към проверка. По-рано днес говорителят на главния прокурор Румяна Арнаудова обясни, че още днес  , „която е относима към казуса към изграждането и евентуалните ремонтни дейности по Ларгото. Ще започнат още днес разпити на хора, които имат отношение към случая, които са запознати с фактите по изграждането на този обект, както и с последващите действия на самото министерството, представени от Йончева като опрощаване на неустойка в размер на 700 000 лв.”, посочи говорителят на главния прокурор. Тя обясни, че ако дойде при тях записът, те ще направят експертиза. „По правило тези записи биха могли да се използват като годно доказателствено средство, но тъй като не са създадени в условията на СРС начинът, по който ние бихме могли да го приобщим като доказателството, е назначаване на експертиза”, каза Арнаудова. Тя отбеляза, че тази експертиза първо ще установи какви са думите, които са били използвани и от кого в случай, че има сравнителен материал на глас. „Тоест тази експертиза ще установи и съдържанието и авторството на направените изявления в рамките на този разговор”, заяви говорителят на главният прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Шефът на Спецпрокуратурата: Предстои снемане на обяснения на Рашидов и Йончева за Ларгото"}
{"url": "https://trud.bg/%d1%81%d0%b2%d0%b8%d0%bd%d1%81%d0%ba%d0%b8-%d0%b3%d1%80%d0%b8%d0%bf-%d0%b2%d1%8a%d1%80%d0%bb%d1%83%d0%b2%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "Вирусът, който сее зарази и поваля на легло жителите на Монтана, е от типа H1N1, известен още като свински грип, съобщиха от Регионалната здравна инспекция /РЗИ/. „Този щам циркулира в България от години и голяма част от възрастните хора и тези в активна възраст са боледували и имат имунитет. Дори да се разболеят отново пациентите се възстановяват бързо и не се стига до тежки усложнения”, заявиха инспекторите. От Монтана в Националната референтна лаборатория по грип и остри респираторни заболявания са изпратени проби от 8 пациенти и 4 от тях са дали положителни резултати за H1N1. Според данните на РЗИ заболеваемостта на малчуганите до 4 години в областта е близо 1000 на 10 000 души, а при по-големите деца е почти 800 на 10 000. Във вторник заради множеството заболели деца в област Монтана бе обявена грипна ваканция и 61 училища затвориха врати до 6 февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Свински грип върлува в Монтана"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d1%81%d0%ba%d0%b0-%d0%be%d1%82-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d1%87%d0%b0/", "text": "Община Пловдив ще поиска от държавата 600-те хиляди лева за покупката на частния терен на пл. „Централен“ Тази идея залегна в бюджета на града за 2019 г. по предложение на съветничката от Патриотичния фронт д-р Лилия Учкунова, което беше прието от кмета Иван Тотев като вносител. Решението община Пловдив да купи терена от реститутите за 600 000 лв. беше взето на предишната сесия на Общинския съвет, но според д-р Учкунова парите трябва да даде държавата, защото това е централният площад на Европейската столица на културата. Председателят на групата на БСП Николай Радев пък предложи кметът да поиска държавата да му прехвърли и магистрала „Тракия“ в отсечката между София и Пловдив – по линия на идеята на премиера Бойко Борисов общините да стопанисват околовръстните републикански пътища, за да не се плащат винетки, но ако ги поддържат. „Ще пътуваме до София без винетки и таксите за ползването на магистралата ще влизат в бюджета на Пловдив, но за сметка на това ще я ремонтираме за 200 милиона“, каза Радев. После обаче уточни, че не прави предложението сериозно, защото в БСП са взели решение да не подкрепят бюджета на Пловдив. След 3 часа дебати и подобни шеги бюджетът беше гласуван с 31 гласа „за“, 15 „против“ и 1 „въздържал се“. През т. г. разходите на Пловдив ще трябва да се вместят в 342 039 020 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Пловдив иска от държавата парите за частния терен на пл. „Централен“"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%86%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d0%b3%d0%be%d0%bb%d0%b5%d0%bc%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8/", "text": "Велико Търново почете Стефан Стамболов. С военен ритуал в Старата столица бе отбелязана 165-годишнината от рождението на големия български държавник. Жители на града, ученици и млади хора, общественици и представители на институции, организации и сдружения се събраха пред паметника на Стамболов, за да си спомнят за живота и делото на бележития българин, роден във Велико Търново и управлявал България в периода 1887-1894 година. Програмата започна с литературно-музикалната композиция „Стефан Стамболов – революционер, поет, държавник“, изпълнена от учениците Десислава Димитрова, Мирослава Дончева и Бирджан Яначков. Слово произнесе директорът на Регионалната библиотека Петко Р. Славейков“ Иван Александров, който припомни, че именно 30 януари е датата, считаната от историците за рождена на Стефан Стамболов. Подчертано бе, че само 21-годишен, Стамболов вече е възприет като наследник на Апостола на свободата на Васил Левски, веднага след Априлското въстание готви съпротива срещу Османската империя, а по време на Освободителната война оказва много голяма помощ за военното разузнаване и сам снабдява войските с храна и провизии. По време на честването бе изтъкната също голямата заслуга на Стефан Стамболов за изграждането на основите на модерната България, за създаването на висшето образование, за развитието на икономиката и стопанството. Благослов бе отслужен от отец Славчо, а венци и цветя в знак на признателност поднесоха заместник-кметовете на Велико Търново Ганчо Карабаджаков и проф. Георги Камарашев, председателят на Общинския съвет Венцислав Спирдонов, областният управител проф. Любомира Попова, ректорът на ВТУ проф. Христо Бонджолов, началникът на НУВ „Васил Левски“ бриг. генерал Пламен Богданов. Същото сториха представители на различни институции, организации, сдружения, клубове, ученици и жители на Старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Търновци почетоха големия български държавник Стефан Стамболов"}
{"url": "https://trud.bg/25-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d0%b5%d0%bd%d1%8c%d0%be-%d1%83%d0%b1%d0%b8%d0%bb-%d0%ba%d1%80%d0%b5%d1%85%d0%ba%d0%b0%d1%82%d0%b0/", "text": "27-годишният Теньо Енчев бе осъден на 25 години затвор при строг режим. Той е обвинен за убийството на своята приятелка, като смъртта е причинена с особена жестокост и по особено мъчителен за жертвата начин. Убийството стана миналата година, на 16-ти юни, в дома на Теньо и приятелката му Ивета в Айтос. Пред магистратите в сряда, той призна, че се чувства много виновен и просто не знаел какво да каже.В същото време не смееше да погледне в очите близките на убитата си приятелка. В деня на фаталния инцидент, Ивета, Теньо и детето им били на разходка. Прекарали добре, но пушили марихуана, което явно често се случвало. Вече у дома, между двамата започнал луд скандал. Теньо, който е бивш затворник буквално пребил младата си жена, пред очите на детето им. След това позвънил на баба си, живееща в близко до Айтос село. Тя пристигнала с такси и видяла Ивета да лежи окървавена на земята. Повикали линейка, но Ивета починала в болницата по- късно от множество силни удари с ръце (юмруци) и ритници в областта на главата, като й причинил черепно-мозъчна травма, довела да тежък мозъчен оток. Майка й Димитринка не спираше да плаче по време на процеса. Ивета е от София, семейството й живее в ж.к. „Надежда“. Теньо обаче почти не й позволявал да контактува с близките си, освен от време на време да се чува с тях по домашния телефон. 560 000 лева кръвнина поискаха близките на жертвата. Тригодишното момченце, синът на Ивета и Теньо- Наско, вече е осиновен и има нова фамилия. От негово име е първият иск за 250 000 лева. Съдът определи и гражданските искове: 150 000 лв. неимуществени щети за майката на Ивета и 3 000 лв. имуществени щети, както и 200 000 лева неимуществени щети за сина им Наско. Отхвърлен бе искът на брата на Ивета за 60 000 лв. неимуществени вреди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " 25 години затвор за Теньо, убил крехката Ивета пред детето си\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%be%d1%82%d0%be-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%bd%d0%b0-%d0%bf%d1%80%d0%b5%d0%b7/", "text": "Започна държавното посещение на президента Румен Радев в Португалската република, съобщиха от пресцентъра на държавния глава. Българският държавен глава и съпругата му Десислава Радева бяха посрещнати с официална церемония на площада на Империята в Лисабон от президента Марсело Ребело де Соуза. В манастира „Жеронимош“ Румен Радев положи венец и отдаде почит пред паметта на големия португалски поет Луиш Ваш ди Камойнш. На срещата на двамата президенти в двореца „Белем“ държавният глава Румен Радев ще постави въпроса за подготвяния пакет Мобилност-1, който засяга интересите на десетки хиляди български граждани и има огромен ефект върху българската икономика, растежа на националния доход и заетостта. България и Португалия споделят сходни позиции, че приемането на пакета ще има негативен ефект за редица европейски държави и не съответства на фундаментални европейски ценности, принципи и политики. Румен Радев вече изрази българската позиция по темата в писмо до председателя на Европейския парламент Антонио Таяни преди гласуването на документа. Очаква се Румен Радев и Марсело Ребело де Соуза да обсъдят и миграционния натиск към Европа и реформирането на европейската политика за предоставяне на убежище, което да облекчи държавите, които охраняват външните европейски граници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Започна държавното посещение на президента Румен Радев в Португалия"}
{"url": "https://trud.bg/%d0%b5%d0%bb%d1%85%d0%be%d0%b2%d0%be-%d0%b8-%d0%b1%d0%be%d0%bb%d1%8f%d1%80%d0%be%d0%b2%d0%be-%d1%89%d0%b5-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%b8%d0%bd%d1%81%d1%82%d0%b0%d0%bb/", "text": "Министърът на околната среда и водите Нено Димов подписа днес договор за изграждане на инсталации за преработка на отпадъци за общините Елхово и Болярово. Проектът включва компостираща инсталация с капацитет 4000 тона годишно и инсталация за предварително третиране с капацитет 1600 тона годишно. Това съобщиха от пресслужбата на МОСВ. До момента в двете общини няма инсталации и съоръжения за предварително третиране на битови отпадъци и за рециклиране чрез компостиране на зелени и биоразградими отпадъци. С успешното изпълнение на проекта ще се изгради необходимата инфраструктура за екологосъобразното управление на отпадъците на територията на Елхово и Болярово и ще се подобри качеството на околната среда за хората в общините. Съоръженията ще обслужват над 17 000 жители. Общият размер на инвестицията е над 9,7 млн. лв. Оперативна програма „Околна среда 2014-2020 г.“ осигурява безвъзмездна финансова помощ в размер на над 7,2 млн. лв. Срокът за изпълнение на проекта е 30 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Елхово и Болярово ще изграждат инсталации за преработка на отпадъци"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b0%d0%bb%d0%b1%d0%b5%d1%80%d1%82-%d0%b4%d0%b0%d0%bd%d0%be-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d1%80/", "text": "Изключително радостни сме, надявам се да сме зарадвали цяла България поне на половина от това, което чувстваме ние – заяви Ивайло Борисов, треньор на Алберт Попов. – Поредното изключително състезание на Алби. Изключително водено от него, изключително правилно тактически, изключително силно и смело каране и в двата манша. А сега беше и с по-добър стартов номер.  Според треньора важна роля за успеха е изиграла и отлично подготвеното трасе в Шладминг.  „В първия манш пистата беше много заледена и очаквахме да бъде перфектна – добави Борисов. – Оказа, че не е толкова елементарна, но той направи много силно каране и влезе много напред – 13-о място. И това му помогна да направи уникалното второ спускане, с което завърши на шеста позиция и ни направи изключително щастливи. Оправда всичките усилия и възнагради дългогодишния ни труд.“", "date": "2019.01.30", "title": " Треньорът на Алберт: Дано България се радва като нас"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%bd%d0%b0%d1%80%d0%b5%d0%b4%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%bf%d1%80/", "text": "Вицепремиерът Томислав Дончев нареди проверка на проекта за Ларгото. „Проверка на място, на всички разходи и документация, за да видим дали в него има нередности”, каза той. Дончев подчерта, че „не работи лековато” и не може да се довери само на твърденията, които  . Той увери, че отговорните институции ще си свършат работата. „В тази система, където има много пари, които трябва да се изразходват в полза на обществото, винаги е имало опити за натиск. Въпрос на мъжкарско поведение е да не им се поддаваш. Много не ми се иска парламентът да участва в тези форми на натиск“, подчерта вицепремиерът. Дончев поясни още, че Боил Банов е показал документи с подпис на министъра тогава, искова молба до съда да бъдат търсени въпросните пари като неустойка от фирмата. „Това изключва всякаква хипотеза някой да е бил корумпиран. Щом гониш някой в съда и търсиш да си прибереш неустойката, как може образно да си в завера с него“, заяви Дончев.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Томислав Дончев нареди проверка на проекта за Ларгото\t\t\t"}
{"url": "https://trud.bg/%d0%b2%d1%83%d0%b9%d1%87%d0%be-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d1%87-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0/", "text": "Ефективна присъда от 2 г. затвор наложи Районният съд в Шумен на мъж, изнасилил дъщерята на покойната си сестра. Вуйчото Милен Петров има право да обжалва наказанието пред втора инстанция. Пред магистратите той признал вината си, но обяснил, че съвкуплението се случило доброволно. Жертвата му, свидетели и доказателства обаче, оборват неговата теза. Насилието станало рано сутринта на 22 май м.г. в квартира в Шумен, която вуйчо и 20-годишната племенница обитавали заедно. Момичето се приготвяло за работа, когато родственикът застанал гол в коридора пред нея, издърпал я в стаята си и я изнасилил. Момичето отишло на работа, там получило кръвоизлив и разказало за издевателството. Отведена била в болницата, а експертиза установили охлузвания и разкъсвания на половите органи. Момичето е изпаднало в стрес и изпитвало страх, произнесъл се психиатър. Това не е първа присъда за Милен. Съдът е постановил, че вуйчото изнасилвач дължи над 800 лв. деловодни разноски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Вуйчо изнасилвач влиза в затвора"}
{"url": "https://trud.bg/%d0%b3%d0%b0%d0%b1%d1%80%d0%be%d0%b2%d0%be-%d0%be%d0%b1%d1%8f%d0%b2%d1%8f%d0%b2%d0%b0-%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d1%81%d0%be%d1%84%d0%b8/", "text": "От утре, 31 януари, РЗИ-Габрово обявява грипна епидемия на територията на област Габрово. Учебните занятия се преустановяват за периода от 31.01.2019 г. до 05.02.2019 г. Това съобщиха от пресслужбата на Министерство на здравеопазването. От утре, 31 януари, въз основа тенденцията за намаляване на заболелите от ОРЗ, РЗИ-Хасково отменя всички предприети противоепидемични мерки на територията на област Хасково. От утре, 31 януари, РЗИ-Ловеч отменя грипната епидемия на територията на община Луковит. От 01.02.2019 г. РЗИ-Софийска област отменя грипната епидемия и противоепидемичните мерки на територията на Софийска област. Във връзка с усложнената епидемична обстовка в област Разград и нарастване на заболяемостта от ОРЗ и грип, РЗИ-Разград издаде предписание за удължаване срока на преустановяване на учебните занятия в училищата до 04.02.2019 г. включително.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Габрово обявява грипна епидемия, Софийска област и Хасково я отменят"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5-%d0%bf%d1%80%d0%b5%d0%bf%d1%8a%d0%bb%d0%bd%d0%b5%d0%bd%d0%b8-%d1%81%d0%bb%d0%b0%d0%b3%d0%b0%d1%82-%d0%be%d1%89%d0%b5-%d0%bb%d0%b5%d0%b3%d0%bb/", "text": "Приемът е увеличен с 10-20% Много от болниците в страната са препълнени с пациенти с усложнения от грип или остри респираторни инфекции и в отделенията масово се поставят допълнителни легла. В столичната УМБАЛ “Св. Анна” е имало случаи на върнати пациенти, които не са спешни, а в детското отделение на общинската “Св. Мина” в Пловдив на едно легло лежат по две деца. С писмо до РЗИ и до РЗОК УМБАЛ варненската “Св. Марина” още в края на миналата седмица е поискала увеличение на леглата, тъй като лечебното заведение приема пациенти от цяла Североизточна България. Средно между 10% и 20% повече болни минават през всички спешни отделения на “Св. Анна”. В Бургас детските отделения в държавната болница са препълнени с пациенти, но също са разкрити допълнителни легла в болничните стаи. От по-малки частни болници заради липса на капацитет пренасочват пациенти към държавната болница. В трите болници в област Търговище са разкрити общо 56 допълнителни легла. Най-голям е делът на пациентите с усложнения като пневмонии и бронхиолити, като има и случаи на отити и синуити. РЗИ-Монтана отчита увеличена заболеваемост сред децата до 4-годишна възраст, която е близо 1000 на 10  000 души, а при по-големите деца е почти 800 на 10  000. Очаква се епидемията да започне да отшумява след седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Болниците препълнени, слагат още легла\t\t\t"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%b1%d0%bb%d0%b8%d0%b7%d0%be-%d0%b4%d0%be-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5-%d0%b2-%d0%bb%d0%b5%d0%b2%d1%81%d0%ba%d0%b8/", "text": "Валери Божинов отново е актуална тема на стадион „Георги Аспарухов“. Нападателят е спряган за завръщане в „Левски“, а според „Спортал“, изпълнителният директор на „сините“ Павел Колев вече е провел разговор с опитния футболист. Новата политика на клуба е да се залага на повече родни играчи и таранът е един от набелязаните за зимни попълнения.  Въпреки очаквания трансфер, Божинов игра за „Ботев“ този следобед в проверката срещу словашкия „Серед“. Бившият национал на България вкара едно от попаденията при загубата с 1:4 в Турция. Той вече има един престой в столичния гранд през 2014 година.", "date": "2019.01.30", "title": " Божинов близо до завръщане в „Левски“"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%bd%d0%be-%d0%bd%d0%b8%d1%81%d0%ba%d0%b8-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b2%d0%b7%d0%b5%d1%85%d0%b0-%d0%bf%d0%b5%d1%82/", "text": "Арктически студ скова Съединените щати и вече взе пет жертви. Общо 230 милиона души в САЩ и Канада са блокирани от капризите на полярен циклон. В щата Илинойс, където е и най-голямата българска общност, температурите паднаха до минус 30 градуса. Следва свитеделски разказ от Чикаго. Леденият град – така може да се нарече Чикаго, след като леден циклон блокира районите на средния запад в Съединените щати. В щата Илинойс е обявено бедствено положение. До петък са затворени училища, учреждения, дори някои клиники. Разликата между температурата в купето на влак и навън е почти 50 градуса! Заради вятъра градусите навън се усещат като минус 46. Местните медии правят сравнение, че градът е с по-ниски температури дори от Аляска, Мурманск и връх Еверест. Рекордно ниските температури създадоха хаос по пътищата, въпреки предупрежеденията пътуванията да се ограничат. Езерото Мичиган замръзна, а реките заприличаха на ледени магистрали. Властите предупреждават, че дори за 10 минути навън – човек може да получи измръзвания. Ако се наложи излизане – съветът е задължително да се носят по няколко ката топли дрехи и да не се вдишва дълбоко от ледения въздух. Арктическият студ е причинен „полярен вихър“, който нормално се върти около Северния полюс, но сега се измества на юг заради топла вълна от Африка. Циклонът се придвижва на изток към Ню Йорк и Бостън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Рекордно ниски температури взеха пет жертви в САЩ"}
{"url": "https://trud.bg/%d0%bc%d0%b0%d0%b3%d0%bd%d0%b8%d1%82%d0%b8-%d0%b1%d1%83%d1%80%d0%b8-%d0%bd%d0%b8-%d0%b2%d1%80%d1%8a%d1%85%d0%bb%d0%b8%d1%82%d0%b0%d1%82-%d0%b4%d0%be-%d0%bd%d0%b5%d0%b4%d0%b5%d0%bb%d1%8f/", "text": "Причината за смущенията са слънчеви коронарни дупки Учените от центъра в Стара Загора очакват изригвания от клас C Серия слаби магнитни бури ни връхлитат от утре до края на седмицата. Причината са слънчеви коронални дупки. Пикът на явленията се очаква рано сутринта в петък. Геомагнитната обстановка на средни ширини ще е между спокойна и активна петък и събота, а в неделя – между спокойна и смутена, уточняват от Центъра за слънчев и слънчево-земен мониторинг – Стара Загора в прогнозата си за космическото време през настоящата седмица. Планетарни геомагнитни смущения и/или слаби планетарни геомагнитни бури са най-вероятни в интервала 31 януари – 03 февруари, уточняват от центъра. Слабите изригвания ще започнат още тази вечер, като най-силни ще бъдат около 5 сутринта в петък, показват данните на gismeteo.com. На хората, които чувстват неразположение по време на магнитните бури, се препоръчва да не се претоварват физически и да се въздържат от алкохол и кафе, както и от мастни, пикантни и солени храни. Добре би било в такива дни да се пият повече течности, сред които слаби чайове, сокове и вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.30", "title": " Магнити бури ни връхлитат до неделя\t\t\t"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d1%89%d0%b5-%d0%ba%d0%b0%d1%80%d0%b0-%d1%81%d0%b0%d0%bc%d0%be-%d0%b3%d0%b8%d0%b3%d0%b0%d0%bd%d1%82%d1%81%d0%ba%d0%b8-%d1%81%d0%bb/", "text": "Алберт Попов ще кара само в едно от трите състезания от Световната купа в Банско. Младокът ще стартира в гигантския слалом, тъй като не е тренирал скоростни дисциплини този сезон.  „Сега карам само в техничните, тялото ми няма да ми позволи да съм достатъчно бърз в скоростните – признава Алберт. – С моите 70 килограма е трудно да се боря с Аксел Лунд Свиндал, който е 105. Пък и за това трябват доста треньори, много дълги писти, на които да се подготвяш. Доста е трудно все още за нас българите да имаме такива скиори. За жалост ще пропусна комбинацията в Банско, защото без тренировки в скоростните дисциплини е много рисковано. Иначе бих могъл да постигна много със слалома във втория манш, но здравето е на първо място. Ще карам само в гигантския. Очаквам много българи да дойдат да ме подкрепят. Мисля, че повдигнахме българския дух точно навреме преди Банско. Дано имам късмет да зарадвам феновете ни и на родна земя.“", "date": "2019.01.30", "title": " Алберт Попов ще кара само гигантски слалом в Банско"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-332/", "text": "Отпуск по телефона искат чиновници Едно звено за човешките ресурси в администрацията. Командировките може да се обработват онлайн.         Аудиокомпромат за 700 000 лв. срещу министър Банов Депутатът от БСП Елена Йончева праща сигнал до ОЛАФ и прокуратурата. Според левицата на фирма, ремонтирала Ларгото, била спестена неустойка за закъснение.         Касови апарати за свободните професии Данъчен консулт на „Труд“.           Поредно танго с Брюксел Една напред, две назад и три встрани за Брекзит – коментар на Благовест Бенишев.         Комисията за личните данни не е министерство на истината Не може да има цензура там, където има съдебен контрол, казва Венцислав Караджов, председател на Комисията за защита на личните данни, в интервю за „Труд“.           Скритите демографски истини за раждаемостта Етническите българи всеки час намаляват с 15 души, а братята цигани се увеличават с 4-5 души – анализ на проф. Петър Иванов.             Топъл Малък Сечко Максималните температури ще достигат близо 20 градуса. Сняг се чака през последните 10 дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Вижте акцентите в броя на вестник „Труд“ в четвъртък, 31 януари 2019"}
{"url": "https://trud.bg/%d0%b3%d0%b0%d0%bb%d0%b5%d1%80%d0%b8%d1%8f%d1%82%d0%b0-%d0%b7%d0%b0-%d1%81%d1%8a%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b8%d0%b7%d0%ba%d1%83%d1%81%d1%82%d0%b2%d0%be-heerz-tooya-%d0%be/", "text": "С мисията да сближи младото поколение със съвременното изкуство отвори врати във Велико Търново галерията за съвременно изкуство Heerz Tooya. Новото арт-пространство ще даде възможност и на артисти от цял свят да покажат своето творчество пред публиката в Старата столица. Собственик на Heerz Tooya е Ларс Нордби – визуален артист от Норвегия, който от три години живее в павликенското село Вишовград. След няколко успешни изложби във Венеция, Чикаго, Осло и Велико Търново той решава да има свое изложбено пространство, в което да кани значими артисти и да покаже тяхното изкуство. Първата изложба в новата галерия е на Тим Бригнал. Роденият в Перу художник от няколко години живее в село Водолей. Именно върху местната общност в селото е фокусиран творческият му интерес. В картините си авторът отразява изследователската връзка, който има със субектите си. „Всевъзможни кратки изречения, по дузина наведнъж, продължават да привличат вниманието ми, докато наблюдавам хората. Всеки уловен момент е изпълнен с герои в една всекидневна съноподобна аутопсия“, описва работата на автора кураторът на изложбата Ларс Нордби. В картините на Тим Бригнал за обща снимка се събират произволни лица, които изживяват перфектните си животи. Бездомен човек се хвали с хубавата си жена. Жена се опитва да избяга, но само в собствените си сънища. Мъж, който плаче, докато мастурбира всеки последен четвъртък от месеца. Близначки, които се превръщат в богини, за да въдворят баланс в селото. „Това, което ние виждаме в другите; начинът, по който ние лично осмисляме тяхната виртуалност, и начинът, по който изразяваме това, са обречени на провал, но въпреки това те са заредени с особена сила и усещане за лукс. Изглежда сякаш търсенето на истината в другите и в самите себе си е начинание, достойно само за квантовото поле на междуличностното, а не е абсолютната истина, която често сме нетърпеливи да потопим в собственото си въображение“, обяснява още кураторът на изложбата. Преди Велико Търново Тим Бригнал е имал самостоятелни изложби в Амстердам и Лондон. Изложбата „Водолей“ на Тим Бригнал е в галерия Heerz Tooya до 18 февруари. След нея в арт-пространството ще бъде показана изложба на Радостин Седевчев. Галерия Heerz Toya ще показва и създаденото от резидентите в програмата ARV.I. Това е другата инициатива на Ларс Нордби, който посреща 3-4 артисти годишно за арт-резиденция в село Вишовград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Галерията за съвременно изкуство Heerz Tooya отвори врати във Велико Търново\t\t\t"}
{"url": "https://trud.bg/%d0%b0%d1%83%d0%b4%d0%b8%d0%be%d0%ba%d0%be%d0%bc%d0%bf%d1%80%d0%be%d0%bc%d0%b0%d1%82-%d0%b7%d0%b0-700-000-%d0%bb%d0%b2-%d1%81%d1%80%d0%b5%d1%89%d1%83-%d0%bc%d0%b8%d0%bd%d0%b8%d1%81%d1%82%d1%8a%d1%80/", "text": "Според левицата на фирма, ремонтирала Ларгото, била спестена неустойка за закъснение Не е трябвало да се връщат и 315 000 лв. на фирмата Аудиокомпромат срещу министъра на културата Боил Банов представи пред журналисти депутатът от БСП Елена Йончева. Пуснат бе запис, на който се чува как министърът на културата Боил Банов опрощава 700 000 лв. на частна фирма. “Средствата са европейски, а въпросните 700 000 лв. са неустойка за фирма, която работела по проект за ремонта на Ларгото, културно-комуникационен комплекс “Сердика” 2-3 етап”, обяви Йончева. Тази афера “Ало, Банов съм”, не е схема на г-н Банов, а схема на правителството на Борисов. Какъв е интересът на тогавашния зам.-министър да опрости тези 700 000 лева и защо защитава интерес на частна фирма, а не на държавата?”, попита депутатката. На “Позитано” 20 Йончева пусна аудиозапис от 2016 г., направен от служител на министерството на културата. По това време Банов е зам.-министър и дава указания на независимия строителен надзор как да бъдат подправени документи, за да не плати изпълнителят неустойка от 700 хиляди лв. “На Ларгото има отчетени 33 дни закъснение. Ние трябва да им искаме 700 000 лв. неустойка. За да не се съдим 10 г., които не е ясно какво ще дадат – да намерим периоди в строителството, примерно два пъти по 15 дни, в които не е имало в строителни книжа отчетено нищо и да пуснем акт 10 и акт 11 за спиране, за да може да излезе на чисто, че няма закъснение”.Това иска Банов от Атанас Ангелов, който е от независимия строителен надзор. Депутатът от БСП Пенчо Милков, който е юрист, обясни че е проследил цялата процедура по документи и е открил, че акт 10 и 11 за спиране са издадени. Той обяви, че през декември 2016 година има и проверка от Агенция за държавна финансова инспекция (АДФИ), която установява, че строителството на Ларгото е спирано 5 пъти. Инспекцията няма как да потърси опростените 700 000 лв. за закъснението, но посочва, че следва да се заведе иск за друго закъснение в размер на 751 000 лв. От АДФИ установяват, че изпълнителят твърди, че е приключил обекта на 20 януари 2017 г., но Акт 15 е издаден на 23 февруари, а Акт 16 на 7 март , като строителните работи са продължили до 7 март. “Възложителят не е трябвало да връща на изпълнителя и гаранцията за изпълнение, която е 315 000 лв. В договора е записано следното: Освен дължимата неустойка, възложителят усвоява и гаранцията за изпълнение”, коментира Милков. От БСП обявиха, че настояват за оставката на министър Боил Банов. “Парламентарната група на ГЕРБ стои твърдо зад министъра на културата Боил Банов. Отказваме да вярваме на фалшивите новини, доверяваме се на институциите”, посочи Тома Биков в парламента.   Румяна Арнаудова: Незабавно започна проверка на твърденията Разпитват Банов в кабинета му “Главният прокурор се самосезира и разпореди незабавно извършване на проверка по твърденията за злоупотреби на министър Боил Банов при строителството на Ларгото, каза вчера Румяна Арнаудова, говорител на главния прокурор Сотир Цацаров. По думите й още същия ден спецпрокурори ще разпитат министър Банов в кабинета му и ще изземат необходимата документация. Ще се проверява договора с консорциума от фирми, дейностите им и последващите действия на министерството по изпълнението на проекта. “Данните, представени от г-жа Йончева, сочат за евентуално извършено престъпление по служба или безстопанственост, поясни Арнаудова. В прокуратурата очакват записът да бъде предоставен в пълния му вариант, за да му се назначи експертиза дали е автентичен и евентуално да бъде приобщен като годно доказателствено средство.   Боил Банов: Няма опростени пари, от 4 години ме рекетират Записът вероятно е монтаж Няма опростени пари, има заведен иск от Министерството на културата към фирмата изпълнител на ремонта на Ларгото за забавяне и неизпълнени дейности за 750 000 лв. и в момента текат съдебни дела. От 4 години съм рекетиран с някакви записи. Лицето се казва Ангел Ангелов и беше директор на дирекция „Европейски програми и проекти” в Министерството на културата. Вежди Рашидов го уволни за поредица гафове. Аз не се поддавам на рекет. Разпространеният запис от БСП вероятно е монтаж. Готов съм с оставката си, не съм я разписал, не съм се родил министър, имам морал, давам си оставката веднага, когато премиерът прецени, вече говорих с него. Ще се консултирам с адвокати и когото мога, ще го съдя.   Вежди Рашидов: Изпратил съм случая в съда Уволних Ангел Ангелов Реагирал съм на случая с Ларгото и съм го изпратил на съд още след като се върнах от лечение в Германия.  Проверих през правната дирекция. Подписал съм заповед да се заведе дело и да се заплати неустойка за забавени срокове. Тук става въпрос за бавене на строителя. В момента тече дело на втора инстанция. Имаше и европейски одити на проекта за Ларгото. Аз уволних Ангел Ангелов, заради съмнения в непрозрачност на негови действия по Норвежката програма. Не можех да допусна да има грам съмнение за корупция и непрозрачност.", "date": "2019.01.30", "title": " Аудиокомпромат за 700 000 лв. срещу министър Банов (обзор)\t\t\t"}
{"url": "https://trud.bg/%d0%bc%d0%b8%d0%bb%d0%b8%d1%86%d0%b0-%d0%b3%d0%bb%d0%b0%d0%b4%d0%bd%d0%b8%d1%88%d0%ba%d0%b0-%d0%b8-%d1%84%d0%b8%d0%bb%d0%b8%d0%bf-%d0%b0%d0%b2%d1%80%d0%b0%d0%bc%d0%be%d0%b2-%d0%bf%d1%80%d0%b8%d1%81/", "text": "Концерт-спектакъл „Оскарите в музиката“ ще бъде представен в Благоевград, съобщиха от общината. В ролите влизат актьорите Милица Гладнишка и Филип Аврамов, с участието на оркестъра на Държавна опера-Бургас. Диригент е Левон Манукян, сценарист Юлия Манукян. Проектът ще бъде поставен на 4 февруари от 19.00 часа в зала „Пейо Яворов“. Концерт-спектакълът представя света на филмите, отличени с оскар за музика. Включени са песни от филмите ,,Мръсни танци“, ,,Тарзан“, ,,Роки“, ,,Властелинът на пръстените“, ,,Красавицата и звяра“, „Междузвездни войни“ и др. Това са само част от заглавията, включени в спектакъла, който припомня и забавни моменти от връчването на престижните статуетки от отминали години. Билети се предлагат на касата на Пейо Яворов! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Милица Гладнишка и Филип Аврамов пристигат в Благоевград за „Оскарите в музиката“"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bc%d1%8a%d0%b6-%d0%be%d1%82%d0%ba%d1%80/", "text": "Мъж стреля по минувачи в корсиканския град Бастия. Властите съобщиха, че един човек е загинал, а шестима са ранени. Все още не са ясни мотивите за атаката. Нападателят е местен жител. Той успял да избяга и по последни данни се е барикадирал в дома си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Един човек е загинал, след като мъж откри стрелба в корсиканския град Бастия"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b8%d0%b2%d0%b0%d0%bd-%d0%bf%d0%be%d1%80%d1%82%d0%bd%d0%b8%d1%85-%d0%b2%d0%b0%d1%80%d0%bd%d0%b0-%d0%bd%d1%8f%d0%bc%d0%b0-%d0%b2%d1%80%d0%b5%d0%bc%d0%b5-%d0%b7/", "text": "Варна няма време за губене и не е град, който може да зацикли заради политически търкания. Това заяви кметът Иван Портних от трибуната на зала „Пленарна“, след като беше гласуван рекордният бюджет от близо половин милиард лева. „През 2013 г. 200 млн.лева бюджет беше фантастика за Варна, никой не си го представяше. Няма варненец, който не би подкрепил това, което се случва днес в този град и на тази сесия. Налице е едно ударно темпо на обновление на града и с днешното решение ще го затвърдим и ускорим“, каза кметът. В отговор на критиките на градския лидер на БСП Борислав Гуцанов за вземане на дългове над 46 млн. лева Иван Портних заяви „Когато влязох в мандат през 2013 г., заварих 68 млн. лева дългове. Къде са тези 68 млн.лева, г-н Гуцанов, лично Ви питам като съветник с дългогодишен стаж, в какво сме ги инвестирали?! Да се обърнем и да посочим какво е направено! Сега гласуваме всеки дълг за конкретен обект. Досега обновихме всички централни булеварди и пътни артерии, които костваха огромни средства като инвестиция. Всички средства оттук нататък ще са насочени към малките улици и паркоместата, междублоковите пространства, зоните за отдих, зелените зони.“ Макрорамката на бюджет 2019 на Варна е 497.6 млн. лева, от които 90.925 млн. лева са от европроекти, а от тях 86.355 млн. лева са предвидени за инфраструктурата на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Кметът Иван Портних: Варна няма време за губене"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d0%bd%d0%b0%d1%80%d0%be%d0%b4%d0%bd%d0%be-%d1%87%d0%b8%d1%82%d0%b0%d0%bb%d0%b8%d1%89%d0%b5-%d0%b5%d0%bb/", "text": "Първо българско читалище „Еленка и Кирил Аврамови“ в Свищов навърши 163 години. То е учредено на 30 януари 1856 г., по инициатива на Димитър Начович, Емануил Васкидович, Георги Владикин и Христаки Филчов. За поредна година пред къщата на един от първооснователите в Свищов се събраха признателни граждани, читалищни настоятели, представители на културните институции и общинското ръководство, за да изразят своята почит към родоначалниците на читалищното дело в България, стартирало от Свищов. Паметната плоча пред къщата на Димитър Начович за поредна година бе отрупана с цветя в израз на благодарност и признателност към достойните предци, радетели за култура и просвещение. Поздравителни слова по повод годишнината поднесоха председателят на ПБНЧ „Еленка и Кирил Д. Аврамови – 1856“ Пламен Александров и директорът на дирекция „Култура и културно наследство“ Росен Маринов. Пламен Александров изтъкна, че българските читалища, със своята дейност, продължават да бъдат най-близко до хората и именно по тази причина те ги отъждествяват като техни. „Нашето читалище“, казват често хората живеещи в едно населено място и това е показателно за тяхното отношение“, каза Александров.  На събитието присъстваха зам.-кметът инж. Пламен Петков, председателят на ОбС – Свищов д-р Кристиян Кирилов, директорът на Историческия музей Ивелина Иванова, читалищни, културни деятели и граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " Първо българско народно читалище „Еленка и Кирил Д. Аврамови“ в Свищов навърши 163 години\t\t\t"}
{"url": "https://trud.bg/%d0%bf%d1%80%d0%b8-30-%d0%be%d1%82-%d1%85%d1%80%d0%b0%d0%bd%d0%b8%d1%82%d0%b5-%d0%b8%d0%bc%d0%b0-%d0%b4%d0%b2%d0%be%d0%b5%d0%bd-%d1%81%d1%82%d0%b0%d0%bd%d0%b4%d0%b0%d1%80%d1%82/", "text": "Изследват още 140 храни Близо една трета от изследваните храни, продавани в супермаркетите в Източна и Западна Европа, се разминават съществено по качеството си. Това показват данните на Съвместния изследователски център (СИЦ) на Европейската комисия. 20 от изследвани 64 храни са показали съществени различия в състава, които не са направени видими за потребителите, съобщи еврокомисарят по правосъдието, защитата на потребителите и равнопоставеността на половете Вера Йоурова по време на заседание на министрите на земеделието на страните от ЕС. Тя посочи, че ЕК комисия вече е получила данни от 19 държави и в момента се правят изследвания на 140 продукта дали качеството им е еднакво на пазара в Източна и Западна Европа. Брюксел трябваше да публикува резултатите от тестовете през ноември, но липсата на информация от част от държавите отложи извършването на оценката. Йоурова не каза кога ще бъдат публикувани резултатите от втората проверка. “Двойното качество не е мит. Ще очаквам обяснения от производителите и търговците за различията, когато те бъдат огласени”, заяви еврокомисарят. По думите й след това властите в отделните страни членки, където е установен двоен стандарт при храните, трябва да поискат от търговците да отстранят стоките с по-ниско качество или да обозначат това на етикета. Преговорите по новото законодателство за защита на потребителите трябва да започнат през февруари.  Комисията по вътрешен пазар в Европарламента вече прие промени в потребителския пакет, които предвиждат глоба от 10 милиона евро, или 4 на сто от годишния оборот на компанията, ако се установи, че предлага храни с различно качество, предназначени за различни страни. Идеята е парите да остават в компенсационния фонд в съответната държава членка. Тя може да ги използва за защита на интересите на потребителите или на засегнати организации. Компаниите нарушители ще влизат в черен списък с нелоялни търговски практики, който ще бъде въведен.  ", "date": "2019.01.30", "title": " При 30% от храните има двоен стандарт\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%be%d1%89%d0%b8-%d0%b8%d0%b7%d0%bf%d1%80%d0%b0%d1%89%d0%b0%d1%82-%d1%81%d0%b5-%d1%84%d0%b0%d0%bb%d1%88%d0%b8%d0%b2%d0%b8-%d1%81/", "text": "„Български пощи“ ЕАД уведомява, че се разпращат фалшиви MMS съобщения от името на дружеството. Това съобщиха от пресслужбата на „Български пощи“ ЕАД . В съобщенията фигурира логото на „Български пощи“ ЕАД. Текстът гласи, че дружеството провежда томбола и всяка сряда раздава 10 смартфона на печелившите, а за участие в томболата получателят на съобщението трябва да предостави лични данни от дебитна или кредитна карта. „Български пощи“ ЕАД обръща внимание, че не провежда томбола, не раздава награди и при никакви поводи не изисква лични данни от дебитна или кредитна карта.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.30", "title": " „Български пощи“: Изпращат се фалшиви съобщения за томбола със смартфони срещу лични данни"}
