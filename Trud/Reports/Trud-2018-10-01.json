{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b8%d1%81%d0%ba%d0%b0-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f/", "text": "Дружеството от Острова обслужва 58 млн. пътници годишно Най-големият британски летищен оператор потвърди интереса си към концесията на летище София. Манчестър Еърпорт Груп (Manchester Airports Group) притежава и управлява три летища във Великобритания – Манчестър, Лондон Стенстед и Ийст Мидландс, които заедно обслужват 58 млн. пътници годишно. Компанията има над 40 хил. служители, допринася с над 7 млрд. паунда за британската икономика и поддържа 130 хил. работни места във веригата за доставки. Компанията е публично-частна, като акционери си местните власти на Манчестър и Industry Fund Management (IFM), който държи 35,5% от MAG. IFM е австралийски пенсионен фонд, който има дялове в 16 летища в Австралия и Европа, сред които и летището във Виена. Прогнозираната стойност на концесията на летище София е 3,898 млрд. евро без ДДС, или над 7,6 млрд. лв., а правителството стартира тръжна процедура на 5 юли. Оферти може да се подават до 22 октомври 2018 г. Концесионерът ще трябва да инвестира поне 600 млн. евро в инфраструктурата на летището за 35 години, ще трябва да построи Терминал 3, както и да плати на държавата 550 млн. лв. при поемане на управлението на летището и всяка година поне по 15 млн. лв. без ДДC или 10% от приходите от дейността.    ", "date": "2018.10.01", "title": " Британска компания иска летище София\t\t\t"}
{"url": "https://trud.bg/%d0%bf%d0%be-1200-%d0%b1%d1%8a%d0%bb%d0%b3%d0%b0%d1%80%d0%ba%d0%b8-%d1%83%d0%bc%d0%b8%d1%80%d0%b0%d1%82-%d0%be%d1%82-%d1%80%d0%b0%d0%ba-%d0%bd%d0%b0-%d0%b3%d1%8a%d1%80%d0%b4%d0%b0%d1%82%d0%b0/", "text": "Болници в страната с кампания срещу смъртоносната болест Всяка година около 3600 българки у нас се разболяват от рак на гърдата, а между 1000 и 1200 загиват от това заболяване. Черната статистика беше изнесена от лечебните заведения в понеделник – 1 октомври, когато беше поставено началото на профилактична кампания, посветена на битката с тежката болест. В инициативата участват болници от цялата страна, които ще информират и ще правят мамологични прегледи безплатно до края на октомври с предварително записване. Това са: Първа САГБАЛ “Света София”, Първа МБАЛ – София, Пета МБАЛ – София, Университетска специализирана болница за активно лечение по онкология – София, ВМА – София, УМБАЛ “Александровска”, УМБАЛ “Света Анна” – София, УМБАЛ “Свети Георги” – Пловдив, УМБАЛ “Света Марина” – Варна, УМБАЛ “Професор доктор Стоян Киркович” – Стара Загора и лечебните заведения от групата “Аджъбадем”. По данни на Националния раков регистър петгодишната преживяемост на пациентите с рак на гърдата е над 70% – по-ниска, отколкото при други форми на рак, но по-ниска от средната за Европа. Все пак се отчита, че смъртността от рак на гърдата през 2017 г. е 33,6 на 100  000 жени, малко по-ниска, отколкото през 2016-а, когато е била 34,1 на 100  000. Новите случаи на заболяването в Европа са средно 321 000 всяка година.", "date": "2018.10.01", "title": " По 1200 българки умират от рак на гърдата\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d0%be%d0%bb%d0%b4%d0%be%d0%b2%d1%86%d0%b8%d1%82%d0%b5-%d0%b2%d0%b7%d1%80%d0%b8%d0%b2%d0%b8%d0%bb/", "text": "Състав на Окръжен съд – Стара Загора наложи най-тежката мярка „задържане под стража” на молдовските граждани Василе Морару, на 24 години, Александър Хаджи, на 30 години и Дионис Коджукаро, на 22 години. Тримата взривиха банкоман, разположен на супермаркет в кв. „Железник” в Стара Загора на 27 септември. Съдия Соня Каменова заяви в залата, че съществува реална опасност лицата да се укрият и да възпрепятстват процеса, затова по-леки мерки са неприложими. Тя добави, че и тримата са съпричастни към взривяването на банкомат на 20 август в Казанлък. Постановената мярка може да бъде обжалвана в 3-дневен срок пред Апелативния съд в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Оставиха в ареста молдовците, взривили банкомат в Стара Загора"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8%d1%82%d0%b5-%d0%be%d1%82-%d1%88%d1%83%d0%bc%d0%b5%d0%bd-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b0%d1%80%d0%b5%d1%81%d1%82%d0%b0/", "text": "Тихомир Йорданов и Ярослав Я. от Шумен,   за над 150 000 лв. в съучастие с трети човек Пламен Д., остават в ареста с постоянни мерки задържане под стража. Това реши Районният съд в Шумен в понеделник до 17,30 ч. в отговор на искането на прокуратурата.  Ярослав, за който бе оповестено, че е превърнал и 8-годишния си син в муле, опитал да се оправдае, че това е станало случайно, защото детето му било с него в един от случаите, когато прибирал пари. Той признала вината си. Магистратите го оставиха в ареста, заради опасността да се укрие. Тихомир, който бил тартор на групата от най-високо ниво и свръзка с ало мошениците в Румъния, поискал да излезе на свобода, за да се грижи за жената и детето си, но също остава зад решетките. И двамата имат право да обжалват. Пред адвоката си Тихомир споделил, че се е заел с незаконната дейност по принуда – първо го наели уж да достави пратка, но той разбрал, че става дума за измама и поискал да се откаже. Последвали заплахи за детето му и той се принудил да продължи. Районният съд в Шумен остави в ареста с постоянна мярка и Петър Дачовски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Измамниците от Шумен остават в ареста\t\t\t"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b1%d0%bb%d1%8a%d1%81%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd/", "text": "Моторист блъсна пешеходец в центъра на София, близо до хотел „Хемус”, информира  . Случката е станала около 16:50 ч. Мотористът изпреварва автомобил и не забелязва пешеходецът, който е пресичал улицата неправилно. „Имаше една висока кола и един пешеходец. Той тичаше, а аз минавах в дясно, за да изпреваря автомобила. Нито аз го видях, нито той, и се блъснахме”, разказа БТВ шофьорът на мотора. Той допълва, че пешеходецът е бил контактен, но най-вероятно е със счупено ребро. От пресцентъра на МВР коментираха, че пострадалият веднага е откаран в болница за преглед и по първоначални данни не е със сериозни наранявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Моторист блъсна пешеходец в центъра на София"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d0%be%d0%b4%d0%bf%d0%b8%d1%81%d0%b0-%d1%83%d0%ba%d0%b0%d0%b7-%d0%b7%d0%b0-%d0%bd%d0%b0%d0%b7/", "text": "Със свой указ президентът Румен Радев назначи Людмила Елкова за член на Управителния съвет на БНБ. Людмила Елкова е доказан професионалист в сферата на финансите и икономиката с дългогодишен стаж в Министерство на финансите, съобщават от президентството. В периода 2000-2002 г. е главен юрисконсулт в Дирекция „Данъчна политика“ на Министерство на финансите, а от 2003 до 2009 г. е директор на същата дирекция. Отговаря за прогнозирането на бюджетните приходи и участва в разработването на консолидирания държавен бюджет и управлението на процеса по прогнозиране, анализиране и отчитане на изпълнението на бюджетните приходи, в частност на приходите от данъци и осигуровки, събирани от НАП и Агенция „Митници“, както и във връзка с работата на международните финансови институции – МВФ и Световната банка. Ръководител е на работни групи, свързани с хармонизацията на българското данъчно законодателство с европейското право в процеса на подготовка на присъединяването на България към Европейския съюз. В периода 2003-2010 г. е член и заместник-председател на Съвета на директорите на Българската фондова борса. Назначена е за заместник-министър на финансите през 2013-2014 г. и отговаря за държавния бюджет, държавните разходи, финансирането на общините, държавното съкровище и Дирекция „Национален фонд“. В същия период е заместник-председател на Съвета на директорите на Печатницата на БНБ, алтернативен управител на МВФ за България, ръководител на българската делегация в Международната банка за икономическо-развитие-Москва, член на Управителния съвет на Държавен фонд „Земеделие“, член на Управителния съвет на Националния доверителен екофонд. От 2015 г. осъществява консултантска дейност в областта на финансите, държавните помощи, разработването, управлението и изпълнението на проекти, финансирани от Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Президентът Радев подписа указ за назначаването на Людмила Елкова за член на Управителния съвет на БНБ"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%b2%d1%8a%d0%b7%d0%bf%d1%80%d0%b8%d0%b5%d0%bc%d0%b0-%d0%ba%d0%b0%d1%82%d0%be-%d0%bf%d1%80%d0%b8%d0%b2%d0%bb%d0%b5%d0%ba%d0%b0%d1%82/", "text": "България се възприема като привлекателна туристическа дестинация и има добри позиции в нашия наситен с туризъм регион. Това показва изследване на „Галъп интернешънъл“ сред представителна извадка в пет ключови за развитието на туризма у нас държави – три големи пазара: Германия, Великобритания, Русия и два съседни пазара: Румъния и Сърбия. Резултатите представляват добра отправна точка преди края на летния сезон и преди началото на подготовката за зимния сезон. 57% от пълнолетните граждани на петте държави отговарят положително на въпроса дали България е привлекателна туристическа дестинация, а 27% отговарят отрицателно. Останалите се затрудняват да отговорят. Сравнена с останалите туристически страни в нашия регион, България се класира много близо до различни отдавна утвърдени дестинации като Хърватия (62% отговори, че това е атрактивна дестинация) и Турция (63%). Номер едно в нашия регион очаквано остава Гърция (81% положителни отговори), а далеч зад нашия пакет с Хърватия и Турция остават Румъния с 46% и Сърбия с 43%. Най-високо са оценили страната ни гражданите на Румъния (71% дават положителна оценка за атрактивността на България) и гражданите на Русия (66%), но подчертано положителни оценки дават и жителите на Германия, Англия и Сърбия. Най-разколебани относно атрактивността на България се оказват сърбите – едва 48% казват, че България е атрактивна, а 42% са на обратното мнение. Но и тук положителните оценки – макар и „на кантар“ – все пак преобладават. Средно, страната ни са посещавали около 22% от интервюираните граждани в 5-те държави, като най-много гости са идвали от Румъния – 47% от запитаните в тази страна (или близо 10 милиона души) са посещавали България. Същото важи и за 24% от запитаните в Сърбия. Сред германските и английските граждани съответно 19% и 18% свидетелстват, че са идвали у нас. След руснаците 9% са били у нас. Средният брой на визитите в рамките на живота досега е от 1.6 при руснаците до 3.9 при румънците. В 85% от случаите посетилите страната ни отговарят, че основната цел или една от основните цели на визитата или визитите им у нас е била туризъм и почивка. На въпрос „Как бихте описали общите си впечатления от България?” 80% от посетилите страната ни в 5-те държави отговарят положително. Най-доволни от посещението си у нас са били руснаците, румънците и жителите на Великобритания. Малко по-резервирано отговарят германците, но и там процентът на отговорилите положително (67%), сочи цялостно удовлетворение от посещението у нас. Фактът, че близо 16 милиона германци, 12 милиона британци и 13 милиона руснаци са посещавали поне веднъж България поставя страната ни в добра позиция в тези ключови за нас туристически пазари. Основните ни конкуренти в района – Гърция, Турция и Хърватия – обаче, водят много по-активна рекламна и маркетингова стратегия и в това отношение България изостава, което задържа утвърдения туристически потенциал на страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " България се възприема като привлекателна туристическа дестинация"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%83%d1%80%d1%81%d0%ba%d0%b8%d1%8f-%d1%88%d0%be%d1%84%d1%8c%d0%be%d1%80-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0/", "text": "Окръжната прокуратура в Ямбол задържа в ареста за 72 часа турския шофьор, предизвикал   на пътя Елхово – ГКПП Лесово, предаде БНР. При инцидента, станал в неделя вечерта, загина 51-годишен мъж. Трима други пътници са пострадали. Шофьорът на турския тир е карал след употреба на наркотично вещество, съобщиха от прокуратурата. Снощи около 17.20 часа на пътя към граничен пункт Лесово, камионът е навлязъл в насрещното и челно е ударил лек автомобил. Вследствие на удара шофьорът е починал на място. Едната от пътничките е в кома, пострадало е и 4-годишно дете, както и една жена. Международният път остана затворен повече от 4 часа. Предстои в следващите дни Окръжната прокуратура в Ямбол да внесе в съда иск за определяне на постоянна мярка за неотклонение “задържане под стража“ спрямо турския гражданин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Задържаха турския шофьор, предизвикал тежка катастрофа край Ямбол"}
{"url": "https://trud.bg/%d0%bf%d0%be-%d0%bd%d0%be%d0%b2-%d0%bd%d0%b0%d1%87%d0%b8%d0%bd-%d0%b7%d0%b0%d0%bf%d0%b8%d1%81%d0%b2%d0%b0%d1%82-%d0%b2-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b8-%d0%b4%d0%b5%d1%86%d0%b0/", "text": "По-малки и по-големи деца от възрастовата група, при положение, че има чакащи в същата възраст, няма да участват в класирането за детски градини в София, бе решено преди дни от работна група в Столичната община. Няма промяна в правилата за записване, но с ефективното им изпълнение ще се попречи на деца в яслена възраст да изместват в забавачките по-големите деца на възраст за градина. „В последните няколко седмици родителите масово започнаха да правят кандидатури на деца родени 2016 г. за набор 2015 г. пред вид обстоятелството, че там вече има много свободни места. За да бъдат не в яслена група а в първа градинска група. Системата това го допуска при текущите класирания. Родителите могат да си сменят набора на децата си, но следва да бъдат класирани единствено и само при условие, че няма чакащи за съответната година“, обясни пред „Труд“ директорът на дирекция „Образование“ в Столична община – Мария Минчева. На практика обаче, ако по-малките деца са с повече точки, има случаи, в които системата ги класира преди по-големите. Затова системата вече ще следи за това деца, които не са в съответната възраст за съответната градинска група да не изместват тези, които са. Докато промените в системата се осъществят, такава функция ще имат директорите. „Ако родител иска да си смени кандидатурата я сменя, но директорът на детската градина трябва да каже „да нямам чакащи деца, съответно тази кандидатура може да бъде смятана за легитимна“, или да откаже при наличие на чакащи деца от съответния набор“, каза още Мария Минчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " По нов начин записват в забавачки деца в яслена възраст"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d1%81%d0%b5-%d0%bd%d0%b0%d1%86%d1%83%d0%bf%d0%b8-%d1%81%d1%82%d1%80%d0%b0%d0%bd%d0%b8-%d0%be%d1%82-%d0%be%d1%82%d0%b1%d0%be%d1%80%d0%b0/", "text": "Жозе Моуриньо, мениджър на „Манчестър Юнайтед“, е сърдит на отбора и страни от играчите по време на последната тренировка преди мача с „Валенсия“. Срещата от груповата фаза на Шампионската лига е във вторник. Причината за действията на Специалния е загубата от „Уест Хям“ с 1:3 през уикенда, както и раздора между него и част от играчите. Пол Погба, най-скъпият футболист в историята на „Юнайтед“, е на нож с португалеца. В Англия дори се заговори, че френският полузащитник обмисля да откаже да играе за отбора, докато начело е . А Алексис Санчес пък не бе взет в групата за двубоя с „чуковете“. Чилиецът споделил на своя сънародник Лукас Перес от „Уест Хям“, че съжалява за трансфера си на „Олд Трафорд“. А Погба и Санчес са звездите на „Юнайтед“. Именно заради това на заниманието в понеделник Моу гледал от разстояние как футболистите му тренират, като оставил всичко в ръцете на своите помощници. Жозе може да чака и уволнение. Фаворит за поста му е Зинедин Зидан. На Острова се твърди. че веднага след загубата от „чуковете“ ръководството се свързало с французина за идването му в „Юнайтед“. Сметките обаче могат да се объркат. От „Ювентус“, съперник на „червените дяволи“ в група „H” на Шампионската лига, предлага на Зидан шефски пост. От торинския гранд разглеждат възможността Зизу да наследи на позицията генерален директор Бепе Марота. Все пак варианти за овакантеното място са и Павел Недвед, както и Фабио Паратичи, които работят в системата на клуба. Снимка: Twitter", "date": "2018.10.01", "title": " Моуриньо се нацупи, страни от отбора"}
{"url": "https://trud.bg/%d1%81-%d1%80-%d0%b0-%d0%bc/", "text": "Премиерът Борисов нареди да бъдат наказани виновните за „побоя“ над репортера от „Господари на ефира“. Над журналисти не трябва да се посяга, където и да е той, какъвто и да е той. С такива силни думи го каза, че да изпиташ гордост каква авторитетна и защитена професия упражняваме. Наивни ми Борисов, тази защита няма да бъде уважена, защото ние сами потънахме в калта и можем само да будим съжаление. Не, не съжаление, а презрение. Защото „битият“ се оказа жалък симулант, който сам си организирал снимките на „потърпевш“, за да се изкара герой пред зрителите. Борец за истината, който рискува живота си, едва ли не , за да се добере до тази истина. Никой не може да му се опре, защото ще бъде направен за смях в популярното предаване. Но за смях стана самият той, шоуто и телевизията дори. И професията ни, за най-голямо съжаление. Да се възмущаваме ли сега, че с такова презрение го изхвърлиха от въпросния склад. “Прогресивната„ медийна общественост тъкмо се беше наточила да нададе бойния вик „бият Паниковски”, но сви знамената бързо. Добре, че имало видеозаписи, за да се провали симулацията. „Артистичният” репортер веднага бе уволнен, но срамът остава. Журналистиката вече е дискредитирана. Затова и не направи впечатление на никого обяснението на полицейския шеф, ръководил среднощния арест на двамата журналисти край Радомир. Искали да проверят съвсем искрено, каза той, какво търсят тук тези журналисти посред нощ, затова ги арестували. Ами, вършат си работата, какво правят. Арестуваха ги, пуснаха ги и всичко отмина. И повече не разбрахме какво точно се е случило там. Бедни ми Борисов, а давате ли си сметка каква я свършиха придружаващите ви в САЩ журналисти, „сценаристите“ на представлението от срещата ви с президента Тръмп и постановчиците от същата тази телевизия, които разгласиха „историческата“ среща. С тяхното сервилно престараване те унизиха и вас, и представянето на България. И нашата професията, разбира се. Не са виновни хейтърите или БСП, както обявихте. Естествено, че опозицията ще се възползва от гафа. Но не тя го е сътворила. Навярно спестявате гнева си към истинските виновници, защото смятате, че са го направили от добри чувства към вас, от старание, вярност и преданост. Не се заблуждавайте. По този начин подхранвате и възпитавате един фалшив морал, който ви изиграва лоша шега. Защото те не се интересуват какво ще си помисли публиката, а само да задоволят вашата суета. На медиите дължите много за вашата кариера, но помнете следното – медиите със своята сервилност и двуличие са провалили не една кариера, премиерска дори. Попитайте Филип Димитров, Жан Виденов, Иван Костов… Вече се уморих да пиша, че този пошъл език от риалити формати като „Биг Брадър” се превръща в единствения, всеобщия, царуващия език на българската нация във второто десетилетие на 21 век. Всичко е „уникално“, „страхотно“, „убийствено“, „брутално“. Език на младите, на успелите, на спортистите, на интелигенцията, на журналистите, на политиците – управляващи и опозиция. А също и на чалгата, на мутрите, на чиновниците. На всички. Само в глухата и забравена провинция говорят нормален език Рекламата, самохвалството, раздуването, преувеличаването – това вече е манталитет. Благодарение на този манталитет истината се губи, потъва в блатото и на преден план излиза лъжата, фалша, преструвката. Този манталитет ни кара да представяме всичко в рекламна опаковка. Уморих се да пиша колко фалшиви са рекламите и преувеличенията за гимнастичките и волейболистите. Така се създават високи очаквания и публиката остава силно разочарована, дори когато спортистите ни са се представили прилично. Сега, когато резултатите станаха известни, превъзнасянето се превърна в унищожителна критика. От същите тези журналисти, рекламни агенти и пиари, спортни деятели, които създадоха мита за очаквания триумф. Така се стига и до преувеличенията за външната ни политика, за икономиката, за управлението на страната. Да не нагазваме в сферата на политиката, но не можем да избягаме от ролята на журналистиката. Винаги съм се отнасял със съмнение към телевизиите, които се саморекламират като „острови на свободата“. Ако през 90-те години това все още се приемаше като разграничение от ролята на медиите в тоталитарните времена, то днес да тръбиш колко си независим и свободен издава някакъв комплекс. Според мен колкото по-зависима е една медия, толкова повече се рекламира като свободна. Телевизиите зависят от своите собственици, от сделките с политиците, от рекламодателите и от какво ли не още. Не е фатално, но тази зависимост не трябва да е тайна. Ето сега телевизията на БСП се нарича „свободна“. Да, тя обяснява, че ще е обществена, ще дава различни мнения, но тя си е собственост на БСП и това я прави в някаква степен зависима. Една партийна телевизия не може да не е зависима. Но хората ще я гледат, ако тя се е заявила като лява и опозиционна, което е по-широко от партийна.   Телевизионен шахмат Някой програмен шеф в БНТ е добър шахматист. Той се бори с конкуренцията, като поставя новите и с гарантиран рейтинг предавания на гърба на фаворитите в другите телевизии. Например „Стани богат“ на гърба на новините по частните телевизии. Или пък „Шоуто на Греъм Нортън“ срещу новините в неделя. Това задължава и шефовете на частните телевизии да реагират. Например Би Ти Ви да „скрие“ аматьорското шоу „Мармалад”, да даде свобода на Карбовски да разшири тематиката си, да смени жълтото „Папараци” с по-достойно за фирмата забавление.              ", "date": "2018.10.01", "title": " С-р-а-м\t\t\t"}
{"url": "https://trud.bg/%d1%8e%d0%bd%d0%b8%d0%be%d0%bd-%d0%b8%d0%b2%d0%ba%d0%be%d0%bd%d0%b8-%d0%b8-%d0%b3%d1%80%d1%83%d0%bf-%d0%bf%d0%bb%d1%8e%d1%81-%d1%81%d0%b5-%d1%81%d0%bb%d0%b8%d0%b2/", "text": "Правят икономии от заплати, наеми и линии Бизнесът на най-големите компании за автобусни превози “Юнион Ивкони” и “Груп Плюс” се обединява като двете фирми минават под шапката на “Транспект”. Комисията за защита на конкуренцията даде разрешение за осъществяване на сделката. “Транспект” АД е с капитал от 50 хил. лв., разпределен по равно между двама акционери – Петър Господинов и Георги Атанасов, който в момента е управител в “Юнион Ивкони”. В момента капиталът на “Юнион Ивкони” е 6,176 млн. лв. и е разпределен между съдружниците “Синтетика” АД (51%), доскорошния депутат от ГЕРБ Ивайло Константинов и Светлозар Любенов. Предвижда се първо Любенов да прехвърли дяловете си на Константинов. След това “Транспект” ще изкупи дяловете на бившия депутат и на “Синтетика” от “Юнион Ивкони”, както и 100% от дяловете на “Груп Плюс” ООД. В момента капиталът на “Груп Плюс” е 2 млн. лв. и е разпределен между съдружниците Галя Топалова (52,15%), З. Байрам (47,8%) и М. Байрам (0,05%). Едноличен контрол върху дружеството упражнява Галя Топалова, тъй като всички важни решения са взимат с обикновено мнозинство. Междувременно “Груп Плюс” претърпя преобразуване, като придоби всички активи, отнасящи се до транспортната дейност на “Етап-Адресс” АД. Обединението на “Юнион Ивкони” и “Груп Плюс” ще доведе до икономии от наеми на офиси, които в момента ползва всяко от дружествата поотделно, в размер на около 100 хил. лв. годишно, както и от заплати и осигуровки на служители в офисите, които ще бъдат закрити, в размер на 690 хил. лв. годишно. Освен това ще бъдат спрени поне 7 линии, които в момента се изпълняват паралелно от двата превозвача, а пътниците не са достатъчни и за един пълен курс, пише в документите, представени в КЗК. Икономията в пробег ще бъде 2,1 млн. км., а финансовото изражение ще бъде икономия на 1,665 млн. лв.  ", "date": "2018.10.01", "title": " „Юнион Ивкони“ и „Груп Плюс“ се сливат\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d0%bc%d0%b5-%d0%b4%d0%b0%d0%bb%d0%b8-%d0%bf%d0%be%d0%ba%d1%83%d0%bf%d0%ba%d0%b0%d1%82%d0%b0-%d0%b5-%d0%be%d1%82%d1%87%d0%b5%d1%82%d0%b5%d0%bd/", "text": "Информацията за всяка покупка, платена в брой, с чек, ваучер, дебитна или кредитна карта, или с други заместващи парите платежни средства, ще трябва да се изпраща до 5 минути към сървърите на НАП. На всяка касова бележка трябва да има и двумерен баркод (QR код). След сканирането му всеки ще може да провери дали данните за неговата покупка са изпратени и отчетени в НАП, както и ако това не се е случило – да подаде автоматично сигнал. Това гласят промени в наредбата за регистриране на продажбите, които вече са публикувани в “Държавен вестник”. Регистрираните по ДДС фирми имат срок до края на март 2019 г. да изпълнят изискванията на наредбата. За останалите фирми и за бензиностанциите срокът е до края на юни 2019 г., а за тези, които използват интегрирани автоматизирани системи за управление на продажбите – до края на 2019 г. На сайта на НАП на адрес   всеки, който има касов апарат, може да провери дали той подлежи на доработване или трябва да бъде сменен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Проверяваме дали покупката е отчетена в НАП"}
{"url": "https://trud.bg/%d1%81%d0%be%d1%84%d0%b8%d1%8f-%d0%b8-%d0%bc%d0%be%d1%81%d0%ba%d0%b2%d0%b0-%d0%be%d0%b1%d0%bc%d0%b5%d0%bd%d1%8f%d1%82-%d0%bb%d0%b5%d0%ba%d0%b0%d1%80%d0%b8/", "text": "Двата града ще си сътрудничат в туризма, образованието и културата Сергей Кузнецов: Можем да работим заедно за пл. „Св. Неделя“ Общинските болници на София и Москва ще обменят лекари. Това стана ясно от днешната среща на столичния кмет Йорданка Фандъкова с официалната делегация от Правителството на Москва, включваща Сергей Черемин – министър в Правителството на Москва и Анатолий Карпов, депутат от Руската дума. „Имаме и конкретни предложения наши лекари от общински болници да могат да посещават московски болници и да идват специалисти от Москва тук“, каза Фандъкова. Подготвя се допълнение към програмата за сътрудничество между двата града за 2018 г. и 2019 г. Москва ще оборудва няколко класни стаи в столицата ни, които няма да са непременно кабинети по руски език. Подготвя се и партньорство между музеите на двата града. Те ще си сътрудничат и в сферата на туризма. Руските туристи в София с всяка година намаляват. Софийски компании ще представят столицата ни в Москва, откъдето ще дойдат компании у нас, за да се запознаят с възможностите за туризъм. „Бихме могли да си сътрудничим в провеждането на конкурса за обновяването на пл. „Света Неделя“. Бихме могли да споделим своят опит в провеждането на такъв конкурс, а защо не да участваме в работата по провеждането на тази реконструкция“, каза главният архитект на Москва Сергей Кузнецов, който също е в делегацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " София и Москва обменят лекари\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b5-%d0%b8%d0%b2%d0%b0%d0%bd%d0%be%d0%b2-%d0%bd%d0%b5-%d0%b8%d0%b7%d0%ba%d1%80%d0%b8%d0%b2%d1%8f%d0%b2%d0%b0%d0%b9%d1%82%d0%b5-%d0%b8%d1%81%d1%82%d0%b8%d0%bd%d0%b0/", "text": "Президентът на Македония Георге Иванов изпрати послание до властите на страната от резиденцията си, че референдумът не е успешен и ги призова да не манипулират гражданите. Според него, вместо да изкривяват истината, депутатите трябва да се вслушат в народа, предава македонският портал „А1 Он“. „На вчерашния референдум народът отхвърли преспанския договор. Народът против наложени и прибързани решения. Посланието е изпратено. Реалността е, че референдумът не успя. Не подценявайте суверенната воля на народа. 36,9% избирателна активност не е волята на народа, защото тя е изразена от 69-те процента, които не гласуваха. Време е да се покаже отговорност пред македонския народ“, заяви Иванов. „Намалихте подкрепата за ЕС и НАТО. Манипулирате гражданите и лъжете нашите партньори. Същевременно, очаквам наблюдателната мисия на ОССЕ/ОДИХР да приеме сериозно забележките за гласуването. Онези, другите, които се месят отстрани, да спазват международните конвенции“, добави македонският държавен глава. Той цитира и американския президент Доналд Тръмп и повтори това, което американският лидер каза от трибуната в ООН. „Вярвам в амбицията на нашия народ. Референдумът не е анкета, а обвързващо решение. Парламентът трябва да се съобрази с това решение. Честитя на македонския народ за неговото решение“, заяви Иванов, като обясни, че Македония трябва да стане част от НАТО и ЕС, но чрез реформи и без натиск и заплахи. „Само ако сме много обединени можем да извървим пътя до ЕС и НАТО. Нямаме съмнения, че мястото ни е там. Но трябва да влезем с човешко достойнство, без заплахи и натиск. Имаме две големи предизвикателства, които трябва да преодолеем, това са реформите. С партиен клиентелизъм и без реформи в правосъдната система това няма да се случи“, отбеляза още македонският президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.01", "title": " Георге Иванов: Не изкривявайте истината, референдумът е провал, парламентът да послуша народа"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b8-%d0%b1%d1%83%d1%80%d0%b3%d0%b0%d1%81-%d1%81%d0%b0-%e2%84%961-%d0%bf%d0%be-%d0%bd%d0%be%d0%b2%d0%b8-%d0%b6%d0%b8%d0%bb%d0%b8%d1%89%d0%b0/", "text": "Вдигнаха 281 домове с поне 6 стаи Варна и Бургас водят класацията по нови жилища, които излизат на пазара. През 2017 г. въведените в експлоатация новопостроени жилища в областите Варна и Бургас са съответно 2342 и 2233, сочат данните на Националния статистически институт. Повечето от тези апартаменти са в нови жилищни кооперации, но има и много построени самостоятелни къщи. На трето място по нови апартаменти, които са излезли на пазара през 2017 г., се нарежда област Пловдив с 920 жилища. Това е над два пъти по-малко спрямо двете големи морски области. Явно строителството край морето продължава с много бурни темпове. Морето привлича повече инвестиции в нови жилища от Пловдив, където развитието на Тракия Икономическа Зона води до разкриването на нови работни места и привлича много работници и от съседните области. Въведените в експлоатация нови жилища в Област София и София-столица са общо 540, което ги нарежда чак на четвърто място. Оказва се, че новопостроените жилища в столицата и в областта са над пет пъти по-малко, отколкото в морските области Варна и Бургас. И то при положение, че в София цените на имотите нарастват с най-бързи темпове и се сключват най-много сделки с жилища. Явно в София ръстът в търсенето на апартаменти с добро качество и на привлекателна локация, изпреварва предлагането, което води до покачване на цените. Въведените в експлоатация нови жилища през 2017 г. само на територията на София-столица са 244. Така столицата се нарежда дори след области като Кърджали, където новоостроените жилища през миналата година са 367, и Пазарджик с 309. Веднага след столицата се нареждат Русе с 221 нови жилища, и Добрич с 218. Общо за страната въведените в експлоатация нови жилища през 2017 г са 8384, сочат данните на НСИ. От тях най-много са двустайните и тристайните – съответно 3393 и 2550. Двустайните апартаменти са 40,5% от излезлите на пазара, а тристайните имат дял от 30,4%. Любопитно е, че едностайните и четиристайните са с почти един и същи брой – съответно 908 и 910. Допреди няколко години имаше голямо търсене на едностайни жилища заради по-ниската им цена. Сега обаче се увеличава търсенето на апартаменти с повече стаи. Като при новото строителство инвеститорите все по-често изграждат жилища с четири и дори повече стаи. През миналата година са въведени в експлоатация 342 апартамента с 5 стаи, както и 281 жилища с 6 и повече стаи. Много от тези големи жилища всъщност представляват самостоятелни къщи с много стаи. Любопитно е, че по новопостроени жилища с 6 и повече стаи, на първо място е Пловдив. В областта въведените в експлоатация многостайни жилища са 58, като допълнително има още 56 апартамента с по 5 стаи. На второ и трето място се нареждат Варна и Бургас, където новите жилища с поне 6 стаи са съответно 56 и 53. На следващите места са София-област със 17 и Сливен с 15 многостайни жилища. На шесто място е Велико Търново с 11. И чак след това е столицата с 10 многостайни жилища. Като София-столица дели седмото място с Русе, Пазарджик и Плевен. Явно голяма част от многостайните жилища представляват големи къщи, а в столицата няма място за такова строителство, което би излязло и много скъпо.   Вече никой не строи панелки Тухлите са най-популярни във Варна Вече почти никой не строи панелни блокове. През миналата година са въведени в експлоатация 2205 жилищни сгради, като от тях само 20 са панелки, сочат данните на Националния статистически институт. Най-много панелни блокове са излезли на пазара в София-област – 7, а на второ място се нарежда Перник с 3. В областите Варна и Бургас, където има най-много нови жилищни сгради, няма нито една панелка. Въведените в експлоатация жилищни сгради във Варна през 2017 г. са 354, а в Бургас – 330. От тях най-много са стомано-бетонни – съответно 257 и 304. На следващо място по дял са тухлените сгради, които във Варна са 92, а в Бургас – 24. Има и няколко сгради с друга конструкция. В столицата новите жилищни сгради са само 63. От тях само една е панелка, 49 са стомано-бетонни, а 13 са тухлени. На трето място след големите морски общини по брой на въведени в експлоатация жилищни сгради е Пловдив с 272. На четвърто място с 215 нови сгради се нарежда София-област. Преобладаващата част от тези сгради са къщи в по-малките селища около столицата. Средната полезна площ на новопостроените жилища в цялата страна е 87,27 кв.м., сочат още данните на НСИ. В София-столица новите апартаменти са доста големи. Средната им полезна площ е 108,6 кв.м. От тях 75,11 квадрата са жилищна площ, 26,5 км.м. са спомагателна площ, а 6,9 км.м. е средната площ на кухните. Във Варна и Бургас полезната площ на жилищата е доста по-малка – съответно 71 кв. м. и 76,6 кв.м. Което показва, че там се строят и много ваканционни имоти, за които не е толкова важно дали са с голяма площ, а предимството е колко близо са до морето. В област Пловдив, където също има голямо строителство, средната полезна площ на новите апартаменти е 100,8 кв.м. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Варна и Бургас са №1 по нови жилища\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%83%d1%81-%d0%bd%d0%b0-%d0%b0%d0%bf%d0%b8-%d0%b8%d0%bd%d0%b6-%d1%81%d0%b2%d0%b5%d1%82%d0%be%d1%81%d0%bb/", "text": "Кои са приоритетните пътни проекти, които пътната агенция ще изпълнява през следващите няколко години? Кога ще бъде завършена изцяло магистралата между София и Варна? И кога ще пътуваме по-леко и бързо до съседните Гърция, Сърбия и Румъния, отговаря за в. „Труд“  .  – Господин Глосов, в работата на Агенция „Пътна инфраструктура“ през последната година сред приоритетите продължава да бъде строителството на магистралните пътища в Северна България. Кога можем да очаваме следващите търгове за изграждане на магистрала „Хемус“? – До края на годината ще обявим търговете за нови 52 километра от автомагистрала „Хемус“, а в началото на 2019 г. за още близо 85 километра. Обществените поръчки тази годината ще са за строителство на 3 участъка и са за около 494 млн. лв. За тях през миналата година проведохме процедурите за изготвяне на технически проекти. Първият участък е Боаза – Дерманци, вторият е Дерманци – Каленик, а третият е от Каленик до пресичането с път II-35 Плевен-Ловеч. До края на годината или в началото на следващата ще стартираме търговете за проектиране и строителство на още 3 участъка от „Хемус“ или още 85 км за около 700 млн. лв. Трите отсечки са между разклона за Плевен – Ловеч и кръстовището с пътя Русе – Велико Търново. Така ще остане само един участък за довършване от автомагистралата от пресичането с пътя Русе – Велико Търново до пътен възел „Буховци“. В момента със средства от републиканския бюджет се изграждат близо 26 км от автомагистралата – участъците между Ябланица и Боаза и Белокопитово – Буховци в посока Търговище. През март стартирахме строителството на отсечката до Боаза, която е 9,3 км. Организацията на работа е много добра и проектът вече е изпълнен на 35 на сто. Ако всичко върви както до сега е възможно обектът да бъде завършен в началото на есента на следващата година. Изграждането на отсечката между Буховци и Белокопитово започна през август. Този участък е 16 км и на него ще бъдат изпълнени 7 виадукта, едно мостово съоръжение и 10 селскостопански подлеза. Автомагистралният участък ще бъде с две ленти за движение, две ленти за изпреварване, две аварийни ленти, водещи ивици, два банкета и средна разделителна ивица. Програмата ни е амбициозна и целта е цялата автомагистрала „Хемус“ да е готова до 2024 г. По прогнозни стойности за цялостното й доизграждане ще са необходими над 2 млрд. лв. или 1 млрд. евро. – Кои са другите Ви приоритетни задачи за подобряване на пътния сектор? – През тази и през 2019 г. основните ни задачи са свързани с продължаване на строителството на автомагистралите „Хемус“ и „Струма“, със стартирането на проектите Калотина – София, Видин – Ботевград, Русе – Велико Търново и довършването на обходния път на Габрово. Другата изключително важна задача, която е кауза за целия екип на пътната администрация, е успешното внедряване на тол системата за камионите над 3,5 тона от 16 август 2019 г. и електронната винетка за леките автомобили от 1 януари догодина. С въвеждането на новия финансов модел ще се осигури в пъти по-голям ресурс за модернизиране на инфраструктурата, за нейното поддържане и за изграждането на ключови пътни направления. Изпълнението на тези проекти ще забърза развитието на Северна и Северозападна България. Така ще се повтори ефектът от завършването на автомагистралите „Тракия“ и „Марица“ в Южна България и ще се ускори икономическото развитие на държавата. – Кога можем да очакваме да започне същинската работа по най-сложния участък от магистрала „Струма“ през Кресненското дефиле? – Търгът за платното към София в участъка между Крупник и Кресна бе обявен в края на август. Индикативната му стойност е 875,3 млн. лв. без ДДС. Срокът за подаване на офертите е през ноември и вярвам, че в обществената поръчка ще участват редица български строителни компании. Изграждането му ще бъде сериозно предизвикателство на целия строителен бранш, защото освен притиснати от времето – отсечката да е готова до 2023 г., когато е срокът за допустимост на разходите по Оперативна програма „Транспорт и транспортна инфраструктура“, ще трябва да се работи и по изключително сложен терен. В отсечката с дължина близо 24 км ще има 7 тунела, 21 виадукта, 4 пътни възела, 12 надлези и подлези. Толкова много съоръжения с подобна сложност досега не са изграждани на нито един магистрален участък. За да може на обекта да се работи едновременно, от двете страни на дефилето, проектът е разделен на два подучастъка. Плановете са през 2019 г. да имаме избрани изпълнители и да започне същественото изпълнение, за да не загубим и евро от осигуреното финансиране от ЕС. След като завършим новото платно, което преминава източно от съществуващото трасе през Кресненското дефиле, ще пренасочим движението по него и тогава ще извършим реконструкция на трасето на първокласния път Е79, така че и платното в посока Кулата да има характеристиките на магистрален път. За направлението в посока границата с Гърция ще бъде стартирана отделна обществена поръчка. – Археологическите разкопки замразиха отсечката от Благоевград до Крупник на магистрала „Струма“. Кога можем да очакваме работата по нея да бъде възобновена? – Очакваме официалното становището на Специализирания експертен съвет за опазване на недвижимото културно наследство, което ще предопредели по-нататъшните дейности, които трябва да се предприемат за изграждането на отсечката и опазването на културно-историческото наследство. Ще се съобразим изцяло с това решение и ще направим всичко възможно както да не изостава строителството на участъка, така и да бъдат предприети всички необходими мерки за запазване на историческото наследство. Физическото изпълнение на обекта, с обща дължина от 12,6 км, разделен на две отсечки преди и след тунела „Железница“, към момента е 27%. За тунела „Железница“ имаме избрани изпълнители. Проектът е разделен на три подучастъка – трасетата преди и след тунела и самото съоръжение, което е с дължина 2 км. Решението за избор на изпълнител на тунела се обжалва през КЗК, но комисията разреши предварителното изпълнение. След като бъде избран и изпълнителят на строителния надзор ще преценим какви да бъдат следващите ни действия, ако все още няма окончателно решение на КЗК. – Можем ли да очакваме скоро да бъде пусната отсечката от магистралата между Кресна и Сандански, която вече е почти завършена? – Да. Това ще се случи до края на строителния сезон. Физическото изпълнение на обекта към момента е 82%. Готови са 25 от големите съоръжения. – Решихте ли как ще финансирате бъдещия тунел под Шипка, който ще е най-кратката пътна връзка между Северна и Южна България? – В момента разработваме разширения идеен проект и разглеждаме възможностите за финансиране на проекта. Тунелът е приоритетен в Управленската програма на правителството. Предвиждаме той да бъде с дължина 3,2 км и това ще е най-дългото тунелно съоръжения, изграждано в България. В момента работим по обходния път на Габрово, който ще осъществява връзката с тунела под Шипка. Изпълнението на обхода към момента е 72 на сто. Напредва строителството на най-сложните съоръжения, едно от които е 540-метровия тунел под Бакойския баир. Той е с една тръба с две ленти за движение. Съоръжението е изградено по нов австрийски тунелен метод и по-голяма част от прокопаването му се извършваше с взривни дейности. Тунелът е напълно прокопан, изпълнена е хидроизолацията и вторичната облицовка. Освен това съоръжение на обекта се изгражда и уникален 640-метров мост, преминаващ над долината на река Синкевица, кварталите „Чехлевци“ и „Войново“. Той се изпълнява по метода „конзолно бетониране“ – световна технология в изграждането на мостове с големи отвори. Досега у нас по този способ са построени две съоръжения. Едното е на автомагистрала „Хемус“ след тунел „Правешки ханове“ в посока Варна, а другото е на пътя Кърджали – Маказа в близост до българо-гръцката граница, след Кирково. Обектът ще бъде завършен през следващата година и със завършването му ще се осигури пътна връзка до бъдещия тунел под Шипка, като се избегне влизането в града. – Кога ще започне изграждането на другата планирана магистрала – между Русе и Велико Търново? – Ще започнем този проект успоредно с доизграждането на „Хемус“, за да можем да облекчим трафика за Дунав мост и да повишим пътната безопасност. Участъкът между Русе и Бяла, е един от най-опасните в България с висока концентрация на тежки пътни инциденти. След изграждането на магистралата броят на пътните инциденти ще намалее значително, тъй като движението ще бъде разделено в две отделни пътни платна. Общата дължина на автомагистрала „Русе – Велико Търново“ е 133 км. Тя ще започва от Русе при моста на река Дунав и ще достига до град Дебелец, където трафикът се разделя в посока проходите Шипка и Прохода на Републиката. С изграждането на тази магистрала и на тунела под Шипка ще повишим безопасността на движението по коридор №9 и ще скъсим значително времето за пътуване между Северна и Южна България. За съжаление плановете ни за откриване на тръжните процедури в момента са възпрепятствани поради обжалване на доклада за ОВОС на проекта пред ВАС. Делото е насрочено за 26 октомври. В зависимост от решението на съда имаме готовност до края на тази година или в началото на следващата да стартираме търгове за 75 км от трасето на магистралата на стойност 548 млн. лв. Това са участъците Русе – Бяла и обхода на Бяла. В проекта са предвидени необходимите пътни възли и връзки, за да може хората от отделните населени места да имат бърз и удобен достъп до трасето на магистралата. Избраният комбиниран вариант на трасе предвижда изграждането на редица големи съоръжение – 4 тунела по лявото платно и 2 по дясното, както и 22 моста и виадукти, с обща дължина 14 853 м. Връзката на републиканските и част от общинските пътища ще се осъществява чрез 18 пътни възела. Достъпът до земеделските земи ще е чрез 12 селскостопански надлеза и 9 селскостопански подлеза. Предвидени са и 8 площадки за отдих. – Ще подобрите ли трафика и към втория мост над река Дунав – при Видин? – Съществуващият първокласен път между Видин и Ботевград наистина отдавна не може да поеме трафика за Дунав мост 2. Затова ще стартираме цялостното изграждане на направлението Видин – Ботевград от двата най-тежки участъка по това трасе – отсечките от Мездра до Ботевград и от Видин до Ружинци, които са общо 88 км. Това е малко повече от половината от общата дължина на пътя Видин – Ботевград. В кратък срок ще стартираме процедурите за избор на изпълнители на Мездра – Ботевград. 33-километровият участък ще е разделен на два лота, за да може да се работи едновременно и изграждането му да завърши по-бързо. До края на тази или най-късно догодина ще стартираме и търгове за още 3 подучастъка с обща дължина 55 км, които са за 458 млн. лв. Това е отсечката между Видин и Ружинци. Целта ни е направлението да бъде завършено до декември 2021 г., а най-тежките участъци да са готови до края на 2020 година. – Кога очаквате да облекчите и движението към и от Сърбия, като завършите отсечката между София и Калотина? – В момента се финализират процедурите за проектиране и строителство за два участъка с дължина 31,5 км за 259 млн. лв. Предстои подписване на договорите с избраните изпълнители на двата проекта. Това е участъкът от ГКПП „Калотина“ до Сливница. Така че най-късно в средата на 2021 г. и последният пътен участък по направлението между сръбската и турската граници ще е с магистрален габарит. Сред основните приоритети на пътната агенция е и завършването на магистралния пръстен около София. През последните години бяха изградени Западната дъга и Северната скоростна тангента, беше построено и липсващото мостово съоръжение при Казичене, като по този начин удвоихме широчината на този стеснен участък, извършихме и превантивен ремонт на Източната дъга между пътните детелини за автомагистралите „Хемус“ и „Тракия“. Следващият участък, който ще бъде разширен до автомагистрален габарит е от пътен възел „Младост“ до автомагистрала „Тракия“. В момента провеждаме търга за проектиране и строителство на 6-километровия участък. Тръжната комисия разглежда техническите предложения на участниците. Индикативната стойност на проекта е 123 млн. лв. и той ще се изпълнява със средства от републиканския бюджет. Последният участък, който трябва да бъде изпълнен, за да бъде завършен магистралният пръстен около София е от кръстовището с бул. „Бъкстон“ до АМ „Люлин“, който е 8,5 км. За него е необходимо извършване на проектиране, сложни отчуждителни процедури и осигуряване на целево финансиране. Нашият гост  Светослав Глосов е назначен за председател на Управителния съвет на Агенция „Пътна инфраструктура“ на 26 юни 2018 г. От юни 2017 г. е член на Управителния съвет на ведомството. Той е дипломиран инженер от Висшия институт по архитектура и строителство, специалност „Промишлено и гражданско строителство“. Има специализации в областта на строителството и мениджмънта на строителния бизнес. Един от учредителите на Камарата на строителите в България (КСБ). От 2010 г. до 2016 г. е председател на Управителния съвет на браншовата организация.", "date": "2018.10.01", "title": " Председателят на УС на АПИ инж. Светослав Глосов пред „Труд“: Пет напрегнати години за пътното строителство\t\t\t"}
{"url": "https://trud.bg/%d0%b3%d0%b5%d1%80%d0%b1-%d0%bd%d0%b5-%d1%81%d0%b5-%d0%bf%d1%80%d0%b8%d1%82%d0%b5%d1%81%d0%bd%d1%8f%d0%b2%d0%b0-%d0%be%d1%82-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be%d0%b2%d0%b5/", "text": "Цветан Цветанов очаква БВП да надхвърли 105 млрд. лв. Отново увери, че коалицията е стабилна Вотът на недоверие не ни притеснява в никакъв случай, заяви категорично пред журналисти председателят на ПГ на ГЕРБ Цветан Цветанов по повод готвения от БСП вот на недоверие срещу кабинета, заради темата “Здравеопазване”. “Всички сме наясно, че трябва да има реформа в здравеопазването. Аз искам да успокоя опозицията, че реформата не е внесена в Министерски съвет”, коментира Цветанов. “Има предложения и обсъждания, които в момента вървят с лекарския съюз, с болниците, с пациентските организации. Това е силната страна на днешното Министерство на здравеопазването – че не обсъждаме законопроект, който вече е внесен, а вариантите”, допълни той. Цветанов присъства на конференцията “Бъдещето на икономическия и паричен съюз”. “България изпълнява стриктно своите ангажименти към паричния съюз, а политиците трябва да взимат своите решения съобразявайки се с мнението на експертите в областта и компетентните институции”, коментира Цветанов. Относно Бюджет 2019 година, той не коментира подробности, но очаквал към края на ноември да е в пленарна зала. “За момента за мен е важно, че БВП ще бъде през 2019 година по-висок от 105 млрд. лв., което означава, че се движим в изпълнение на управленската програма”, каза Цветанов. Заради недоволсвото на хората от поскъпването на храните и комуналните услуги, Цветанов каза: “По-добре е БСП да слушат внимателно какво правим. Не трябва да се позволява заиграване със страховете на хората”. “Много са интерпретациите в публичното пространство кой трябва да осигурява кворумът в НС”, каза още Цветан Цветанов. Коментарът му бе по повод липсата на такъв в НС миналата седмица. Той обясни, че ГЕРБ са в диалог с всички партии в парламента. “Най – лесно е да провокираш политическа криза”, обясни Цветанов и добави, че няма да се позволи повече да има липса на кворум в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.01", "title": " ГЕРБ не се притеснява от вота на недоверие (обзор)\t\t\t"}
{"url": "https://trud.bg/%d1%82%d1%80%d0%b0%d0%b5%d0%ba%d1%82%d0%be%d1%80%d0%b8%d1%8f-%d0%bd%d0%b0-%d0%b2%d0%bb%d0%b0%d1%81%d1%82%d1%82%d0%b0-%d0%be%d1%82-%d0%b2%d1%8a%d0%b7%d1%85%d0%b8%d1%82%d0%b0-%d0%b4%d0%be-%d0%b2%d1%8a/", "text": "Гафът на ГЕРБ отекна шумно на чужбински терен Влакът е спрял, вагонът е пълен. Машинистът надува свирката, а пътниците в купето ритмично се поклащат и отегчено додават – „пуф-паф“. Правостоящите в коридора подвикват на седящите – „станете, та ние да поседнем“. А хората на перона не обръщат внимание на спрелия влак… Този анекдотичен сюжет в общи линии описва състоянието на политиката и управлението у нас. Вярно е, че за разлика от анекдота, българската композиция не е спряла неподвижно, а поскърцва бавно напред поради инерцията на европейското членство. Но умората и политическото отегчение от управлението са факт. На първо място в средите на управляващите. Белезите на все по-тежка умора от властта са все по-видими – няма нови хоризонти, няма големи каузи, има рутинна технология и администриране на властта. И заедно с това, вече е налице симптоматиката на откъсване от реалностите, неспособност да се разшифроват дълбинните настроения на обществото, капсулирането в една изкривена властова реалност, която изглежда непоклатима и вечна, а всъщност все повече прилича на прекомерно раздут сапунен мехур, който аха, и ще се пръсне. Но и „правостоящите“ във влака на властта, тоест парламентарната опозиция, изчерпват присъствието си с подвиквания „стани да се седна“, без да е в състояние да покажат, че имат капацитет да подкарат влака устремно и сигурно напред. Това е прочитът на разположението на политическите сили и общественото доверие в тях, който регистрират актуалните социологически проучвания. Засега е налице патова ситуация – ГЕРБ устойчиво, вече години, води с няколко пункта пред БСП, ДПС стои стабилно и е заличило щетите от предателството на Местан и компания; националистическите формации, съставляващи „Обединени патриоти“, се крепят на повърхността, но опасно близо до дъното на класацията. Вън от тях – АБВ видимо се активизира, а пък поредното коалиционно пребоядисване на костовистите и соросодите едва крета в полето на безидейността и политическата маргинализация. Това състояние се илюстрира ярко и от двата гафа, които двете големи партии допуснаха, заслепени от самонадеяността, която те изглежда бъркат с път към успеха. Първият беше пи-ар гафът на БСП, които решиха да извадят от нафталина старата политическа тактика на 39-те депутати от СДС, които напуснаха Великото народно събрание и отказаха да гласуват Конституцията. Тактика, която самата БСП винаги и с основание е отричала. Но днес я взе на въоръжение, макар и половинчато – обяви, че оставя двайсетина депутати в парламента (зевзеци веднага ги нарекоха в социалните мрежи „кибици“), а с останалите тържествено обяви, че „отива при народа“. Без да си дава сметка как подобна заявка звучи повече като самопризнание, че се е откъснала от народа прекалено много. Но тази неуместна политическа тактика и реторика се превърна в същински гаф, когато се оказа, че първото място, където отидоха да издирват народа, се оказа луксозния спа-хотел с шведските маси… ГЕРБ побърза да не остане по-назад. Техният гаф обаче отекна още по-шумно и предизвика масови подигравки. Първо, защото се разигра на чужбински терен, и второ – защото са управляващата не от днес партия. Става дума естествено за прословутото ръкостискане на нашия министър-председател с президента на САЩ Доналд Тръмп. Рутинното поздравление в края на един международен форум сигурно щеше да се приеме съвсем естествено и даже да бъде симпатично, ако самият екип на г-н Борисов не беше нагнетил едно подчертано обществено очакване, че той отива на сесията на Общото събрание на ООН в Ню Йорк, където ще има и „среща с Тръмп“. Няма как да създадеш такова очакване, и после да се сърдиш, че едно при други обстоятелства вероятно симпатично ръкостискане, предизвиква масов присмех и подигравки – „това ли е срещата?“. Затова и последващата потоколна снимка с Тръмп от приема в легендарния хотел на Медисън авеню и 57-а улица в Манхатън – Lotte New York Palace, който днес е собственост на султана на Бруней, само ескалира подигравките. Тази ситуация е еднозначно свидетелство, че някои от хората на възлови позиции в ГЕРБ изглежда не осъзнават, че вече работят и упражняват властта в условия, които нямат нищо общо с широкото и безкритично одобрение и възхита, на което се радваха през първите няколко години след 2009 г. Вече са във фазата, когато всяка харизма е останала в миналото, много очаквания не са се случили и всяка дума и действие се гледат през остро критичната лупа на едно изключително скептично обществено мнение. Първо е възхитата, после скепсиса, а накрая присмеха и възмущението. Това е траекторията, която по правило следва прекалено дългото пребиваване във властта. Тя не е неизбежна, но когато властимащите се оставят на инерцията, става неминуема. Затова, когато дойде времето на скепсиса, си проличава дали наистина властимащите разполагат с политически капацитет, успешен пи-ар и добри стратези. Общественото възприятие на случката в Ню Йорк показва, че ГЕРБ навлезе в тази условна зона на присмеха и възмущението и само бързи действия по освежаване на кадровата банка, ако въобще има такъв потенциал, и разширяване на обществената база чрез съюзи с хора и среди, които носят духа на времето, могат да спрат трайното закотвяне в тази зона. Голямата опасност пред партията, поне от гледна точка на основния идеологически разлом на нашето съвремие – „за“ или „против“ неолибералния глобализъм, което у нас често се превежда и като „Тръмп или Сорос“, е да се плъзне назад в дискредитиращи компромиси и коалиции с остатъците от сектата на соросоидите. Ако отново влезе в коалиция с тях, ГЕРБ със сигурност ще остане от грешната страна на историята. Но като цяло, в момента ги спасява главно безсилието на БСП, като втора по големина партия, и липсата на консолидирана нова алтернатива. Тук рискът пред ГЕРБ е да избере „пътя на войната“, опитвайки се да пречи, руши и дискредитира другите, вместо да променя себе си според изискванията на обществото. Преди време, пак във флагмана на печата „Труд“, споделих защо поне според мен трябва да правим разлика между голата партийна претенция „стани да седна“, която иска са смени един партиен Иванчо с Драганчо от друга партия, и същинската алтернатива, способна да даде нови отговори на днешните български проблеми, страхове и очаквания. Алтернатива, която да спечели умовете и сърцата на широкото обществено мнозинство, и да очертае нова перспектива пред България. Има фактори и среди, които при определени предпоставки могат да катализират процес по създаване на политическа алтернатива. Но самата алтернатива все още не е видяла бял свят. Колкото и да се самоубеждават социалистите от „Позитано“ 20, че само те и никой друг не може да е алтернатива, това е твърде далеч от действителността. БСП има реален шанс да се върне във властта, отстранявайки ГЕРБ, само в широк съюз. Но за разлика от стереотипното мислене на партийните апаратчици, които веднага биха попитали „ама, с кои партии да е този съюз?“, разковничето не е в никакви партии. Широкият съюз е по-скоро национална политическа платформа, в която БСП по дефиниция заема водещо място, но до и около нея, със самостоятелна светлина, стоят интелектуални и експертни кръгове, организации и личности. Партия, която е била на власт почти през половината от 28-те години на мъчителния български преход, няма как да убеди мнозинството, че може да надскочи себе си. Затова е необходим „национален отбор“, който да се противопостави на партийния отбор на управляващите. И кауза от мащаба на смяната на системата на неолибералния глобализъм с политика, основана на фундаменталните ценности на демокрацията – свобода, социални права, национална държава, конституционализъм. Тъкмо в тази посока имат своя потенциал кръговете около президента Румен Радев и около омбудсмана Мая Манолова. Не днес, но в политическото утре те, заедно или поотделно, без съмнение могат да бъдат персоналните политически фактори, които да изведат подобна национална платформа към „обетованата земя“ на един нов тип политика, който печели доверието на хората. Със или без БСП и други опозиционни партии. Колкото и на пръв поглед парадоксално да звучи, ГЕРБ също има своите шансове да запази водещите си позиции след едни нови парламентарни избори – редовни, или извънредни догодина. Целият въпрос е, дали това ще е „пирова победа“ или партията ще съумее да надмогне себе си, да представи нова голяма кауза и да привлече като съюзници на тематична основа различни обществени среди и интелектуални кръгове. Ще поживеем, ще видим.    ", "date": "2018.10.01", "title": " Траектория на властта: от възхита до възмущение\t\t\t"}
{"url": "https://trud.bg/%d0%ba%d0%bb%d0%b8%d0%b5%d0%bd%d1%82%d0%b8-%d0%be%d0%b1%d0%b5%d0%b7%d0%b2%d1%80%d0%b5%d0%b4%d0%b8%d1%85%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%be%d0%b1%d0%b8%d1%80%d0%b4%d0%b6/", "text": "Опит за въоръжен грабеж в магазин във Варна беше осуетен от продавачка и двама случайни клиенти. 24 часа по-късно обаче крадецът беше пуснат на свобода от органите на реда, съобщава  Кадри от охранителните камери бяха разпространени в социалните мрежи. На тях се вижда как крадецът с маска на лицето влиза в магазина и вади пистолет от найлонова торба. Продавачката обаче сграбчва оръжието, двама клиенти обезвреждат маскирания, а собственикът на магазина го задържа до идването на полицията. 18-годишният крадец, който е известен на МВР, е освободен след денонощие в ареста. Потърпевшите се притесняват, че при следващ опит за грабеж някой може да пострада.  ", "date": "2018.10.01", "title": " Клиенти обезвредиха въоръжен обирджия, прокуратурата го пусна след 24 часа"}
{"url": "https://trud.bg/%d0%b2%d0%bc%d1%80%d0%be-%d0%bf%d0%be%d0%bb%d0%b8%d1%82%d0%b8%d1%86%d0%b8%d1%82%d0%b5-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%81%d1%82%d0%b0%d0%bd%d0%b0%d1%85%d0%b0-%d0%b6/", "text": "Това, което се случи на референдума в Македония вчера, е еманация на водената десетилетия грешна политика. Няколко десетилетия след излизането на страната от Югославия и обявяването на независимостта й всички управляващи се опитваха да налагат измислена нова национална идентичност. Това гласи позиция на ВМРО след вчерашното народно допитване в Македония, разпространена от пресцентъра на партията. За разлика от други държави в региона в Скопие уж прокламираха демокрация, а всъщност агресивно и открито продължаваха да налагат измислената от Коминтерна и налаганата с кървави репресии от Тито теза за македонизма, посочват патриотите от ВМРО. Повече от 30 години същите тези политици водеха антибългарска политика и насаждаха омраза между един и същи народ от двете страни на границата. Политиката на налагане на изкуствена македонска антична идентичност и антибългаризма бяха в основата на създаване на напрежение и със съседните държави. Поради тази причина беше пореден и конфликтът с Гърция, който прерасна в претенции за географското име Македония, се казва в позицията. Един от факторите за провала на референдума беше и говоренето на албанските партии, които отдавна настояват за федерализация на Македония и признаването на албанския като втори официален език в страната. Али Ахмети се заигра със страховете на македонците и в поредица изказвания отново заяви, че ще настоява това да се случи. Това накара избирателите да не гласуват вчера или да гласуват против. Те не са против влизане в НАТО и ЕС. Те просто не искат Македония да се федерализира. Не искат и признаването на албанския като втори официален език, а заявките за конституционни промени, които бяха изкарани по време на кампанията, подсилиха допълнително страховете им, обясняват от ВМРО. Причина за провала беше и кампанията на правителството в Скопие. Тя беше изградена напълно погрешно през удобните медии и водена през изваждане на тези, лансирани от редица западни лидери. Тази кампания не беше проведа от човек на човек, както хората в Македония заслужаваха да се случи. Защото това е тяхното бъдеще, не измислената реалност на либералите в Брюксел. Представете си, ако в тази нестабилна ситуация в Македония, албанците изпълнят своите закани и започнат да провеждат миниреферендуми за влизане в НАТО и ЕС в албанските общини. Какво би станало в съседните държави? Това би довело до засилване на сепаратизма и до ескалиране на етническото напрежение. Заиграването със страховете на хората винаги е изигравало лоша шега на политиците. Особено в специфичен регион като Балканите, пишат от ВМРО. Цялата тази ситуация в Македония на фона на напрежението по оста Косово-Сърбия и междуетническото напрежение в Босна и Херцеговина въобще не вещае добро бъдеще на Балканите и за България в частност като непосредствен съсед. Затова е нужно България ясно да заяви на всички фактори в региона, че използването на междуетническата карта на Балканите и използването на референдума за дестабилизирането на Македония е недопустимо. Това е категоричната позиция на ВМРО – БНД. Надяваме се, че политиците от всички цветове и разцветки в съседната страна са си взели необходимата поука и няма да правят гражданите в Македония и техните съседи заложници на личните си комплекси и нереализирани блянове, се казва в позицията.      ", "date": "2018.10.01", "title": " ВМРО: Политиците в Македония станаха жертва на собствените си комплекси"}
{"url": "https://trud.bg/4-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%bf%d1%83%d0%ba%d0%bd%d0%b0%d1%82-%d1%87%d0%b5%d1%80%d0%b5%d0%bf-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%be%d1%82-%d0%ba%d0%b0/", "text": "4-годишно момче е със пукнат череп, след като било насметено от конски впряг, управляван от 13-годишен в търговищкото село Голямо ново. Малчуганът е без опасност за живота, уточниха от полицията. Обстоятелствата около инцидента, който можел да се превърне в голяма трагедия, ще се изясняват тепърва. Досъдебното производство е затруднено, тъй като нямало преки очевидци на станалото, а пострадалото дете и майка му, която била с него на улицата, били глухонеми. Инцидентът е станал в събота към 19,40 часа, когато детенцето, заедно с майката и тяхна близка, която също имало слухови проблеми, се връщали от пазаруване в селския магазин. Жените вървели напред. Край тях минала каруца и обръщайки се назад видели малкия паднал и окървъвен. От магазина извикали линейка, но първоначално не се знаело какво е станало. В неделя полицията издирила каруцаря, който бил 13-годишен хлапак от селото, пратен от възрастните да докара сено за животните. Невръстното момче веднъж твърдяло, че не е видяло малчугана на улицата. После, че детето се врътнало към магазина и вероятно само се ударило в идващата каруца и т.н.", "date": "2018.10.01", "title": " 4-годишен с пукнат череп след удар от каруца, карана от 13-годишен"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d0%b8-%d1%8f%d0%bf%d0%be%d0%bd%d0%b5%d1%86-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%bd%d0%be%d0%b1%d0%b5%d0%bb-%d0%b7/", "text": "Нобеловата награда по медицина за 2018 г. е присъдена на американеца Джеймс Алисън и японеца Тасуку Хонджо, разработили нов метод за имунотерапия при рак. Tова съобщиха от Нобеловия комитет в Каролинския медицински институт. Двамата учени, независимо един от друг, показват как различни стратегии за инхибиране на спирачките на имунната система могат да бъдат използвани в лечение на рака. „Алисън и Хонджо показаха как различните стратегии за инхибиране на спирачките върху имунната система могат да бъдат използвани в лечението на рака“, обясни в изявлението си присъждащият наградата Кралски Каролински медицинско-хирургичен институт. Ракът убива милиони хора годишно и е едно от най-големите предизвикателства в здравеопазването. Като стимулират вродената способност на имунната система да атакува туморните клетки, тазгодишните Нобелови лауреати създават изцяло нов принцип за лечение на ракови заболявания. Джеймс Алисън изследва известен протеин, който „функционира като спирачка върху имунната система“. Той осъзнава потенциала на премахването на тази спирачка, за да бъдат освободени имунните клетки да атакуват туморите. След това разработва тази концепция в изцяло нов подход за лечение на болни от рак. Тасуку Хонджо открива паралелно протеин на имунните клетки и след като изследва внимателно функцията му, разкрива, че той също действа като спирачка, но с различен механизъм. Леченията на базата на неговото откритие са поразително ефективни в борбата срещу раковите заболявания. „Значимите открития на двамата лауреати са пробив в борбата ни срещу рака“, заяви Кралският Каролински медицинско-хирургичен институт. Церемонията по награждаването ще се проведе в съответствие с традицията от 10 декември, денят на смъртта на основателя на Нобеловите награди – шведският предприемач и изобретател Алфред Нобел (1833-1896 г.). Четири от петте вида нобелови награди обикновено се присъждат в Стокхолм. Наградата за мир, според волята на основателя й, се присъжда в Осло, също на 10 декември. Размерът на наградния фонд на всяка Нобелова награда през 2018 г. е 9 милиона шведски крони (около 940 000 долара).", "date": "2018.10.01", "title": " Американец и японец получават Нобеловата награда за медицина\t\t\t"}
{"url": "https://trud.bg/%d1%86%d0%b8%d0%ba%d0%bb%d0%be%d0%bd%d1%8a%d1%82-%d0%ba%d0%be%d0%b9%d1%82%d0%be-%d0%b2%d1%80%d1%8a%d1%85%d0%bb%d0%b5%d1%82%d1%8f-%d0%b3%d1%8a%d1%80%d1%86%d0%b8%d1%8f-%d0%bf%d0%be%d1%81%d1%82%d0%b5/", "text": "Циклонът, опустошил Гърция през последните два дни, постепенно се изтегля от страната. Той се движи на североизток към Турция, информира БТВ. В резултат на природното бедствие трима души са в неизвестност. Хиляди хора са подали сигнали, че бедстват. Най засегнати са полуостров Пелопонес и централния район около Атика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Циклонът, който връхлетя Гърция, постепенно се изтегля от страната"}
{"url": "https://trud.bg/%d1%82%d1%80%d0%b8-%d0%b4%d1%8a%d1%80%d0%b6%d0%b0%d0%b2%d0%b8-%d1%81%d0%b0-%d0%be%d1%82%d0%b3%d0%be%d0%b2%d0%be%d1%80%d0%b8%d0%bb%d0%b8-%d0%bd%d0%b0-%d0%b7%d0%b0%d0%bf%d0%b8%d1%82%d0%b2%d0%b0%d0%bd/", "text": "Днес в 12.00 часа Министерството на отбраната получи отговори на запитването за предоставяне на предложения за доставка на нов тип боен самолет. Това съобщават от МО. Отговорили са три държави за четири типа бойни самолети. Официалното отваряне на предложенията ще бъде извършено днес от 15.00 часа в Министерството на отбраната в присъствието на официални лица, представители на държавите, отговорили на запитването, и медии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Три държави са отговорили на запитването на Министерството на отбраната за доставка на нов тип изтребител"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d1%81-500-%d0%bb%d0%b5%d0%b2%d0%b0-%d0%bb%d0%b5%d0%ba%d0%b0%d1%80%d0%ba%d0%b0-%d0%b7%d0%b0-%d0%b8%d0%b7%d0%b4%d0%b0%d0%b2%d0%b0%d0%bd%d0%b5-%d0%bd%d0%b0/", "text": "Регионалната здравна инспекция в Хасково е глобила с 500 лева лекарка, защото е издала две незаконни медицински бележки на ученик през март и април тази година, предава  Глобената лекарка е подала жалба в Районния съд, който потвърди законосъобразността на акта. Решението подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Глобиха с 500 лева лекарка за издаване на незаконни бележки на ученик"}
{"url": "https://trud.bg/%d0%b5%d0%b2%d1%80%d0%be%d1%84%d1%83%d1%82%d0%b1%d0%be%d0%bb-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-25-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0/", "text": "„Еврофутбол“ отпразнува своята 25-годишнина с петзвездно парти за служителите в зала „Роял“ на София хотел Балкан. Около 200 присъстващи си припомниха израстването на компанията от старта на приемането на спортни залози в началото на 90-те години на 20-и век в тогавашното кафене „Колумбия“ до днес, когато „Еврофутбол“ е най-известната и разпознаваема фирма за спортни залози в България с мрежа от букмейкърски пунктове в цялата страна. Основателите, съдружниците и ръководителите на „Еврофутбол“ получиха грамоти за огромния си принос, предприемчивост, ангажираност и усилия за подобряване на работата, модернизиране на компанията и грижа за служителите. Трима от регионалните представители и титулярите на най-успешните букмейкърски пунктове в страната бяха отличени за своята активност и нарастващите приходи. Избрани чрез анкета служители на „Еврофутбол“ бяха наградени за своите специални качества, умения и таланти. След разрязването на торта „25 години „Еврофутбол“ празненството продължи с много музика и танци, които включваха изпълнения на живо на един от най-обичаните български поп изпълнители Любо Киров и парти с диджей Радо.", "date": "2018.10.01", "title": " „Еврофутбол“ отпразнува 25-годишнината си с петзвездно парти\t\t\t"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f%d1%82-%d0%b8-%d0%be%d0%b4%d1%80%d0%b8%d0%bd%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82/", "text": "Нов 5-годишен договор за сътрудничество беше подписан между Тракийският университет в Одрин и Шуменският университет „Еп.Константин Преславски“. При домакинство на турския ВУЗ подписите си положиха двамата ректори проф.Ерхан Табакоглу и проф.Георги Колев, а церемонията беше уважена от генералния консул на България в Одрин Васил Петков и представителя на Министерството на външните работи на Турция Волкан Вурал. С новото споразумение се продължава 20-годишната традиция на активно сътрудничество. Първият договор е бил подписан през 1998 г., подновен е през 2008 г. „За Шуменския университет това е най-важният международен договор за сътрудничество, защото две десетилетия не е спирал своето действие“, каза проф.Колев. Осъществяван е обмен на преподаватели и студенти, организирани са съвместни изложби в областта на изобразителните изкуства, научни конференции в областта на лингвистиката и природните науки. Докторанти на Одринския университет преподават в Шумен. Двата университета са и доайени съучредители на Балканската университетска асоциация, в която вече членуват над 70 ВУЗ-а. Организацията е важен фактор в изграждането на общо образователно пространство на Балканите. Предстои годишна среща в Солун, а вече се знае, че догодина ще бъде в Букурещ. Тракийският университет в Одрин е висшето училище от над 200 в Турция с най-много студенти от балканските страни – от над 49 000 обучавани в 12 факултета, 3000 са от балканските държави. „За нас партньорството с университетите от региона е изключително важно“, подчерта домакинът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Шуменският и Одринският университет с ново сътрудничество\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0-%d0%be%d1%82%d0%b2%d0%bb%d0%b8%d1%87%d0%b0%d0%bd%d0%b5-%d0%bd%d0%b0-%d0%bc%d0%be%d0%bc%d1%87/", "text": "Група от четирима младежи, извършили отвличане на 16-годишен заради невърнат заем от 600 лв., получи присъди от Окръжния съд в Разград след сключени споразумения с прокуратурата. Отвличането, което за щастие е приключило без тежки последици за момчето, е станало през март 2016 г. в разградското село Здравец. Тогава Х.Р. заедно със свои трима приятели отишъл там с кола, за да си търси дадените в заем пари на Ф.М. Групата попаднала на малкия брат на издирвания длъжник и накарала момчето, което се казвало Сали, да се качи в колата при тях. Ударили го няколко пъти и го заплашили, че няма да го пуснат, докато батко му не върне парите. Тръгнали към Варна, като по пътя говорили с длъжника и обяснили, че държат брат му. Докато течали разправиите, била информирана и полицията. Похитителите се уплашили и оставили отвлечения на паркинг във Варна. Организаторът на операцията по изнудване за бързо връщане на кредита Х.Р. е осъден ефективно на 18 месеца затвор. Тримата му приятели, участници в отвличането, също са сключили споразумение и са получили условни присъди от по 3 години лишаване от свобода с по 5 години изпитателен срок. Осъдените младежи по време на престъплението са били между18 и 20 години, поясниха от Окръжна прокуратура в Разград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Осъдиха четирима за отвличане на момче заради дълг на батко му"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d0%b8%d1%81%d0%ba%d0%b0-%d0%b4%d0%b0-%d0%ba%d1%83%d0%bf%d0%b8-%d1%8f%d0%b7%d0%b2%d0%b0%d1%82%d0%b0-%d0%b2-%d1%86%d0%b5%d0%bd%d1%82/", "text": "30-годишният казус с т. н. Дупка в центъра на Варна е на път да се реши. След доста дебати ПК „Собственост и стопанство“ даде картбланш на общината да придобие 100 % от акциите на дружеството „Централен универсален магазин“, което е собственик на 2.9 дка от терена, на пазарната стойност от 43.2 млн. лева. Цената на една акция е 1.50 лв. според независими оценители, ангажирани от община Варна. Придобиването на дружеството ще се осъществи само в случай, че бъдат предоставени и средства от държавния бюджет, решиха още съветниците. Предстои оконачателно да се произнесе ОбС. Дупката се шири на площ 3775 кв.м.и съществува от 80-те години с идеята да се строи морският ЦУМ. При разкопаването обаче излязоха ценни останки от античния Одесос от IV в. пр. н.е., което стопира инвестиционните намерения. През последните години Общината активно търси варианти за решаване на проблема и води разговори  с представители на „Централен универсален магазин“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Община Варна иска да купи язвата в центъра на града"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%b3%d0%bb%d0%b0%d0%b2%d0%b5%d0%bd-%d0%bf%d1%8a%d1%82-%d0%b5-79/", "text": "Тежка катастрофа затвори главен път Е-79 край Мездра, съобщи  . Челно са се ударили два автомобила, трима души са сериозно пострадали. Пострадала е и трета кола. По информация на очевидци кола, идваща от София, е навлязла в насрещното движение и е ударила идващ насреща автомобил, в който са пътували мъж и жена. В района бързо се образува колона от тирове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Тежка катастрофа затвори главен път Е-79 край Мездра\t\t\t"}
{"url": "https://trud.bg/%d0%b2%d0%bc%d1%81-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%bf%d0%b0%d1%80%d0%b8-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%b1%d0%be%d0%b9%d0%bd%d0%b8%d1%82/", "text": "Военноморските сили догодина ще имат по-голям бюджет, с който ще обезпечат ремонтите на материалната си база и наличните плавателни съдове. Това съобщи във Варна зам.-председателят на парламентарната комисия по отбрана Владимир Тошев преди началото на изнесеното заседание на комисията, чийто домакин бе Щабът на ВМС. Средства ще бъдат отпуснати и за разузнавателния отряд на ВМС. „Продължава работата по проекта за строеж на два нови патрулни многофункционални бойни кораби, който закъсня по независещи от нас причини“, добави зам.-председателят на комисията по отбрана. Той изрази съжаление, че реализацията на програмата за осигуряване на нови машини за пехотата също е забавена, но уточни, че се надява до Коледа тя да влезе във фаза на договаряне. Има шанс до средата на октомври да бъдат разпратени покани за участие към фирмите, които могат да построят многоцелевите кораби, добави командващият ВМС контраадмирал Митко Петев. Обновяването на военния флот и сухопътните войски ще бъде договаряно от Министерството на отбраната, докато процедурата за доставката на нова техника за бойната авиация ще мине за одобрение през Народното събрание. „Ако проектите за ВМС и за сухопътни войски бъдат реализирани, както сме ги заложили като критерии, когато приключат през 2025-2026 г. голяма част от инвестираните средства гарантирано ще бъдат възстановени на българския данъкоплатец“, категоричен бе Тошев. За 15 часа е предвидено официалното отваряне на предложенията за покупка на нов тип боен самолет. То ще се състои в Министерство на отбраната. От ведомството съобщиха по-рано, че до обяд днес са получени отговори на запитването за предоставяне на предложения от три държави за четири типа изтребители.", "date": "2018.10.01", "title": " ВМС получават пари за ремонт на бойните кораби"}
{"url": "https://trud.bg/%d1%80%d0%b5%d0%ba%d0%be%d1%80%d0%b4-%d0%bd%d0%b0-%d1%82%d1%83%d1%80%d0%bd%d0%b8%d1%80-%d0%bf%d0%be-%d0%ba%d0%be%d0%bd%d0%b5%d0%bd-%d1%81%d0%bf%d0%be%d1%80%d1%82-%d0%ba%d1%80%d0%b0%d0%b9-%d0%bf%d0%bb/", "text": "Турнирът по конен спорт в пловдивското село Царацово, което бе през уикенда, беляза три рекорда. В надпреварата се включиха повече от 150 животни, най-сериозното участие на състезание у нас този сезон извън световната купа в Божурище през лятото. А най-голям интерес предизвиха изпитанията за трофеите „Краси“ и „Хисар“ на базата „Фригопан“, като във всеки от тях стартираха над 70 четириноги, също впечатляващо постижение. Интрига имаше имаше не само заради големия награден фонд, близо 13 000 лв., осигурени от бизнесмена Димитър Консулов, но и заради атрактивния регламент на състезанието. И в двата дни ездачите трябваше да преминат през един и същи паркур, а класирането бе според според общия резултат. Страхил Ангелов с кон Тодос стана №1 при мъжете за купа „Хисар“, а призът при децата грабна Ивет Григорова с Уинчестър. Другият трофей – „Краси“ бе за Светлин Иванов с Диамант, Милко Кочев с Карино изпревари конкуренцията при децата, а Кристиян Петров с Керлот бе над всички при юношите.  „Много интересно състезание – коментира Крум Рашков, вицепрезидент на родната федерация. – Случи се нещо, което отдавна не се беше случвало. Някои от ездачите се отказаха от високите изпитания, за да скачат за тези два приза.“  В надпреварата участие взе и един от елитните ни състезатели Ивайло Няголов, който стана първи с Кондарко за приз „Пълдин“. А трофея „Фригопан“ вдигна друг утвърден наш ездач – Венето Тенев с Антонио Бандерас.  Турнирът събра и рекорден брой зрители за вътрешно състезание у нас – над 1500 почитатели на конния спорт, които не се изплашиха от мрачното време в неделния ден.", "date": "2018.10.01", "title": " Рекорд на турнир по конен спорт край Пловдив"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d1%85/", "text": "Омбудсманът Мая Манолова смята, че проектът на Закона за хората с увреждания е осакатен и от него са извадени всички предложения за реформа. Манолова поиска социалният министър Бисер Петков да каже кое го е накарало да осакати закона и да понесе отговорност: “В момента просто се чувствам наистина унизена, а предполагам и че всички хора, които са работили по този проект, ще се почувстват по същия начин, защото отпада личната помощ, отпада фонд “достъпната среда и лична мобилност“, отпада фонд “трудова заетост“, отпада “подкрепена заетост“. Финансирането на проекти на организации на хора с увреждания, това не е една имитация на реформа, а е подигравка“, коментира Манолова, цитирана от АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Омбудсманът Мая Манолова: Законът за хората с увреждания е осакатен"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%be%d0%bc%d0%b1%d0%b0-%d0%b0%d1%82%d0%b0%d0%ba%d1%83%d0%b2%d0%b0-%d0%ba%d0%be%d1%80%d1%82%d0%b5%d0%b6-%d0%bd%d0%b0-%d0%b5%d1%81-%d0%b2-%d1%81%d0%be%d0%bc%d0%b0%d0%bb/", "text": "Натоварен с експлозиви автомобил е атакувал кортеж от коли с флаговете на ЕС и Италия в столицата на Сомалия Могадишо, съобщава „Ройтерс“. При удара с една от колите се е чул взрив. Според Xinhua взривът е станал близо до министерството на отбраната. Според полицията няма пострадали при атаката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Кола бомба атакува кортеж на ЕС в сомалийската столица"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d1%81%d0%bb%d0%b5%d0%b4%d0%b8%d0%bc-%d0%b2%d0%bd%d0%b8%d0%bc%d0%b0%d1%82%d0%b5%d0%bb%d0%bd%d0%be-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0/", "text": "В Кремъл следят внимателно ситуацията с референдума за преименуване на Македония и всички случващи се там процеси трябва да останат в рамките на правовия режим, заяви пред журналистите прессекретарят на руския президент Дмитрий Песков, предава РИА Новости. „Наблюдаваме внимателно (ситуацията) и считаме, че, безусловно, всички процеси трябва да останат в рамките на правовия режим, правовото русло“, заяви Песков, в отговор на журналистически въпрос.          ", "date": "2018.10.01", "title": " Песков: Следим внимателно ситуацията с референдума в Македония"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b2-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%b8/", "text": "В реформата в здравеопазването не одобряваме това, че от хората ще се изисква да внасят допълнително пари под формата на здравна застраховка, а  ще получават същата услуга с ниско качество и няма да имат достъп до болници. Това каза председателят на НС на БСП Корнелия Нинова пред журналисти, съобщиха от партията. Тя добави, че  досега доплащането е ставало нерегламентирано и „под масата“, а сега се узаконява. „Няма как да се искат повече пари от хората, без да се подобри здравната  услуга. В здравеопазването има достатъчно пари, но те се източват, крадат се и няма контрол“, категорична бе лидерката на БСП. Тя припомни, че не са върнати „онези 1.5 млрд.лв., които Симеон Дянков прибра от НЗОК“ и вкара в бюджета. „Във „Визия за България“ предлагаме коренно различен модел на здравеопазване в много голяма конкретика и ще изложим тези наши аргументи по време на вота на недоверие. От днес започваме да работим по мотивите за него и ще покажем алтернативата“, заяви председателят на БСП.", "date": "2018.10.01", "title": " Корнелия Нинова: В здравеопазването има достатъчно пари, но те се крадат"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%85%d0%b8%d1%82%d1%80%d0%b8%d0%bd%d0%be-%d0%ba%d0%b0%d0%bd%d0%b8-%d1%86%d1%8f%d0%bb%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2/", "text": "Кметът на Хитрино Нуридин Исмаил отправя чрез медиите покана до хора от цялата страна, ако проявяват желание да дойдат да видят какво е свършено в населеното място след адската жп.катастрофа през декември 2016 г. Предложението му идва след изказани съмнения омбудсмана Мая Манолова, а той е категоричен, че не е коректно да се появиш за 2-3 часа в селото и да отправяш обвинения. Който иска да види Хитрино, ще му бъде пратен транспорт, ще му бъдат поети и разноските на място. „И хора, които не са помагали и имат впечатления за злоупотреби, да заповядат“, настоя Исмаил. На брифинг пред журналисти в понеделник кметът, заместникът му Ахмед Ахмед и председателя на Общинския съвет Мустафа Ахмед заявиха, че в процеса на възстановяване на Хитрино „ние не сме сами и всеки лев, даден за селото се харчи напълно прозрачно“. Той покани Манолова, журналисти и граждани да присъстват на разглеждането на всяка постъпила жалба, за да се изясни има ли основание. Готов е да го направи и в който и да е тв.ефир, където да се съберат той, Манолова, ръководството на БЧК и управителния орган на фонд „Социална закрила“. „Ще настоявам за това, докато всичко се изясни. Обществото да знае, че 1-2 дадени лева не са изхарчени с лека ръка“, каза Исмаил и подчерта, че се касае за бедствие без аналог и голяма трагедия. Кметът изказа съмнения, че жалбите, които не бил виждал, са писани „от нейния екип, една ваша колежка и активист на една партия“. От 5 – 6 месеца тече сериозна проверка, има досъдебно производство, по което той е свидетел. „И точно, когато трябва прокуратурата да се произнесе, се прави тази сензация. Някой иска да ми прекрати мандатите“, коментира Исмаил. Той обясни подробно, че парите от дарителската сметка, постъпленията в БЧК и тези от фонд „Социална закрила“ се харчат по строги правила и не може да се говори за липса на прозрачност. Сметката на БЧК се контролира от национален обществен съвет, на Социалния фонд – от управляващия орган, а дарителската сметка от местния обществен съвет. Пред БЧК се правят ежемесечни отчети и от ръководството му са категорични, че нямат съмнения. Цените за строително-ремонтни дейности се определят от Управителния съвет на Социалния фонд, а не от местната администрация, каза кмета. Те са прогнозни и ако има остатък, той се разпределя за други нужди. Всички плащания за строителство и ремонти се правят от Социалния фонд след представянето на Акт образец 19. Сключват се договори, в които собствениците на имота са възложители. След приключване специалисти приемат свършената работа. На място идват експерти от Социалния фонд и те излизат с решение, че изпълнените СМР отговарят на актуваните и казват дали одобряват сумата да бъде разплатена. 1 стотинка не е платена без решение на фонда, каза Исмаил. 170 имота в Хитрино са обхванати за възстановяване и ремонти, по 20 от тях все още има работа. Има и списък с още довършителни дейности, който предстои да се одобри от БЧК. В момента се завършват последните новостроящи се къщи и хора на фургони през зимата няма да има. Има много индивидуални случаи в Хитрино, каза кметът. Посочи как го съди мъж, който преди години си е продал имота с устна договорка, сега общината е построила къща на купувачите, но и стария собственик иска нов дом. В началото имало хора, които се радвали, че имотите им не са засегнати, но след време и те започнали да предявяват претенции за ремонти. Колкото до изявлението, че Манолова ще го даде на районен съд за наказание за непредоставена информация по жалба с 60 подписа, Исмаил допусна, че тя може да има основание. Пропуск бил на общинска администрация, че не й е отговорено, но той не бил виждал и тази жалба. Кметът отчете постъпленията и направените харчове – по дарителската сметка са постъпили 984 149 лв. и са изхарчени 865 664 лв. По сметката на БЧК средствата са 1 578 876 лв. и са изразходвани 1 522 087 лв. за топъл обяд, техника, мебели, врати, остъкляване. От Социалния фонд за Хитрино има 5 млн.лв./помощи, обезщетения, ремонти, нови къщи/ и остатъкът в сметката сега е 2 062 205 лв., но не се очертава да останат средства, защото вървят разплащания. Обществените сгради, улици, водопроводи, осветление за общо 18 млн.лв. в Хитрино ще се възстановяват най-вероятно догодина, сега се избират изпълнители, а евросредствата са осигурени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.01", "title": " Кметът на Хитрино кани цяла България в селото"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f%d1%82-%d1%84%d1%80%d0%b5%d0%bd%d1%81%d0%ba%d0%b8-%d0%bf/", "text": "Световноизвестният френски певец, любимец на няколко поколения меломани Шарл Азнавур почина на 94-годишна възраст, съобщиха световните агенции. Азнавур е роден в Париж на 22 май 1924 г. в семейството на арменски имигранти. Рожденото му име е Шанур Вахинаг Азнавурян. Докато е още в ранна възраст, неговите артистични родители го въвеждат в света на театъра. Той започва да пее на 9 години и скоро приема артистичното име Азнавур. За неговия пробив помага Едит Пиаф, която го чува да пее и го взема със себе си на турне във Франция и САЩ. Често наричан „френският Франк Синатра“, Азнавур създава песни преди всичко за любовта. Той е написал над 1000 песни и мюзикъли, направил е над 100 записа и е играл в 70 филма. Азнавур пее на 5 езика и е един от най-известните френски певци зад граница, като е изпълнявал песни в Карнеги Хол и на други известни места по света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.01", "title": " Почина световноизвестният френски певец Шарл Азнавур"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%bc%d0%b5%d0%b6%d0%b4%d1%83%d0%bd%d0%b0/", "text": "Община Благоевград отбеляза празнично Международния Ден на възрастните хора- 1 октомври. Заместник- кметът по строителство и сигурност инж. Емилия Тунева поздрави участниците и гостите на събитието от името на кмета на община Благоевград д-р Атанас Камбитов и от свое име. „1 октомври е символ на мъдрост, зрялост, живот! Вярвам в това, че не само 1 октомври е Деня на възрастните хора! Всеки ден е Ваш и трябва да му се наслаждавате и да го изживявате. Пожелавам Ви да бъдете все така добри, мили и гостоприемни! Бъдете единни! Забавлявайте се и се наслаждавайте на слънчевите дни! Пожелавам Ви да бъдете живи, здрави, дълголетни и благословени! Бог да бъде с Вас!“, каза в словото си зам.-кметът. Събитието се проведе в двора на Дом за стари хора „Света Петка“,квартал „Струмско“. На празника присъстваха потребители от всички социални услуги за възрастни хора към Община Благоевград. Представители от Дом за стари хора, потребители на Домашен социален патронаж, Дом за пълнолетни лица с деменция- село Падеш, Дневен център за стари хора, бяха част от богатата музикално- танцова програма, подготвена от Община Благоевград по повод празника. В програмата бяха включени скечове и много песни. Логодажките баби и певческа група към Дневен център за стари хора „Златна възраст“, заедно с Павлина Теова отправиха поздрав по повод 1 октомври, а деца, изучаващи български фолклор към Регионална библиотека „Димитър Талев“- Благоевград показаха талант пред всички в двора на Дома. 1 октомври е учреден за Международния ден на възрастните хора, с решение на общото събрание на ООН през 1990 г,  Целта е да се повиши вниманието към проблемите на възрастните хора и да се отдаде почит към техния принос за обществото.", "date": "2018.10.01", "title": " Община Благоевград отбеляза Международния ден на възрастните хора"}
{"url": "https://trud.bg/9146-%d1%81%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bb%d0%b8-%d1%81-%d0%b4%d0%b0-%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b0-%d0%b2-%d0%bc%d0%b0/", "text": "На референдума за договора с Гърция, проведен в неделя, са гласували 666 743 граждани, или 36,91% от записаните в Избирателния списък, съобщи ДИК (Държавната избирателна комисия) след преброяване на 100% от бюлетините, предава скопският телевизионен канал На въпроса „За членство в ЕС и НАТО с приемане на Договора между Република Македония и Република Гърция ли сте?“ – са отбелязали „да“ 91,46% от гласувалите, или 609 813 души, а „против“ са били 5,65%, или 37 700 души. Недействителните бюлетини са 2,89%. Очаква се ДИК да проведе пресконференция, на която да обяви официално резултатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.01", "title": " 91,46 % са гласували с „да“ на референдума в Македония, 5,65 % с „против“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b4%d0%be%d0%ba%d1%8a%d0%b4%d0%b5-%d1%81%d1%82%d0%b8%d0%b3%d0%bd%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%ba/", "text": "Видео на SkyscraperCity, заснето с дрон, показва как върви изграждането на жилищния и бизнес комплекс Garitage Park в София. Garitage Park ще бъде разположен на терен от 167 дка срещу Бизнес парк София. Това е единственият по своята същност комплекс в България, който ще съчетава в себе си офиси, жилища, търговски площи, училище, спорт и развлечения. В него ще има волейболна зала, в която ще тренира волейболният „Левски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Вижте докъде стигна изграждането на комплекса Garitage Park в София (ВИДЕО)"}
{"url": "https://trud.bg/%d1%84%d0%b5%d0%b4%d0%b5%d1%80%d0%b8%d0%ba%d0%b0-%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%b8-%d0%b9%d0%be%d1%85%d0%b0%d0%bd%d0%b5%d1%81-%d1%85%d0%b0%d0%bd-%d1%81%d0%bb%d0%b5%d0%b4-%d1%80/", "text": "На 20 септември гражданите на бившата югославска република Македония имаха възможността да гласуват за бъдещето на страната си. При мирния и демократичен вот огромното мнозинство от онези, които упражниха правото си на глас, казаха „да“ на споразумението от Преспа по въпроса за името и на техния европейски път. Това заявиха в свое съвместно изявление Федерика Могерини – върховен представител на Съюза по въпросите на външните работи и политиката на сигурност и заместник-председател на Комисията и Йоханес Хан – комисар по въпросите на европейската политика за съседство и преговорите за разширяване, съобщиха от представителството на ЕК в България. Сега парламентът е призован да продължи със следващите стъпки по прилагане на споразумението за името, като се произнесе по конституционните промени. Това е историческа възможност – не само за помирение в региона, но и за решително ускоряване пътя на страната към Европейския съюз. От всички политически и институционални представители сега зависи да действат съгласно конституционните си отговорности отвъд партийните политически линии. Европейският съюз ще продължи изцяло да подкрепя и да помага на страната, нейните институции и всички нейни граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.01", "title": " Федерика Могерини и Йоханес Хан след референдума в Македония: Парламентът е призован да продължи със следващите стъпки по прилагане на споразумението за името\t\t\t"}
{"url": "https://trud.bg/%d1%81%d0%b0%d1%89-%d1%88%d0%b2%d0%b5%d1%86%d0%b8%d1%8f-%d0%b8-%d0%b8%d1%82%d0%b0%d0%bb%d0%b8%d1%8f-%d1%81%d0%b0-%d0%b4%d0%b0%d0%bb%d0%b8-%d0%be%d1%84%d0%b5%d1%80%d1%82%d0%b8-%d0%b7%d0%b0-%d0%bd/", "text": "Офертите бяха отворени в присъствието на медиите и представителите на трите държави. Само три държави откликнаха на призива на МО да участват в конкурса за реализиране на проекта за превъоръжаване на родните ВВС с нов тип боен самолет на стойност 1,8 млрд. лв. с ДДС. Днес в зала “Тържествена” на ведомството в присъствието на медиите бяха отворени офертите по реда на постъпването им в министерството. На 1 октомври в 12 часа изтече крайният срок, в който се приемаха отговорите на изпратените запитвания от МО. Най- напред бе отворена кутията с документите на САЩ с предложение за нов изтребител Ф-18. Втората кутия бе пак на САЩ, но за нов Ф-16. Третата бе на Швеция, която се явява на конкурса с нов изтребител “Грипен”. Последно бе отворено предложението на Италия за втора ръка самолети “Еврофайтер”. Когато приключи процедурата, се разбра, че четири държави, до които армейското ведомство е изпратило запитвания дали ще участват в търга, не са изпратили отговори до изтичане на крайния срок. Което означава, че или са се отказали или са преценили, че не може да отговорят на българските изисквания, защото са високи. Става дума за Португалия, която имаше намерение да се яви с оферта за употребявани Ф-16, като логистичният пакет е на САЩ. По предварителни намерения Франция можеше да се включи с нови и стари изтребители “Рафал”. От Израел също не са изпратили отговор дали ще се включат с втора ръка Ф-16. Няма отговор и от Германия за участие в надпреварата с нови бойни самолети “Еврофайтер”.   Оценяват офертите за 14 дни От днес в рамките на две седмици междуведомствена експертна група трябва да оцени дадените предложения. След изготвянето на протокола думата има друга политико- военна комисия, която ще решава коя оферта да избере. Проектът предвижда придобиването на 16 самолета на два етапа. През първия етап, чиято цена е 1, 8 млрд.лв. с ДДС, е предвидено да се купят не по-малко от 8 броя бойни самолета. С тези пари се планира придобиването на летателните апарати, средствата за наземно обслужване, средствата за обучение, обучението на състава, първоначалната интегрирана логистична поддръжка 3 г. и въоръжението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.01", "title": " Три държави ни предлагат изтребители\t\t\t"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d1%80%d1%83%d1%85%d0%bd%d0%b5-%d0%b8%d0%bc%d0%bf%d0%b5%d1%80%d0%b8%d1%8f-%d0%b7%d0%b0-350-%d0%bc%d0%bb%d0%bd-%d0%b5%d0%b2%d1%80%d0%be/", "text": "Коли-бегачки, все едно избрани от поредицата „Бързи и яростни“. Вили по цял свят. Частен самолет. Сурогантни деца. Една империя под марката Кристиано Роналдо, чието състояние наброява 350 милиона евро. „Галактически“ футболист, който може да има едва ли не каквото си пожелае. Роналдо е в състояние да си купи всичко без мълчанието на една жена. На Христова възраст актуалният носител на „Златната топка“ ще бъде изправен пред американския съд в Невада – за изнасилване. Причината е бившата хостеса в баровски хотел Катрин Майорга. Тя обвини Роналдо, че през 2009 година я е изнасилил в Лас Вегас в стая за 1000 долара на вечер. Първи новината съобщи германското списание „Шпигел“, а адвокатите на футболиста веднага обявиха, че ще дадат изданието на съд. Ще искат обезщетение за нанесени морални щети. „Шпигел“ отдавна е със статут на сериозно списание. В дълго и задълбочено интервю пред него Майорга разказа какво се е случило преди девет години. Когато притиснал колената й, Роналдо рекъл: „99 процента съм добро момче. Не знам какъв съм в останалия един.“ Хостесата твърди, че години наред е живяла с кошмара от тази нощ и е била склонна дори на самоубийство. Всяка вечер се напивала. През 2010-а адвокатите на Роналдо й дали 288 000 паунда в замяна на нейното мълчание. Майорка днес отрича такова споразумение. Според „Шпигел“ от екипа на Роналдо наели частни детективи да следят Катрин на всяка крачка и да я изкарат мръсница. Наблюдавали денонощно нейния дом, проверявали дори билетите за паркиране. По-късно адвокати на Кристиано опитали да променят работата й от хостеса на „добро момиче за удоволствия“. Законите на Невада повеляват, че няма давност за изнасилване. А присъдата при доказване на вина може да стигне до 10 години затвор. „Шпигел“ твърди още, че Майорка се е свързала още тогава с полицията, но не искала да каже кой е изнасилвачът. Но вече решила да не крие имената и да си търси правата. Роналдо контраатакува чрез своя профил в инстаграм, където обрисува всичко като „фалшива новина“. Адвокатите на „Шпигел“ обаче не се притесниха от заканите за дело. Журналистите вярват на думите на 34-годишната Майорга, която работи като учител в Лас Вегас. „Той е много известен човек – твърди тя. – Затова съм много уплашена. Тогава подписах договор с неговите адвокати, защото не исках светът да научава името ми.“ Девет години по-късно Майорка пожела да се изправи очи в очи с Роналдо в съда. „Много време исках да му дам урок – твърди учителката и всички да знаят какво е направил. Той ме изнасили и трябва да си плати. В нощния бар Роналдо дойде до мен и ме сграбчи за ръката. Беше нещо като: „Ти! Идваш с мен!“ Мислех, че се шегува. Аз не искам парите му. Искам само справедливост.“ Снимки на папараци показват, че двамата танцуват заедно и си разменят телефонните номера. По-късно Роналдо я поканил с SMS да отиде да празнуват в апартамента му. Майорга разказва, че първо й предложил да поплуват. А след това излязъл от една от баните и се нахвърлил върху нея. „Хвана ме, стисна ме – твърди тя. – Когато опитах да го отблъсна, той извика „Не!“ Опита се да ми свали банските. Измъкнах се и се свих на топка. Тогава скочи върху мен Нямаше презерватив. Не искаше да ме пуска да си тръгна, след като ме изнасили. Викаше ми „бейби, бейби“. Започна да се прави на разкаян и невинен. Все едно му беше зле. Не съм сигурен, но мисля, че ме попита дали съм добре. И след това каза, че 99 процента бил добро момче.“ През 2009-а Роналдо признал, че е правил секс, но всичко било доброволно. Дори Майорга го попитала дали ще се ожени за нея. Цялото семейство на хостесата е бойно настроено. „Никога споменът няма да я напусне! – твърди нейната майка Шерил. – Всеки ден живее с него. Звъни ми по телефона, когато го види на някой билборд. И започва да плаче.“ Възможно ли е за една година империята на перфектния Роналдо да рухне? Миналата година той бе осъден за укриване на 15 милиона евро данъци. В крайна сметка го осъдиха на две години затвор, с който Кристиано се размина, плащайки 20 милиона евро на испанската държава. Съдебните му проблеми обаче явно тепърва започват.  ", "date": "2018.10.01", "title": " Може ли да рухне империя за 350 млн. евро"}
{"url": "https://trud.bg/%d0%b0%d0%b2%d0%b0%d1%80%d0%b8%d1%8f-%d1%81%d0%bf%d1%80%d1%8f-%d1%82%d0%be%d0%bf%d0%bb%d0%b0%d1%82%d0%b0-%d0%b2%d0%be%d0%b4%d0%b0-%d0%bd%d0%b0-%d1%87%d0%b0%d1%81%d1%82%d0%b8-%d0%be%d1%82-%d0%bc%d0%bb/", "text": "Авария спря топлата вода в столичните райони „Младост” 4 и „Младост” 3, съобщиха от Топлофикация София. Изключение правят с блокове от 364 до 376, „Военно окръжие”, ОДЗ 178 и „КРИТ”. От дружеството обещават нормалкото подаване на бъде възстановено в рамките на законовия срок от 48 часа. Без топла вода са сградите в карето между бул. „Александър Малинов”, ул. „Проф. Александър Теодоров-Балан”, парк „Въртопо”, „Американски колеж” и „Академия на МВР”. Спряно е топлоподаването и на следните адреси в „Младост“ 2: бул. „Ал Малинов“ 78, 80, 80 a, Американски колеж, Академия на МВР. Поради авария е прекъснато и подаването на топла вода в части от кв. „Западен парк” – бл. № 31, 32, 33, 33 А, ЦДГ 128 „Феникс“,88, 89, 90, 91, 98 Б, 99, 100, 101, 102, 103, 104, 105 и 17 ОУ. Без топла вода са и три блока в ж.к. Люлин 3 – бл. 303, 387, 389. Миналата седмица пробив в главен топлопровод остави без топла вода два дни живеещите в кварталите „Студентски град”, „Витоша” и „Дървеница”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Авария спря топлата вода на части от Младост и Западен парк"}
{"url": "https://trud.bg/%d0%bc%d0%be%d1%80%d1%81%d0%ba%d0%b0%d1%82%d0%b0-%d0%b0%d0%bb%d0%bc%d0%b0-%d0%bc%d0%b0%d1%82%d0%b5%d1%80-%d0%bf%d1%80%d0%b8%d0%b5-571-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b8-45-%d0%ba/", "text": "Рекордно висока оценка от 9,59 е получило за срок от 6 г. Висшето военноморско училище „Никола Вапцаров“ от Националната агенция за оценяване и акредитация към МС. „Това е третият най-висок резултат в историята на акредитационния процес в България“, обяви началникът на ВВМУ флотилен адмирал проф. Боян Медникаров по време на тържественото откриване на новата учебна година. Прагът на най-старото ни висше техническо училище за първи път прекрачиха 45 курсанти, 511 студенти и 60 бъдещи бакалаври за Висшето транспортно училище, които ще се обучават по съвместна програма. Морската ни Алма матер са предпочели и 140 чужденци от Европа, Азия и Африка. Най-многолюдна е групата от 39 анголци, които ще учат за механици и капитани. Приети са и 105 бъдещи магистри. „Направихте интелигентен избор. Тук ще получите качествено образование, отговарящо на всички международни стандарти. Поемате трудния път по овладяването на една сложна професия, която изисква отдаване, но и ще ви се отплати с добра реализация. Убеден съм, че можете и ще допринесете за развитието на българската морска общност“, приветства първокурсниците проф. Медникаров. Той припомни, че високата оценка на ВВМУ „Никола Вапцаров“ се дължи на обновяването на материалната база, която разполага с най-модерните тренажори за обучение. „Горд съм, че ВВМУ е в челната десетка на морските университети в света, а дипломите ни се признават в много от водещите в глобален план морски държави“, подчерта проф. Медникаров. Той даде за пример Япония, чието транспортно министерство е сертифицирало ВВМУ и така възпитаниците му директно могат да започват работа на кораби под флага на Страната на изгряващото слънце. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.01", "title": " Морската Алма матер прие 571 студенти и 45 курсанти\t\t\t"}
{"url": "https://trud.bg/%d0%b4%d0%b5%d1%81%d0%b8-%d0%b1%d0%b0%d0%bd%d0%be%d0%b2%d0%b0-%d1%80%d0%be%d0%b4%d0%b8-%d1%81%d0%b8%d0%bd-%d0%bd%d0%b0-%d1%80%d0%be%d1%81%d0%b5%d0%bd-%d0%bf%d0%bb%d0%b5%d0%b2%d0%bd%d0%b5%d0%bb%d0%b8/", "text": "Десислава Банова роди момченце. Неговото име е Йоан и се е появил на бял свят днес в 13.44 часа, информира Нова тв. Момченцето тежи 3,6 кг и е високо 53 см. Това е второ дете за синоптичката. „Благодарим на екипа в Болница „Лозенец“ под ръководството на проф. Спасов и доц. Асенова, както и на д-р Шаламанов, д-р Костурска и д-р Чайковская за изключителния професионализъм“, заявиха тя и съпругът й Росен Плевнелиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.01", "title": " Деси Банова роди син на Росен Плевнелиев"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d0%b2%d0%b0/", "text": "Двама мъже – на 33 и 37 г., загинаха на място при зверска катастрофа на пътя от с. Константиново за Белослав. Сигнал за тежкия инцидент бил подаден около 15 ч, съобщиха от полицията във Варна. По първоначални данни микробус „Мерцедес“ напуснал пътното платно и се блъснал в дърво. Районът на катастрофата бе отцепен за оглед. Изясняват се детайлите и обстоятелствата около произшествието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.01", "title": " Двама загинаха при катастрофа край Варна"}
{"url": "https://trud.bg/%d1%81%d0%b2%d0%b8%d1%80%d0%b8%d0%bb-%d0%bc%d0%b0%d0%b4%d1%80%d0%b8%d0%b4%d1%81%d0%ba%d0%be%d1%82%d0%be-%d0%b4%d0%b5%d1%80%d0%b1%d0%b8-%d1%80%d0%b5%d1%84%d0%b5%d1%80%d0%b8%d1%80%d0%b0-%d0%bd%d0%b0/", "text": "Ръководилият през уикенда мадридско дерби между „Реал“ и „Атлетико“ съдия Хуан Мартинес Мунуера ще свири на „Лудогорец“. В четвъртък тимът от Разград среща в двубой от груповата фаза на Лига Европа швейцарския „Цюрих“. 36-годишният рефер показа 7 жълти картона на дербито в Примера дивисион, завършило 0:0. Мунуера е последният „мъж в черно“, който показа червен картон на емоционалния Диего Симоне, треньор на „Атлетико“. Испанският съдия минава за доста строг. В последните 10 ръководени срещи е показал 57 жълти картона. През уикенда „Цюрих“ завърши 0:0 като домакин на „Ксамакс“ (Нюшател) в среща от 9-ия кръг на първенството в Швейцария. Така тимът остава на второто място в класирането с 15 точки. Пред тях с 27 е „Йънг Бойс“, който върви без грешка.", "date": "2018.10.01", "title": " Свирил мадридското дерби реферира на „Лудогорец“"}
{"url": "https://trud.bg/100-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d1%81%d0%b2%d0%b8%d1%89%d0%be%d0%b2%d0%bb%d0%b8%d1%8f-%d1%83%d0%b4%d0%b0%d1%80%d0%b8%d0%bb-%d1%81%d1%8a%d0%b3%d1%80%d0%b0/", "text": "Глоба 100 лв. е наложил Районен съд – Свищов на 44-годишен мъж от Свищов за извършена хулиганска проява. На 27 септември вечерта пред игрална зала в крайдунавския град той е ударил в областта на главата 47-годишен мъж от с. Новград. След намесата на полицейските служители му е бил съставен акт по Указа за борба с дребното хулиганство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " 100 лева глоба за свищовлия, ударил съгражданин по главата\t\t\t"}
{"url": "https://trud.bg/%d1%86%d1%81%d0%ba%d0%b0-%d0%bd%d1%8f%d0%bc%d0%b0-%d0%b4%d0%b0-%d0%bc%d0%b0%d1%85%d0%b0%d0%bc%d0%b5-%d0%b5%d0%bb-%d0%bc%d0%b0%d0%b5%d1%81%d1%82%d1%80%d0%be/", "text": "ЦСКА разпространи декларация, с която изрази подкрепата си към старши треньора Нестор Ел Маестро и екипа му, въпреки загубата в дербито с Левски. От щаба на „червените“ са категорични, че към момента „чистки и треньорски рокади не стоят на дневен ред“. Армейци, всички в клуба изключително много съжаляваме за загубата в дербито. Не успяхме да се представим на нивото, изискващо се за подобен мач, нито да отговорим на огромната подкрепа, оказана ни за пореден път от трибуните. Искрени благодарности на всички фенове за всеотдайността и верността към армейската кауза! Спортно-техническите причини за неуспеха са си в нас. Ще вземем необходимите мерки да коригираме и подобрим играта и представянето си занапред. В тази връзка заявяваме, че ръководството на клуба има доверие на спортно-техническия щаб и футболистите и ще продължи да им осигурява максимално добри условия за работа и спокойствие, за да разкрият своя потенциал. Чистки в отбора и треньорски рокади не стоят на дневен ред! Продължаваме да работим усърдно, за да постигне ЦСКА това, което неговите привърженици заслужават!", "date": "2018.10.01", "title": " ЦСКА: Няма да махаме Ел Маестро"}
{"url": "https://trud.bg/%d0%bd%d0%be%d0%b2-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b7%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d0%ba%d1%83%d1%86%d0%b8%d1%8f%d0%ba/", "text": "Алена Ж. е четвъртата обвиняема в съучастие в убийството на словашкия журналист Ян Куцияк, което предизвика масови протести и доведе до свалянето на премиера Роберт Фицо, предаде АФП. Арестът на Алена Ж (44 г.) идва след задържането на трима заподозрени за смъртта на Куцияк и годеницата му Мартина Кушнирова през февруари. Според словашки медии тя е поръчителят на убийството. Но адвокат на семейството на Куцияк заяви, че по-скоро е била посредник. По непотвърдени данни е работела е като преводач от италиански за словашкия предприемач Мариан Кочнер, чийто бизнес е бил обект на разследване на Куцияк.", "date": "2018.10.01", "title": " Нов заподозрян за смъртта на Куцияк\t\t\t"}
{"url": "https://trud.bg/%d0%bc%d0%b0%d1%80%d0%b0%d0%b4%d0%be%d0%bd%d0%b0-%d1%81%d1%8a%d0%b2%d0%b5%d1%82%d0%b2%d0%b0-%d0%bc%d0%b5%d1%81%d0%b8-%d0%b4%d0%b0-%d1%81%d0%b5-%d0%be%d1%82%d0%ba%d0%b0%d0%b6%d0%b5-%d0%be%d1%82-%d0%bd/", "text": "Диего Марадона посъветва своя сънародник Лионел Меси да не играе повече за Аржентина. Изказването на Дон Диего идва само 3 месеца след поредното фиаско на тима и ранното отпадане на мондиала.  „Какво бих казал на Меси? Да не се връща повече – отсече настоящият треньор на втородивизионния мексикански „Дорадос“. – Тимът до 15 години губи и вината е на Меси. Програмата в първенство праща „Расинг“ срещу „Бока“ и за това също е виновен той. Винаги за всичко е виновен той. Бих му казал: „Не се връщай повече, човече“. Да видим дали могат да се справят без него, дали наистина са големи мъже. Бих искал да видя как той ни праща всички на майната си. Защото не Лео трябва да бъде обвиняван за това, че не станахме световни шампиони.“", "date": "2018.10.01", "title": " Марадона съветва Меси да се откаже от националния"}
{"url": "https://trud.bg/%d1%84%d0%be%d1%80%d0%bc%d1%83%d0%bb%d0%b0-1-%d0%bd%d0%b5-%d1%81%d0%b5-%d1%81%d1%8a%d1%80%d0%b4%d0%b8-%d0%bd%d0%b0-%d0%bc%d0%b5%d1%80%d1%86%d0%b5%d0%b4%d0%b5%d1%81/", "text": "Отборът на „Мерцедес“ прибягна до „отборни заповеди“, за да осигури победата на Люис Хамилтън в Гран при на Русия, с която световният шампион направи нова голяма крачка към пета титла в кариерата си. Но ходът, който скандализираше автомобилния спорт по времето на Шумахер и Баричело във „Ферари“, сега се приема нормално в света на Формула 1. „Знам, че сега журналистите искат да ги разкъсат, но аз си мисля, че нямаше вариант да постъпят иначе“, заяви звездата на „Ферари“ Себастиан Фетел, единственият конкурент на Хамилтън за трофея. Шефът на „Ред Бул“ Крисчън Хорнър също не смята, че действията на „Мерцедес“ са непочтени. „Формула 1 е отборен спорт и аз дори съм изненадан, че те не бяха уточнили този сценарий още преди състезанието – твърди британецът. – Люис се бори за титлата и в такива случаи тимът винаги ще заеме неговата страна.“ Самият Хамилтън настоява, че не е искал от отбора да му дава предимство в битката с Ботас в Сочи. Шефът Тото Волф обаче пое отговорността за решението. „Прецених, че за отбора ще е по-добре Ботас да е между двамата – призна австриецът. – Така си гарантирахме двойната победа. Това решение не приятно както за Валтери, така и за нас като отбор, но такава е суровата реалност.“", "date": "2018.10.01", "title": " Формула 1 не се сърди на „Мерцедес“"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d1%81-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d1%83%d1%87%d0%b8/", "text": "Канабис иззеха служители на полицейското управление във Велико Търново при проверка на трима младежи на 17 и 18 години. В петък вечерта при обход в областния град, в района на училищен двор полицейски патрул забелязал двама 18-годишни младежи, които при появата на полицейския автомобил изхвърлили на земята топче. При извършената проверка е изяснена самоличността им и е установено, че в изхвърленото топче е имало около 2 грама растителна маса, която при полеви наркотест е реагирала на канабис. По случая е започнато досъдебно производство. В трето момче са били установени около 2 грама растителна маса, която при полеви наркотест е реагирала на канабис. 17-годишният младеж е бил задържан с полицейска мярка до 24 часа. Срещу него е започнато бързо производство.", "date": "2018.10.01", "title": " Заловиха двама младежи с канабис в училищен двор в Търново"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bf%d0%be%d0%bb%d1%88%d0%b0-%d0%b8%d0%bc%d0%b0-%d1%81%d1%82%d1%80%d0%b0%d1%85%d0%be%d1%82%d0%b5%d0%bd-%d0%be%d1%82%d0%b1%d0%be%d1%80-%d0%b0/", "text": "„Другите треньори имат страхотни волейболисти, аз имам страхотен отбор, който може да изиграе най-добрия мач на финала – заяви Витал Хейнен, белгийският наставник на световния шампион Полша. – Сплотеността бе ключът за нашия триумф в това първенство. Фактът, че бяхме честни един с друг и си казахме „това и това са проблемите“. Имаше големи трудности, загуби, но преодоляхме всичко заедно, като колективът бе в основата.“ На финала „Дружина полска“ разгроми олимпийския шампион Бразилия с 3:0 (26, 20, 23) в Торино, с което защити трофея си от 2014-а и спечели общо трета титла в своята история. Голяма заслуга в тази битка имаше Бартош Курек, забил 24 точки и обявен за най-полезен играч на първенството. Шампионите си тръгнаха и с чек за $200 000.  Още преди старта на турнира експертите не слагаха поляците сред призьорите, отреждайки им 6-7 място. Дори след като тимът проби до полуфиналите никой не вярваше, че може да победи мощния състав на САЩ, който взе бронз. Амбициозният 49-годишен наставник на „дружина полска“ обяви самоуверено след финала, че отборът само е загатнал големия си потенциал. А крайната цел си остава медал от олимпиадата Токио 2020.  България бе съорганизатор на първенството, на което остана на девето място. Решителната битка в препълнената зала „Пала Алпитур“ изгледа и спортният министър Красен Кралев, който награди топблокировача Пьотр Новаковский.", "date": "2018.10.01", "title": " Треньорът: Полша има страхотен отбор, а не само волейболисти"}
{"url": "https://trud.bg/%d0%be%d0%bf%d0%b5%d1%80%d0%bd%d0%b0%d1%82%d0%b0-%d0%bf%d1%80%d0%b8%d0%bc%d0%b0-%d1%80%d0%b0%d0%b9%d0%bd%d0%b0-%d0%ba%d0%b0%d0%b1%d0%b0%d0%b8%d0%b2%d0%b0%d0%bd%d1%81%d0%ba%d0%b0-%d0%b2%d0%b8%d0%bd/", "text": "„Винаги се чувствам трогателно и много горда, когато се завръщам в Бургас. След последната ни среща преди девет години градът ми се вижда много променен и развит, превърнал се е в един красив и модерен европейски крайбрежен град. А, най-ярките ми спомени от дете са от Морското училище в града и моряците.“, това сподели звездата на световната оперна сцена и почетен гражданин на Бургас Райна Кабаиванска на среща с кмета Димитър Николов и журналисти в залата на Общината. Завръщането на голямата българска оперна актриса в родния град е по покана на кмета Николов, а поводът е Галаконцерт на лауреатите на XVIII-я Международен майсторски клас в Нов български университет и стипендиантите на фонд „Райна Кабаиванска“ за 2018 година, който ще се състои тази вечер от 19.00 часа в залата на Държавна опера-Бургас. Райна Кабаиванска бе посрещната в сградата на Общината от десетки нейни служители, които я аплодираха. „Радвам се, че именно на Международния ден на музиката – 1-ви октомври, посрещаме голямата оперна прима Райна Кабаиванска. Спомням си предната ни среща. Времето за Вас сякаш е спряло. Няма друг наш съгражданин, с който града ни така да се е гордее в областта на световното изкуство и да дава такова самочувствие на Бургас. Ето защо срещите ни с г-жа Кабаиванска винаги са така емоционални, позитивни и вълнуващи.“, сподели кметът Димитър Николов и връчи голямото отличие на Общината Ключа от Кулата на града на световно известната оперна актриса и албум със снимки от последното й завръщане в Бургас през 2009 г. Райна Кабаиванска получи от кмета още един личен и вълнуващ подарък – копие от Архива на Общината на акта за раждане на голямата певица и актриса. „Моята борба е да задържим наследството, което имаме в областта на музиката и изкуството. Имаме ученици от 21 държави, но това което ме радва е, че от майсторския клас вече са излезли големи имена, които казват, че са стипендианти на Фонд „Райна Кабаиванска“. Тази година имаме три българки в майсторския клас, които ще чуете довечера, а програмата включва произведения от Доницети, Верди, Камий Сен-Санс, Пучини, Чайковски и Бизе“, добави Райна Кабаиванска. „Благодарим на г-н Николов за поканата да се върнем в Бургас след почти десет години, за да представим лауреатите от международния майсторски клас. Голяма част от тях представят България на големите световни сцени. Надявам се Бургас да стане една от задължителните дестинации на лауреатите в бъдеще“, допълни Георги Текев – изпълнителен директор на Нов български университет. В края на срещата Райна Кабаиванска завъртя три пъти за късмет корабния рул във фоайето на Община Бургас и покани бургазлии и гости на града на Галаконцерта на лауреатите на Международния майсторски клас. Събитието ще се проведе тази вечер от 19.00 часа в залата на Държавна опера-Бургас, а в програмата ще прозвучат арии и ансамбли от прочути опери под диригентството на маестро Найден Тодоров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Оперната прима Райна Кабаиванска: Винаги се чувствам трогателно, когато се връщам в Бургас"}
{"url": "https://trud.bg/13-%d0%b3%d0%be%d0%b4%d0%b8%d1%88%d0%bd%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%bc%d0%b5%d1%81%d1%82%d0%bd%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b2-%d0%b0%d0%bb/", "text": "Все още няма конкретен отговор на въпроса защо развитието на регионите в страната е толкова небалансирано. За никого не е тайна, че южната половина на България има все по-засилено индустриално развитие от северната.Това каза във встъпителното си слово изпълнителният директор на Националното сдружение на общините в РБ/НСОРБ/ Силвия Георгиева при откриване на XIII  годишна среща на местните власти в Албена. Тя посочи, че икономическите зони в страната са едва една трета от бизнеса, но реализират 80 на сто от брутния продукт. „Време е да погледнем отвъд безвъзмездните проекти и държавните субсидии и да се научим да използваме потенциала си. Местната власт трябва да е инициаторът в привличането на наши и чужди инвестиции“, каза Георгиева. Според нея има обаче общини, които са като острови, заобиколени от обезлюдяващи райони. „Най-важното партньорство за развитието на бизнеса е това между държавата и общините“, посочи изпълнителният директор на Национална компания Индустриални зони Антоанета Барес. В момента в България са изградени и действат 6 индустриални зони-в София, Варна, Бургас, Видин, Русе и Свиленград. Те се ширят на обща площ 7 392 021 кв.м. Подготвят се още 5 зони. Всяка такава инициатива изисква не само добра пътна инфраструктура, но и кадри, необходими за бизнеса и което е най-важно да се намерят начини да бъдат задържани на работните им места, каза Барес. Форумът в Албена събира над 800 представители на местната и централна власт, които участват в дискусиите за привличане на чужди инвеститори и високотехнологични производства, за развитие на инфраструктурата, за насърчаване на местното икономическо развитие чрез нисколихвено кредитиране. Акцент сред темите са и промените в АПК и ангажиментите на общинските съветници по Закона за противодействие на корупцията и отнемане на незаконно придобитото имущество. Във вторник се очакват министър-председателят Бойко Борисов и вицепремиерът Томислав Дончев да вземат участие в панела „Силни общини-силна държава“. По-късно е връчването на ежегодните награди на НСОРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Развитието на регионите в страната е небалансирано\t\t\t"}
{"url": "https://trud.bg/50-%d0%b5%d0%b2%d1%80%d0%be%d0%ba%d0%b2-%d0%bc-%d0%b7%d0%b0-%d0%bc%d0%b0%d0%b3%d0%b0%d0%b7%d0%b8%d0%bd-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f/", "text": "Инвеститорите ще се насочат към офис площите Средният наем за магазин с площ между 100 и 200 квадратни метра на добра локация в центъра на София е 50 евро/кв. м., според данни на Cushman & Wakefield Forton за първото тримесечие на годината. В търговските центрове наемите се движат около 32 евро/кв. м. Реалната запълняемост в добре представящите се обекти е почти 100%. За разлика от столицата, в другите големи градове в страната, предлагането на търговски площи се увеличава. Предстои да бъдат отворени два нови мола във Варна и Пловдив. И в двата града вече има по два работещи търговски центъра и откриването на трети ще бъде предизвикателство, коментират от компанията. От Cushman & Wakefield Forton очакват през 2018 година фокусът на инвеститорите да се измества към офис площите. Това обаче ще отвори врати за разширяване на различни групи наематели, като банкови клонове, фитнес зали, кафетерии, модерни форми на магазини за книги и места за културни срещи и събития. Пазарът на наеми през първите месеци на годината остава сравнително активен. Благодарение на положителната икономическа перспектива в страната, много търговци считат настоящия момент за подходящ за разширяване на търговските си обекти. София и големите градове останаха във фокуса на водещите компании в сектора на бързооборотните стоки, вериги спортни стоки, модни брандове в ниския и средния ценови клас и продуктите за здраве и красота. Интересът на наемателите кореспондира с амбицията на наемодателите да подобрят позиционирането си на пазара. “Пазарът на търговски имоти няма как да достигне обема от предходната година заради ограниченото предлагане на първокласни активи. Не виждаме интерес от страна на нови инвеститори, затова очакваме доходността по сделките да се запази около 7% с тенденция плавно да намалява през следващите месеци”, коментират от компанията. В по-дългосрочен план тази тенденция едва ли ще се запази предвид покачването на лихвите и поскъпването на финансовия ресурс. След като станахме свидетели на рекорден обем инвестиционни сделки с търговски площи през 2017 г., пазарът в момента е подчинен изцяло на желанието на новите собственици за затвърждаване на пазарните им позиции. Растящите доходи в страната са следвани от нарастване на потреблението, което е ключово за развитието на пазара на търговски площи.   Нарастват продажбите на гаражи Цените се повишиха с 10% от началото на годината Нараства интересът към покупката на гаражи в Стара Загора, като причина за това е недостигът на паркоместа в по-заселените градски райони. През последните 4 години имотният пазар в Стара Загора и региона се развива динамично, коментираха брокери на имоти. От началото на годината цените на жилищните имоти са нараснали с около 10%. Очакванията на брокери на имоти са цените да продължат да нарастват плавно пак в тези граници. Като причините за това са ограничено от новото строителство и повишаването на доходите на купувачите. В Стара Загора и района най-често хора на възраст между 25 и 40 години купуват собствено жилище за лично ползване, а тези над 40-годишна възраст го правят с цел дълготрайна инвестиция. Градът е сред първенците по привличане на средства за подобряване на градската среда. На територията на общината има над 75 санирани сгради, пречиствателна станция и регионално депо за отпадъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " 50 евро/кв. м. за магазин в центъра на София\t\t\t"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82%d1%8f-%d0%b7%d0%b0-%d0%bb%d0%b5%d1%82%d0%b8%d1%89%d0%b5-%d0%b1%d1%83%d1%80%d0%b3%d0%b0/", "text": "Дъждът предизвика огромно свлачище, което затвори пътя за летище Бургас и квартал Сарафово, съобщи  . Няма информация за засегнати или затиснати автомобили. От полицията съобщават, че трафикът се отбива по пътя за Каблешково. 53 литра на квадратен метър се изляха в Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Свлачище затвори пътя за летище Бургас"}
{"url": "https://trud.bg/%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%bf%d0%b0%d1%80%d0%bd%d0%be%d1%82%d0%be/", "text": "Цената на парното и топлата вода се увеличава средно с 6,72% от 1 октомври, съобщи председателят на Комисията по енергийно и водно регулиране Иван Иванов след закрито заседание, на което регулаторът одобри новите цени. За София повишението е със 7,97%, за Пловдив – с 8,57%, Плевен – 4,66%, Бургас – 4,88%, Варна – 2,28%, Враца – 6,32%, Велико Търново – 4,39%, Разград – 5,35%. Промяната на цената засяга само топлофикации, които работят с природен газ. Четирите, които работят с въглища, остават с непроменени цени. Това са топлофикациите в Русе, Перник, Сливен и Габрово, заяви още председателят на КЕВР. Междувременно от “Топлофикация София” обявиха, че имат пълна готовност да пуснат парното. Според нормативната уредба общото включване на отоплението в София може да започне, ако три последователни дни средноденонощната температура е по-ниска от 12°C и се очаква трайно застудяване.  ", "date": "2018.10.01", "title": " Вдигнаха цената на парното\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b8%d1%80%d0%b0%d0%bd%d1%86%d0%b8%d1%82%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8/", "text": "Състав на Окръжния съд в Хасково остави в ареста за постоянно двамата иранци, които превозваха 712 кг хероин, съобщи Дарик. Наркотикът бе заловен на ГКПП „Капитан Андреево“ в края на септември. Количеството хваната дрога е рекордно за страната. Прокурорът по делото Павел Жеков посочи, че мотивите на държавното обвинение да поиска най-тежката мярка за неотклонение на двамата чужденци е, че става дума за контрабанда на наркотици в голямо количество и на висока стойност – деяние с висока обществена опасност. „Намирам, че наличните доказателства са достатъчни към момента за искането на прокуратурата тези лица да бъдат задържани. Те са чужди граждани, нищо не ги свързва със страната ни“, припомни Жеков. Обвиняемите отричат да са знаели за наличието на укрит наркотик в товара на камионите. Жеков посочи, че експертизите на този вид наркотици се извършват допълнително и към момента не може да се посочи съдържанието на активния компонент, затова съдържанието на активния компонент и стойността му са осреднени. Определението на съда може да бъде обжалвано пред Апелативния съд в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Оставиха в ареста иранците, задържани със 712 кг хероин на ГКПП Капитан Андреево"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bd%d0%b0-%d0%b5%d0%b2%d1%80%d0%be%d0%bf%d0%b0-%d0%b9-%d0%bb%d0%b8%d0%bf%d1%81%d0%b2%d0%b0%d1%82-300-%d1%85%d0%b8%d0%bb/", "text": "„Фейсбук” да се свърже максимално бързо с Агенцията по киберсигурност на европейския съюз в Ирландия – ЕНИСА, за да се установи точният брой на европейските граждани, засегнати от пробива на лични данни. Това заяви еврокомисарят по цифрова икономика Мария Габриел, предаде БТВ. Само през последните две години кибератаките са се увеличили с около 300 процента годишно, като на ден са над 4 хиляди. Според Мария Габриел в момента на Европа не и достигат близо 300 хиляди киберспециалисти.  „Не бих искала само добри, пожелателни декларации от страна на „Фейсбук”. Това, което бихме искали, са действия. За нас защитата на личните данни е неприкосновена. Това е ценност, която не подлежи на преговаряне, на договаряне, продаване и препродаване“, категорична беше еврокомисарят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.01", "title": " Мария Габриел: На Европа й липсват 300 хил. киберспециалисти"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-253/", "text": "Пълен хаос в борбата с чумата Ловци на бунт срещу земеделския министър Румен Порожанов. Забраната за лов на дива свиня е безсмислена и няма да намали риска от заразата, твърдят експерти. Вирусът оцелява дори при минус 20 градуса. Решението е да се намали драстично популацията.     Какви суми се изплащат при бременност и отглеждане на малко дете Трудово-правна консултация на „Труд“.             Започваме обучение по седем нови магистратури Сътрудничеството между висшето образование и практиката е от ключово значение, казва Проф. Стати Статев, ректор на УНСС и заместник-председател на Съвета на ректорите, в интервю за „Труд“.           Не умирай, “Слава”! Как частната инициатива засрами държавния интерес, за да бъде спасена последната ни подводница – коментар на Евгени Генов.         Македонският референдум и бъдещето на Балканите С мълчанието си народът показа мълчаливо, че не е готов да заема крайна позиция. Москва успява да покаже, че е способна да задава дневния ред на световната сцена.             Леденият мъж Силует на Кими Райконен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Вижте акцентите в броя на вестник „Труд“ във вторник, 2 октомври 2018"}
{"url": "https://trud.bg/%d0%ba%d0%b0%d0%ba%d0%b2%d0%b8-%d1%81%d1%83%d0%bc%d0%b8-%d1%81%d0%b5-%d0%b8%d0%b7%d0%bf%d0%bb%d0%b0%d1%89%d0%b0%d1%82-%d0%bf%d1%80%d0%b8-%d0%b1%d1%80%d0%b5%d0%bc%d0%b5%d0%bd%d0%bd%d0%be%d1%81%d1%82/", "text": "Въпрос:  Здравейте! В момента отглеждам първото си дете, което ще навърши 1 година през м. декември. Бременна съм във втория месец. Какви суми ще ми се изплащат като обезщетения след навършване на 1 година на детето? Д. Атанасова, гр. Ямбол Отговор:  Уважаема г-жо Атанасова, работниците и служителите ползват отпуск за отглеждане на дете на основание чл. 164, ал. 1 от Кодекса на труда (КТ), съгласно който, след използване на отпуска поради бременност и раждане, ако детето не е настанено в детско заведение, работничката или служителката има право на допълнителен отпуск за отглеждане на дете до навършване на 2-годишната му възраст. Пълният отговор четете в   във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Какви суми се изплащат при бременност и отглеждане на малко дете"}
{"url": "https://trud.bg/%d0%bf%d1%8a%d0%bb%d0%b5%d0%bd-%d1%85%d0%b0%d0%be%d1%81-%d0%b2-%d0%b1%d0%be%d1%80%d0%b1%d0%b0%d1%82%d0%b0-%d1%81-%d1%87%d1%83%d0%bc%d0%b0%d1%82%d0%b0/", "text": "Вирусът оцелява дори при минус 20 градуса Решението е да се намали драстично популацията Няма кой да влезе в гората, за да донесе проби от убитите животни Пълен хаос цари в борбата със заразата от африканска чума по свинете установи проверка на “Труд”. Решението на земеделския министър Румен Порожанов да забрани лова на дива свиня в районите по границата с Румъния доведоха до бунт сред ловците. Те излязоха на протести и се заканиха, че ако властите в България не ги чуят, ще потърсят съдействие от Европейската комисия. Забраната е абсолютно безсмислена, заяви пред “Труд” Румил Лачев, главен експерт на Българския ловно-рибарски съюз. Причините са няколко – първо в страната ни няма констатирано огнище на зараза от африканска чума по дивите прасета. Има такава само в село Тутраканци, но там става въпрос за домашно животно, уточни Лачев. Най-вероятно заразата там е пренесена чрез фураж от Румъния. Второ – именно ловът е начинът да се ограничи популацията от диви прасета, които могат да пренасят заразата от чума, а забраната за ловуване пречи, допълни експертът. По думите му вероятността да влязат болни диви прасета от Румъния е нищожна, защото заболяването протича с тежка картина и животните умират между втория и 17 ден, след разболяването. “Едно болно животно няма да тръгне да преплува Дунава. То се отделя от стадото и умира”, обясни Лачев. Практиката в другите държави в Западна Европа досега показва, че където е минала африканската чума по свинете, никой не може да се справи. Вирусът е много устойчив и оцелява 5-6-7 години и дори при минус 20 градуса, обясни експертът. Той попита и какво се случва с лова на фазани и зайци, който предстои да бъде открит от началото на октомври, тоест от следващата събота. Според него единственото решение е да се намали драстично популацията от диви свине и именно това е функцията на ловците. Бившият земеделски министър Мирослав Найденов потвърди становището на експертите, че мерките на земеделското министерство са неадекватни. “Властите се лутат от едната в другата крайност. Първо обявиха, че ще разрешат едва ли не поголовен лов още от края на август, после го ограничиха”, посочи Найденов. По думите му подобни мерки биха сработили, само ако има установено заболяване при дивите прасета. В случая властите лишават себе си от възможността да получат проби от убитите животни. Защото, след като се убие животно при лов, задължително се носи проба от него във ветеринарната служба. Така най-лесно може да се види дали има заразени свине у нас. Сега, като е забранен ловът, кой ще влезе в гората, явно това няма да се ветеринарите”, каза Найденов. По думите му безсмислена е и забраната да се използват кучета при лов между 5 и 10 километровата зона от границата с Румъния. “Кучетата са тези, които надушват дивеча. Ако има болно животно, те ще го намерят и така ще се диагностицира от какво е заразено”, посочи бившият земеделски министър. По думите му забраната ощетява и ловците, защото цяла година те се грижат за животните – хранят ги, правят дивечови ниви, калища и то за своя сметка.   Кои са засегнатите райони Груповият лов на дива свиня у нас беше открит на 29 септември. Заради констатираното огнище на африканска чума по свинете в с. Тутраканци Министерство на земеделието, храните и горите въведе ограничения в районите до границата с Румъния. В първата буферна зона, която обхваща до 5 км от границата с Румъния и до 10 км около село Тутраканци се забранява груповият лов. Това засяга 119 ловни дружинки от общо 2810 в България, твърдят от министерството. Втората зона, в която груповият лов е разрешен, но без кучета, обхваща териториите между 5 и 10 км от границата с Румъния, респективно между 10 и 20 км около с. Тутраканци. За останалата част от България няма ограничения. Груповото ловуване се извършва само през деня – един час преди изгрева и един час след залеза на слънцето.   Величко Петков, ветеринарен лекар на Община Тунджа: Не е ясно от какво се умрели овцете на Ани в Болярово Съмняват се за преяждане Катерина Ковачева Не може да се даде категоричен отговор в момента дали овцете във фермата на Ани от Болярово са умрели от заболяване или от отравяне. Направихме аутопсия на едно животно, но само от него не е достатъчно да се констатира, заяви за “Труд” Величко Петков, oфициален ветеринарен лекар на Община Тунджа, част от екипа, посетил фермата им. Припомняме, че стопаните на стадото в Болярово Ана Петрова и съпругът й Тодор няколко месеца не допускаха ветеринари да вземат повторни проби от животните им. А преди две седмици и половина 11 животни от фермата им умряха, според тях – от преяждане, тъй като е имало разсипано зърно в двора. При посещението на ветеринарния екип на 18 септември във фермата в Болярово стопаните са отказали да се вземат от животните кръвни проби и са поискали арбитражни проби. Тези проби е трябвало да се вземат 5,6 дни след посещението им, но дали са взети никой не ни потвърди. Ветеринарят уточни, че освен аутопсията на едно животно, не са взимали проби. При прегледа на умрелите животни на пръв поглед е имало признаци за преяждане, а при живите овце не е имало симптоми за болест. Петков уточни, че заключение дали има инфекциозно заболяване, може да се направи единствено след кръвни проби.   20 глигана отстреляха в Монтанско Любомир Любенов С добра слука започна новия ловен сезон за диви свине в област Монтана. Повечето от дружинките в Балкана и пред него повалиха още на първия излет по няколко животни, а в планинското село Черешовица и в Берковица покосиха по 4 глигана. По две диви прасета ударили ловците от Гаганица, Бързия и Черкаски. “Общо на територията на берковското сдружение “Сокол” са отстреляни близо 20 диви прасета, част от тях над 120 килограмови. Слуката е много добра, има сериозен запас от диви животни, но ловът все още е труден, тъй като листата на дърветата не са опадали и видимостта е малка!”, коментира експертът по лова Стоян Ангелов. Със слука приключил първия свински лов и в ломските села Василовци и Киселево.   В Тутраканци останаха без свинско за Коледа Премахнаха КПП-та на изходите на селото Кръстина Маринова Във варненското село Тутраканци, където преди месец беше открито огнище на африканска чума и евтанизираха 90 прасета, вчера бяха премахнати КПП-тата на границата със съседните села. Опасността винаги остава, но засега отпада необходимостта от такъв завишен контрол в рисковата 3-километрова зона след взетите мерки по препоръките на Европейската комисия, посочи за “Труд” д-р Даниел Димов от регионалната дирекция на Българската агенция по безопасност на храните във Варна. Той припомни, че в съседното село Бозвелийско взетите проби бяха отрицателни, а в Тутраканци имаше две положителни и една отрицателна. Във всички села продължават клиничните обследвания и наблюдаване, както и готовност за реакция при сигнал за мъртви животни. Хората в Тутраканци останаха без свинска мръвка за Коледа, ще купуваме от големите търговски вериги, каза кметът Росен Горанов. По време на акцията за хуманното умъртвяване на прасетата местните стопани бяха изклаха предварително 50 животни, каза тогава областният управител на Варна Стоян Пасев. А един човек беше скрил 3 в спалнята си, но грухтяли и го издали. В Тутраканци се надяват на някакво обезщетение за умъртвените животни, въпреки че земеделският министър Румен Порожанов отсече тогава, че не се полага на нерегистрираните прасета. Че кой да регистрира 2-3 свине в задния си двор, пита кметът на селото. Сега дойде и забраната за групов лов на едър дивеч до 10 км около Тутраканци. А на териториите между 5 и 10 км от границата с Румъния и респективно между 10 и 20 км от селото е разрешен, но без кучета. Мярката е заради това, че четириногите ловци могат да прогонят глиганите в по-далечни територии и да е опасно. Как тогава да гоним дивите шопари без кучета, ядосват се местните авджии от Тутраканци и близките села. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Пълен хаос в борбата с чумата\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b8%d0%b7%d0%b4%d1%8a%d1%85%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%b2-%d0%b4%d1%8a%d1%80%d0%b2%d0%be/", "text": "27-годишен мъж от Сухиндол е загинал при катастрофа на пътя край Павликени. Произшествието е станало в събота в 19,50 ч. По първоначална информация лек автомобил „Ауди“, управляван от младия водач, движещ се в посока към Павликени, е напуснал очертанията на пътното платно и се е ударил в дърво. Пострадалият шофьор бил откаран в тежко състояние във великотърновската болница, където по-късно е починал. Причините за произшествието са в процес на изясняване. На водача е взета кръвна проба за химичен анализ. По случая е образувано досъдебно производство. 67-годишна пешеходка пък е пострадала в Лясковец. Произшествието е станало в петък следобед. По първоначална информация лек автомобил „Дачия“, управляван от 63-годишен мъж, при маневра на заден ход е блъснал пресичащата зад автомобила пътното платно жена. Настанена е за лечение във великотърновската болница с фрактура на ключица, без опасност за живота. Водачът е изпробван за употреба на алкохол, пробата е отрицателна. Взета му е кръвна проба за химичен анализ. По случая е започнато досъдебно производство.", "date": "2018.10.01", "title": " Шофьор издъхна след удар в дърво"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b2-%d0%b3%d1%8a%d1%80%d1%86%d0%b8%d1%8f/", "text": "С постановление на Окръжна прокуратура – Габрово за срок от 72 часа е задържан български гражданин, обявен за международно издирване с Европейска заповед за арест от гръцките власти. С. И. е обявен за международно издирване от гръцките власти въз основа на Европейска заповед за арест, издадена от съд в град Каламата, Гърция във връзка със сексуална експлоатация на деца, детска порнография, изнасилване на непълнолетно лице. С. И. е установен в България, след като е обявен за международно издирване от гръцките власти и е задържан. Прокуратурата е постановила 72-часово задържане на лицето, с оглед пристигане на пълната документация по европейската заповед за арест, преценка на основанията и довеждането на задържания пред съда за вземане на мярка за неотклонение „задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Задържаха българин, издирван в Гърция за сексуална експлоатация на деца\t\t\t"}
{"url": "https://trud.bg/%d0%bd%d0%b8%d0%ba%d0%b0-%d0%bb%d1%8e%d0%b1%d0%b5%d1%86%d0%ba%d0%b0%d1%8f-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bd%d0%be%d0%b2%d0%b8%d1%8f-%d1%81%d0%b8-%d0%b8%d0%bd%d1%82%d0%b5/", "text": "Ника Любецкая представи своя нов музикален проект по време на първото издание на фестивала Free spirit day, който се състоя на 29 септември във Fabrika 126. Пред десетки почитатели, които присъстваха на всички активности на фестивала – хендмейд базар, арт работилници, уъркшопи и ди джей парти, финалът му беше поставен с представянето на музикалния проект на Любецкая. „Проектът е много танцувален. Създаден е предимно за забавление на хората. Също така бихме искали хората да разберът, че сме едно цяло без значение към кой етнос принадлежим. Репертоарът е микс от хитовете в стил реге, поп, латино и етно с авторските аранжименти”, заяви изпълнителката. Ромската китка, в която присътства както руско цигански романси, така и балканската класика предизвика истински фурор. На една от най-известните песни „Едерлези”, на която преди 2 години Ника засне клип получи бурните аплодисменти на публиката. Руската изпълнителка изпя и авторското си парче „Силно е” и обеща на почитателите скоро да ги зарадва с нови песни. Музикалният проект е една колаборация с музиканти от Русия, Нигерия, Ирак и България. Бандата на Ника е в състав: Ника Любецкая (вокал), Даниел Удоджи (бас), Саад Аладин (перкуссии), Марина Драгомирецкая (вокали) (тя e българка, но с руски корени), Светослав Димитров (китара), Венцислав Радев (ударни) и Светослав Миланов (кийборд). Танцувалната част на шоуто беше оставена в ръцете на момичето, в чиито вени тече и кръв от Мозабмик Мария Косса. По-рано тя води уъркшоп по афро денс. Преди нея Дебора Ангелова води уъркшоп по зумба. Ритъмът привлече много от посетителите, които, след като усвоиха „Ориенталските перкусии” със Саад Аладин от Ирак. Там активно се включиха и изпълнителката Ника Любецкая и DJ TormozIlka (Илияна Кавалджиева), която направи зашеметяващо парти с неповторими музикални сетове. Забавление имаше и за най-малките посетители на фестивала. Очарователните деца от учебен център „Спектър” ги изненадаха с куклен театър. Те разказаха на своята детска публика „Приказка за кученцето”. Не липсваха и много предизвикателства към посетителите. Едно от тях беше да влязат в обувките на незрящите. Да влязат в тази роля им помогнаха Ани и Евгени от фондация „Синергиа”. С лента на очите гостите на фестивала разбраха какво е усещането да се придвижваш по улиците без да виждаш, да избираш храна единствено и само с помощта на носа си. Заради многото проблеми, които Ани ни разказа, че съпътстват деня им Free Spirit day прегърна едно от исканията им, а именно, незрящите да бъдат допускани със своите кучета-водачи навсякъде – в банката, магазина, хотела, градския транспорт, таксито, защото четириногите са техните очи. Посетителите на фестивала усвоиха част от импровизационните вокални практики, споделени от джаз певицата Весела Морова. След нея Ралица Ковачева – Бежан ги потопи в „Животинската музика на словото”. Някои от посетителите си тръгнаха и с картина, нарисувана лично от тях. Чрез тях Мария от „Багра Арт студио” доказа твърдението си, че няма човек, който да не може рисува. Посетителите имаха възможнността да бъдат нарисувани с къна от истинска виетнамка, която то 2 години живее в България, както и да се почерпят с кафе, предоставено от новите ни приятели от Dolce Gusto. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Ника Любецкая представи новия си интернационален музикален проект по време на фестивала Free spirit day"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d1%82%d0%be%d0%ba%d0%b0-%d0%b7%d0%b0/", "text": "Няма да има промяна в цената на тока за последното тримесечие на 2018 г. Това каза председателят на КЕВР доц. Иван Иванов по време на брифинг след закрито заседание на Комисията по енергийно и водно регулиране. „Беше прието проекторешение относно цената на електроенергията. КЕВР предлага да не бъде променяна цената на електрическата енергия за регулирания пазар“, заяви доц. Иванов. „Изменението на цената на топлинната и електрическата енергия от високоефективно производство е практически в една и съща зона. Високоефективната електрическа енергия се повишава с 6,85%, а цената на топлинната енергия се повишава с 6,72%. Това е политиката, която сегашното ръководство на КЕВР провежда в продължение на 3 години за премахване на кръстосаното субсидиране между топлинната и електрическата енергия. Тоест премахване на задържането на топлинната енергия и увеличаване на електрическата. Сега и в бъдеще по пропорционален начин ще бъдат променяни цените на топлинната и електрическата енергия от високоефективно производство“, допълни още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.01", "title": " Няма да има промяна в цената на тока за последното тримесечие на 2018 г., заяви Иван Иванов"}
{"url": "https://trud.bg/%d0%bf%d1%80%d0%b0%d1%89%d0%b0%d1%82-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b2-%d1%87%d0%b5%d1%80%d0%bd%d0%be%d0%bc%d0%be%d1%80%d1%81%d0%ba%d0%b0%d1%82%d0%b0-%d0%b1%d0%b0%d0%bd/", "text": "Институцията финансирала проекти за 341 млн. евро у нас Номинираха eксминистъра на транспорта Ивайло Московски за вицепрезидент на Черноморската банка за търговия и развитие. Финансовият министър Владислав Горанов е предложил кандидатурата на колегата си на среща с президента на институцията Дмитрий Панкин. Номинацията е била одобрена с решение от българското правителство на 20 септември и ще бъде разгледана от Борда на директорите на Банката през ноември, стана ясно след срещата. Според Горанов колегата му Ивайло Московски ще има положителен принос за развитието на регионалното сътрудничество на банката. Проектите в България, финансирани от Банката от основаването й, са в размер на над 341 млн. евро, като през последните години има нарастване на активността на банката в страната с финансиране на проекти в частния сектор.", "date": "2018.10.01", "title": " Пращат Московски в Черноморската банка\t\t\t"}
