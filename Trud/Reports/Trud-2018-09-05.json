{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%81%d0%b2%d0%b8%d0%ba%d0%b2%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d1%81/", "text": "Великобритания свиква заседание на Съвета за сигурност на ООН в четвъртък по случая Скрипал, пише вестник The Washington Times. Представителите на Обединеното кралство искат да запознаят членовете на органа с прогреса по разследването. Изданието отбелязва, че Русия ще присъства, защото е постоянен член на СС. Washington Times припомня, че в сряда от Лондон обявиха, че са внесли обвинения срещу двама предполагаеми служители на руското военно разузнаване (ГРУ) за използване на, както твърдят от Обединеното кралство, „Новичок“, с който са отровили бившия полковник от ГРУ Сергей Скрипал и неговата дъщеря Юлия в Солсбъри. Обвинителите твърдят, че двамата мъже са обвинени в опит за убийство и химическа атака с „Новичок“, а премиерът Тереза Мей заяви пред депутатите, че британското разузнаване е стигнало до заключение, че двамата мъже са именно агенти на ГРУ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Великобритания свиква заседание на Съвета за сигурност на ООН по случая „Скрипал“"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bc%d0%b2%d1%80-%d1%81%d0%be%d1%84%d0%b8%d1%8f-%d1%83%d0%b1%d0%b8%d0%b5%d1%86%d1%8a%d1%82-%d0%bd%d0%b0-%d1%82%d1%80%d0%b8%d0%bc%d0%b0-%d0%b4%d1%83%d1%88/", "text": "Най-вероятно извършителят на тройното убийство в Самоков е бивш пожарникар, той е притежавал законно оръжие. Това каза комисар Николай Спасов, директор на ОДМВР – София по време на брифинг  Той уточни, че днес около 13.45 е постъпил сигнал в дежурната на РУ-Самоков и ОДМВР София за простреляни три лица на улица „Люляк“ в Самоков. „Незабавно са изпратени служители на районното управление и ЦСМП за оказване на първа помощ. На място е установено, че две лица са починали, а другото с тежка рана в областта на главата, като впоследствие в болницата е починало“, коментира комисар Спасов. Той поясни, че незабавно са започнати оперативно-издирвателни мероприятия. „Около 14.40 се получава сигнал за местност „Щъркелово гнездо“, където е открито лице, което е простреляно, най-вероятно се е самопрострелял. На място също се извършват процесуално-следствени действия. Предстоят множество експертизи“, обясни комисар Спасов. На въпрос дали извършителят е стрелял със законно притежаван пистолет „Макаров“, директорът на ОДМВР обясни, че най-вероятно оръжието е законно притежавано. „Почваме доста експертизи, изследвания на механизма, начина на извършването, за да можем да бъдем конкретни и да докажем деянието“, обясни още комисар Спасов. Той уточни, че до момента се знае за заподозрения, че работи в градския транспорт в София и най-вероятно е пенсионер. „Най-вероятно е бивш пожарникар. Мотивът е битов семеен скандал“, обясни той и допълни, че има множество свидетели, които в момента се разпитват. Нещата в Самоков са под контрол и не бива да има никакви притеснения за ескалиране на социално напрежение. Това каза началникът на РУ – Самоков гл. инсп. Васил Попов по време на брифинга. В отговор на въпрос дали има опасност от размирици, заради струпване на роми в махалата, гл. инспектор Васил Попов отговори, че нещата са под контрол. Във връзка с тройното убийство в Самоков той поясни, че е извършена проверка, считана от 1 януари 2015 г. до днешна дата. По думите му тя показва, че по никакъв повод не са постъпвали сигнали от пострадалата жена.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Шефът на МВР-София: Убиецът на трима души от Самоков е притежавал законно оръжие, вероятно е бивш пожарникар"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8-%d1%82%d0%b0%d0%bf%d0%b8-%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b5%d0%b4%d0%b8-%d0%bf%d1%8a%d1%80%d0%b2%d0%b8%d1%8f-%d0%b7%d0%b2%d1%8a/", "text": "Фестивал превръща столичните улици в ателиета и кино Забрани за паркиране заради 139-годишнината от първата охранителна структура С наближаването на първия учебен ден се засилва и трафикът в София, а Столичната община бърза да приключи с пътните ремонти, за да не предизвикат те задръствания. До 15 септември ще са приключили ремонтите на булевардите “Левски”, “Арсеналски”, “България”, Източната тангента, и улиците “Резбарска”, “Гюешево” и “Цар Симеон”. Няколко дни след това ще се работи по бул. “Монтевидео” и бул. “П. Славейков”, а ремонтът на ул. “Граф Игнатиев” продължава и през ноември. Заради обновяването на бул. “Арсеналски” от бул. “Черни връх” до бул. “П. Каравелов” се забранява влизането на коли от 6 до края на 9 септември по южната половина от платното на булеварда, от ул. “Богатица” до бул. “Черни връх”, и през кръстовищата при ул. “Милевска планина”, ул. “Б. Пожаров”, ул. “Църноок”, ул. “Н. Козлев” и ул. “Зорница”. Заради преасфалтирането на ул. “Цар Симеон” от ул. “Опълченска” до бул. “Хр. Ботев” до 12 септември се въвеждат забрани за превозни средства. До 24.00 ч. на 10 септември пък е забранено за коли по Източната тангента от кръстовището с ул. “М. Балканска” до кръговото при бул. “Хр. Колумб”. До 24.00 ч. на 12 септември е забранено за коли по бул. “Хр. Колумб” от бул. “А. Йорданов” до ул. “Н. Бончев”. Някои ремонти продължават и през октомври. До 15 октомври се забранява движението по северната половина от ул. “Първа българска армия” при ул. “Проф. И. Георгов”. До 4 октомври има забрана по ул. “Цар Шишман” при ул. “Граф Игнатиев”. Заради честването на 139-годишнината от първата охранителна структура в новата история на България на 12 септември се забранява паркирането на части от пл. “Св. Ал.Невски” и пред НИМ. Културното събитие квАРТал Фестивал ще затвори улици в София. На 15 и 16 септември т. г. от 11 до 18 ч. посетителите свободно ще се разхождат по ул. “Цар Симеон”, ул. “Екзарх Йосиф” и ул. “Искър” в частта им между ул. “Раковски” и бул. “М. Луиза”, както и ул. “Триадица” и ул. “Сердика”. На тези улици ще има ателиета, работилници, студия, пространство за коуъркинг, кино, барове и ресторанти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Последни тапи в София преди първия звънец\t\t\t"}
{"url": "https://trud.bg/%d1%82%d1%80%d0%b8-%d0%b6%d0%b5%d0%bd%d0%b8-%d0%b4%d0%b0%d0%b4%d0%be%d1%85%d0%b0-%d0%b1%d0%bb%d0%b8%d0%b7%d0%be-8-%d1%85%d0%b8%d0%bb-%d0%bb%d0%b2-%d0%b8-%d0%b7%d0%bb%d0%b0%d1%82%d0%bd%d0%b8-%d0%bd/", "text": "Само във вторник три жени от Ловеч са станали жертви на телефонни измами. Потърпевшите са на възраст от 64 до 87 години. Всички те са станали жертва на познатата схема с мними полицаи, които разкриват телефонни измами, предаде  Трите възрастни жени са предали на измамниците общо близо 8 000 лева и златни накити. Една от тях е хвърлила парите от терасата на жилището си, а другата ги е оставила в контейнер за отпадъци. Разследването на измамите продължава. От полицията за пореден път напомнят, че не съществува практика държавни служители да събират пари чрез телефонно обаждане или в найлонови торбички, хвърлени през балконите! „Не давайте пари на непознати по какъвто и да е повод“, апелират от МВР.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Три жени дадоха близо 8 хил. лв. и златни наките на ало измамници в Ловеч"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%ba%d0%b0%d1%82/", "text": "Тежка катастрофа е стананала в 16,05 ч. край село Уровене, по пътя между Криводол и Монтана. Пред „ “ от ОД на МВР съобщиха, че при удара между двата автомобила са пострадали 6-ма човека, които вече са откарани в болница, като на този етап все още нищо не може да се каже за състоянието им. По неофициална информация са се ударили „Ситроен“ и „Фолксваген Пасат“. В „Пасата“ са пътували четирима млади мъже, а мъж и жена – в „Ситроена“. В момента движението в района е затруднено, заради провеждащото се разследване.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Шестима души пострадаха при тежка катастрофа във Врачанско "}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bd%d0%be%d0%b2%d0%b8%d1%8f-%d0%bc%d0%be/", "text": "На финал е строителството на новия мост над р. Янтра, част от пътя между Велико Търново и селата Шемшево, Леденик, Буковец, Керека, Пушево. Остава монтирането на предпазните парапети и огради и на уличното осветление, което ще продължава до началото на Западната индустриална зона на Старата столица. Новият мост е по-висок, по-широк и с по-голяма товароносимост от стария. Всички дейности ще бъдат готови до началото на учебната година. Финансиране за строителството Община Велико Търново получи от Междуведомствената комисия за възстановяване и подпомагане. Напредва и обновяването на Западната промишлена зона. Основният ремонт на надземната инфраструктура и облагородяването на индустриалната част на града са финансирани по ОП „Региони в растеж“ 2014-2020.", "date": "2018.09.05", "title": " Приключва строителството на новия мост над Янтра\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%bd%d0%b0%d0%bf%d1%80%d0%b0%d0%b2%d0%b8-%d0%ba%d0%be%d0%bb%d0%b0-%d0%bd%d0%b0-%d1%82%d0%be%d0%ba/", "text": "Моделът отива на изложение през 2019 г. Българин направи кола на ток, която може да се трансформира лесно в товарен или пътнически вариант. Чрез мултифункционалната платформа могат да се поставят различни двигатели, купета и да се добавят допълнително седалки. А покривът на различните купета може да бъде изграден от соларни клетки, за да се включва към енергийната система на дома или офиса за презареждане. Русенската компания Sin Cars е собственост на Росен Даскалов и за 5 години е разработила повече от 10 модификации на различни автомобили, които се пласират на три континента – Европа, Австралия и САЩ. Цената на електромобила ще започва от 30 хил. лв., а серийно производство се очаква да стартира в България през 2019 г. Фирмата започва тестовете на готовия модел през есента, след което планират да покажат колата на ток на изложение в Женева през 2019 г. Максималната скорост на градската кола ще бъде 50-60 км/ч., а инженерите ще използват изцяло рециклируеми материали. Фирмата ще използва предимно български доставчици, тъй като 70% от частите, нужни за серийно производство, се правят у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " Българин направи кола на ток\t\t\t"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%b2-%d0%b0%d1%82%d0%b8%d0%bd%d0%b0-%d1%83%d1%82%d1%80%d0%b5/", "text": "Светкавично посещение в Атина за разговори с гръцкото правителство ще проведе утре, 6 септември, генералният секретар на НАТО Йенс Столтенберг, непосредствено след контактите му в Скопие с ръководството на БЮРМ. Това съобщиха добре информирани източници на НАТО. Йенс Столтенберг ще се срещне с гръцкия премиер Алексис Ципрас, за да го информира относно разговорите за присъединяване на Македония, към НАТО след поканата на 12 юли 2018 г. Срещата ще бъде под формата на работна вечеря. В петък 7 септември генералният секретар на НАТО ще отпътува от Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Йенс Столтенберг в Атина утре"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d0%ba%d0%b0%d1%80%d0%b0%d0%bd%d1%82%d0%b8%d0%bd%d0%b0-%d1%81%d0%b0%d0%bc%d0%be%d0%bb%d0%b5%d1%82-%d0%be%d1%82-%d0%b4%d1%83/", "text": "Самолет на авиокомпания „Емирейтс, пристигнал от Дубай, бе задържан под карантина на нюйоркското летище „Джон Ф. Кенеди“, след като пътници се разболели по време на полета. Това съобщиха от авиокомпанията и нюйоркски медии, цитирани от Ройтерс и АП. Двупалубният „Еърбъс А388“ с около 500 пътници се е приземил малко след 9,00 ч. местно време, каза говорителка на „Емирейтс“. По думите ѝ броят на заболелите е десет, докато нюйоркски медии съобщиха преди това, че те са стотина. Като предохранителна мярка на борда са се качили екипи на американските здравни органи, за да окажат необходимата медицинска помощ. Говорителката добави, че скоро на всички останали пътници ще бъде разрешено да напуснат самолета. Според тв канал WNBC експерти от федералната служба за контрол и превенция на заболяванията са на място, но от тях още няма изявление. Няма изявление от нюйоркското кметство, а от полицейското управление на мегаполиса написаха в „Туитър“ само, че следят „медицинската ситуация“. Видеокадри от хеликоптер показаха самолета на пистата, заобиколен от автомобили на службите за спешна помощ и наземния летищен персонал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Задържаха под карантина самолет от Дубай на летището в Ню Йорк заради болни пътници (ВИДЕО)"}
{"url": "https://trud.bg/%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d1%82%d1%83%d1%80%d1%81%d0%ba%d0%b8-%d1%82%d0%b5%d1%80%d0%be%d1%80%d0%b8%d1%81%d1%82-%d0%b2-%d1%85%d0%be%d1%82/", "text": "Издирван 9 години с червена бюлетина на Интерпол турски гражданин, осъден в родината си като член на терористична организация, е под домашен арест с определение на Варненския окръжен съд. Мярката е със срок до 40 дни, а издирваният ще я търпи в хотел, в който е отседнал по време на почивката си във Варна, съобщиха от пресцентъра на Апелативна прокуратура Варна. Окръжната прокуратура във Варна е настоявала за най-тежката мярка за процесуална принуда.  44-годишният мъж Мехмед Я., който притежава и немска лична карта, е издирван с червена бюлетина на Интерпол – Анкара. Установен е и е задържан на 2 септември тази година на летище Варна, тъй като се е отклонил от правосъдието на Република Турция и се е укрил. Той е бил закопчан след като кацнал с полет от Дюселдорф за почивка у нас, имал резервация в хотел в Златни пясъци, научи „Труд“. Спрямо Мехмед Я. има валидна заповед за арест, издадена още през 2005 г. от Висшия криминален съд в Адана. Той е осъден като член на терористичната организация ПКК/Конгра на 6 години и 3 месеца лишаване от свобода, от които не е изтърпял 3 години 7 месеца и 23 дни. Престъпната му дейност се е изразявала в подпомагане и работа с терористи от провинциалните крила на организацията, създаване на комитет като младежка асоциация на ПКК в университета Косатепе, както и в набиране на терористи. Бил е инструктор в организацията и е събирал финансови средства от името на ПКК. Турските власти имат намерението да поискат екстрадиция на лицето. Престъпленията, за които Мехмед Я. е получил ефективна присъда, са наказуеми и по българските закони. Процесът в сряда продължи повече от 4 часа заради искане на защитата да има освен турски и немски преводач. Определението на Варненския окръжен съд подлежи на протест и обжалване пред Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Домашен арест за турски терорист в хотел на Златните"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d0%bb%d0%be%d0%bd%d0%b4%d0%be%d0%bd-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%bf%d1%80%d0%b5%d0%b4%d0%be%d1%81%d1%82/", "text": "Посланикът на Великобритания в Москва Лори Бристоу в сряда на среща в Министерството на външните работи на Русия е заявил, че Лондон няма да предостави отпечатъци от палците на  , заяви пред ТАСС официалният представител на руското външно ведомство Мария Захарова. „МВнР на Русия поиска от британския посланик в Москва да предостави отпечатъци от палците на двамата мъже, които Лондон определи като заподозрени по случая в Солсбъри и свърза с Русия“, информира Захарова. „Британският посланик заяви, че британската страна няма да предостави тези материали“. В ефира на радиостанция „Ехо Москвьi“ представителят на руското дипломатическо ведомство заяви, че британската страна е отказала да отговаря на руските искания за информация по отношение на заподозрените. „На опитите на нашите дипломати да зададат въпроси относно информацията, която бе публикувана, британската страна не даде никакви отговори“, отбеляза дипломатът. По нейните думи, Москва в момента знае само „имената и фамилиите на заподозрените, има и фотографии, но нищо повече: нито номера на паспорти, нито номера на визи, нито каквито и да е други данни“. „Защо тази информация не беше отразена по никакъв начин днес, нито публично, нито в хода на контактите, които се състояха в нашето посолство с британската страна. Това остава голяма загадка“, подчерта официалният представител на руското външно министерство, която по-рано заяви, че имената на заподозрените „не говорят нищо“ на Русия. ТАСС припомня, че в сряда британският премиер Тереза Мей информира парламента на своята страна за изводите от разследването на инцидента в Солсбъри, като заяви, че за покушението срещу Скрипалите са заподозрени двама руснаци, които британските спецслужби, смятат за агенти на ГРУ. По нейните думи, това не е била несанкционирана операция и предполагаемите агенти на руското разузнаване са действали по заповед, одобрен „на най-високо в Русия държавно ниво“. На свой ред Скотланд Ярд публикува серия от снимки, както се предполага, на двамата руснаци, заподозрени за отравянето на Скрипал. По данните на следствието, те са пътешествали в страната с руски паспорти под имената Александър Петров и Руслан Боширов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " МВнР на Русия: Лондон отказа да предостави отпечатъци от палците на заподозрените по случая „Скрипал“"}
{"url": "https://trud.bg/%d0%ba%d1%80%d1%8a%d1%87%d0%bc%d0%b8-%d0%b4%d0%b0-%d0%bf%d0%bb%d0%b0%d1%89%d0%b0%d1%82-%d1%82%d0%b0%d0%ba%d1%81%d0%b0-%d0%b0%d0%ba%d0%be-%d0%b2-%d1%82%d1%8f%d1%85-%d1%81%d0%b5-%d0%bf%d1%83%d1%88/", "text": "Заведенията да плащат такса, ако решат в тях да се пуши, предлагат от Българската асоциация на заведенията в становище до Министерството на здравеопазването и Народното събрание. Таксата ще е годишна и ще постъпва в специален държавен фонд. Всяко заведение, което е платило съответната сума, ще обозначава със стикер, че клиентите имат възможност да пушат. Той ще се издава от държавата и ще бъде залепен на видимо място на витрините на заведението. Със събраните средства, които ще бъдат от порядъка на милиони, могат да се подпомагат социално значими или здравни дейности в страна, се казва в съобщението на асоциацията. За какво ще отиват парите ще решава правителството, предлагат още от асоциацията.", "date": "2018.09.05", "title": " Кръчми да плащат такса, ако в тях се пуши"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%bd%d0%b5%d0%b7%d0%b0%d0%b2%d0%b8%d1%81%d0%b8/", "text": "Независима инспектираща организация в присъствието на митнически и полицейски служители контролира вноса на течни горива на пристанищата в Русе, Варна и Бургас. Това отговори в парламента министърът на финансите Владислав Горанов на въпрос на депутата от БСП Жельо Бойчев. Контролът започва още преди пристигането на плавателния съд с проверка на корабните документи, за да се установи количеството и вида на горивото в товарните резервоари (танкове). Прави се и физическа проверка на всички товарни танкове в присъствието на митничари с измерване на плътността на горивата на място, като резултатите се сравняват с документите, вземат се и проби за лабораторен анализ от всеки резервоар. Проверяват се и останалите танкове на кораба – баластни, за отпадни води. След разтоварване на кораба тези резервоари отново се проверяват, обясни Горанов.", "date": "2018.09.05", "title": " Министър Владислав Горанов: Независим орган следи вноса на горива"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%be%d1%82%d0%ba%d1%80%d0%b8%d1%85%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd/", "text": "Ние никога не забравяме нашите приятели и не само, че си спомняме за тях, но и ги обичаме. Само два народа са спасили своите евреи – българският и датският. Български свщеници, писатели и общественици легнаха на релсите, за да ни спасят, заяви израелският премиер Нетаняху при откриване на паметника на спасените евреи в Тел Авив. Борисов каза, че в архивите са намерили документи, които досега са били грижливо крити. Те показвали, че страната ни е спасила още хиляди евреи. Ще се окаже, че сме спасили близо 100 000, подчерта Борисов.   Когато слушах българския и израелския химн, установих колко много те си приличат и с тъгата и със силата на народа. И двата народа сме малки, минали са какви ли не потисници през нас, но сме оцелели и така стана, че се сприятелихме, че да работим заедно. Една историческа справедливост беше възстановена, каза Бойко Борисов на тържествената церемония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " Борисов и Нетаняху откриха паметник на спасените евреи (СНИМКИ и ВИДЕО)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-236/", "text": "Алкохолен бос ударен за цигарите в Карнобат Втора акция за милиони на спецпрокуратурата за 5 дни. Шефът на „Сис Индустрийс” Миню Стайков и още 9 души са задържани за 24 ч.       Николай Нанков остава регионален министър Министърът на регионалното развитие Николай Нанков ще остане на поста си. Това потвърдиха пред “Труд” високопоставени източници от Министерски съвет и близки до политическите кабинети на ГЕРБ и Обединени патриоти.       Фактури от хора, които извършват няколко дейности Данъчен консулт на „Труд“.           II. Меглена Кунева, моралът и лъжата Бившата вицепремиерка е водила преговорите за квоти за България в земеделския сектор “със смъкнати гащи“.             Съдбата ни е да лавираме между Великите сили Фундаментът на съвременна България е споен с руска кръв, казва историкът академик Константин Косев в интервю за „Труд“.         Унизена България! Докога? Какво се случва една година след подписването на договора с Македония. Геноцидът над българите не е намерил място в паметта на нашата външна министърка – коментар на Светлана Тилкова – Алена.             Византийско шушукане Вселенският патриарх отваря пътя за независима Киевска църква, но и за окончателно разделение на Украйна – анализ на Емил Спахийски.       Защитникът на Антонов Силует на адвокат Джузепе Консоло. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Вижте акцентите в броя на вестник „Труд“ в четвъртък, 6 септември 2018"}
{"url": "https://trud.bg/%d0%b3%d0%bb%d0%b0%d0%b2%d0%b0-%d0%bd%d0%b0-%d1%80%d0%b8%d0%bc%d1%81%d0%ba%d0%b8-%d0%b8%d0%bc%d0%bf%d0%b5%d1%80%d0%b0%d1%82%d0%be%d1%80-%d0%b8%d0%b7%d0%bb%d0%b5%d0%b7%d0%b5-%d0%ba%d1%80%d0%b0%d0%b9/", "text": "Археолози попаднаха на уникална находка при разкопките на античния римски град Улпия Ескус край плевенското село Гиген. Най-новото откритие е забележително. Това е глава от варовикова статуя, като учените предполагат, че е на римски император. Смята се, че е възможно да е част от статуя на император Аврелиан, който се е подвизавал по тези земи. Състоянието на откритата глава показва, че във времето някой се е опитвал да смени предназначението й, като я използва за каменен градеж.  „Изключително ценна е находката, открита в римското селище Улпия Ескус – каза пред БНР доц. д-р Гергана Кабакчиева, ръководител на разкопките. – Намерили сме само главата, но тя носи белезите на скулптурното изкуство от III век – времето на войнишките императори. Много рядко се откриват статуи и особено глави от статуи, тъй като в древността се е смятало, че като махат главата на дадена статуя, се отнема енергия.“ Разкопките в Улпия Ескус, които се финансират от Министерството на културата, продължават. Това е един от най-големите и значими градове в Долнодунавския регион през римската епоха. Останките му се намират в местността Градище в непосредствена близост до с. Гиген. Обектът е част от световното културно-историческо наследство, но иманярската мафия там е изключително силна. Градът е основан през периода 106-109 г. сл. Хр., т.е. след Втората дакийска война, която завършва успешно за римляните през 106 г. Тогава към основното име Ескус е прибавено и бащиното на управляващия император Улпия (от Улпий, бащата на император Траян). Изграден е на мястото на ранноримски легионен лагер. Впоследствие става град, обвързан с разположението на V Македонски легион (Legio V macedonica).  През II-III в. Улпия Ескус се разраства и се превръща в икономически и културен център на цялата провинция Долна Мизия. По онова време славата на града се носи в цялата Римска империя, в този смисъл Ескус е бил изключително важен за римляните военен и стратегически център. Откриха древна крепост в морето край о. Свети Тома С уникални находки завърши подводната експедиция на Националния исторически музей в района на остров Свети Тома край Созопол. Проучванията са продължение на сухоземните археологически разкопки на острова от юни, при които бяха локализирани и частично разкопани тракийско ямно светилище, структури от късноантичната епоха и средновековен манастир. Археолозите разказват, че методиката на проучване на острова през сезон 2018 е свързана с използването на комплексния метод на изследване на крайморски обекти, илюстрирани с дейността на Националния исторически музей и Центъра по подводна археология – Созопол. Така са проучени и микрорайони като устието на р. Ропотамо, заливът Вромос, Античният и Средновековен Несебър, късноантичната крепост Акра, Анхиало и др., където археологическите проучвания от сушата продължават и под вода, припомня desant.net. Картирани са две места с ниска концентрация на фрагментирана керамика. Първата зона, в която се откриват силно фрагментирани керамични съдове с най-обща датировка I хил. пр. Хр., е разположена в югозападното продължение на острова на дълбочина едва 1 м. Тук са заснети множество каменни блокове с прави стени и следи от обработка, някои с дължина и широчина 1 м. Тези блокове се откриват перпендикулярно на подводния риф и са част от силно разбита от морските стихии структура, преграждаща острова от достъпната в миналото западна страна. Вероятно се касае за неизвестна до този момент крепостна стена, дело на древните траки. От южната страна на острова на дълбочина 9 м интерес предизвиква откриването на част от късноантична амфора и добре обработени варовикови блокчета, които са били предназначени за древен строеж на острова. Археолозите са категорични, че мястото в миналото е било полуостров. Доказателство за това са измерванията на ясно очертаващия се широк риф, който свързва материка със сегашния малък черноморски остров. По средата между сушата и острова най-дълбоката част е едва 2 м. Предвид общото покачване на водите на Черно море в периода VІІ–ХІІІ век големият провлак, свързващ Св. Тома с материка, е залят. Тук трябва да се вземе под внимание фактът, че всички залети структури в крайбрежната зона на провинция Хемимонт от периода V–VІІ век се намират на дълбочина от 0,50 до 1,40 м. По-ранните градежи от Елинистическата и Класическата епоха можем да търсим на по-голяма дълбочина до 6-8 м. Тези предварително оповестени изчисления са индикация за коренно различна брегова ивица в древността от сегашната, както и на сравнително по-голяма сухоземна територия на обектите от Късната Античност, в това число и на изследвания остров. Уникална гробница в центъра на София разказва за Рая Стенописи в уникалната антична гробница, открита до църквата „Света София”, разказват за Райската градина. Гробницата беше разкрита при ремонта на столичната ул. „Московска”. Защо е уникална, на кого е и кога ще може да се види, разказа заместник-кметът по направление „Култура, образование, спорт и превенция на зависимости” Тодор Чобанов. „Големи кръстове, изпълнени в червен цвят – нещо, което е много типично за пети и шести век. Поставени са на различните страни на гробницата и т.нар. флорални мотиви, като тук те намекват за вярването на древните християни за Райската градина. Това е един вид символизъм – цветя, птици – все неща, които разказват за това вярване, за душата, която пристига в Рая. Така че гробницата е много ценна, тя формира една група с гробницата на Хонорий и ще бъде част от музейното пространство на нашия подземен археологически музей от храма „Света София”, каза Тодор Чобанов.", "date": "2018.09.05", "title": " Глава на римски император излезе край Гиген\t\t\t"}
{"url": "https://trud.bg/%d1%81%d0%b8%d0%bd%d1%8f%d1%82%d0%b0-%d0%ba%d0%b0%d1%81%d0%ba%d0%b0-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2/", "text": "Ако някой от управляващите методично изпълнява намеренията си, с които влезе във властта, това безспорно е Красимир Каракачанов. Наред с всичко той се нагърби и с ролята на „синя каска“ при изглаждането на отношенията в малката и голямата коалиция. Може би не е характерно за един военен министър, но подходът му печели и когато започне да прави нещо в интерес на армията. Т.е. без скандали на личностна основа, за да не си създава излишно врагове, което няма как да не пречи в по-нататъшната работа. Или да маневрира, за да постигне своето. За близо две години министерстване Красимир Каракачанов показа, че може да се работи и без много шум. В миналото останаха такива резки противопоставяния с политическите си опоненти, като връщането на Доклада за състоянието на отбраната и Въоръжените сили за 2016 г., който бе подготвен от служебното правителство. Търпеливо изчака работата на временната парламентарна комисия по процедурата за избор на изтребители, макар че месеците минаваха и времето за преговори, както вече става ясно, се скъсяваше доста тревожно. Все пак докара трите големи проекта за превъоръжаване на армията до приемане от Народното събрание и то със завидно мнозинство, включително от страна на опозицията. И ако изкара пълен мандат би могъл да сключи договорите и да ги предостави на парламента за одобряване.  Не застана твърдо на фронтовата линия, която някои политици обожествяват дори и с риск да навредят на готовността на Въоръжените ни сили. Така се стигна до споразумението с РСК „МиГ“ за ремонта на наличните в авиобаза „Граф Игнатиево“ изтребители. Днес вече никой не задава въпроса „Защо с руснаците?“ Най-вероятно и заради провала на предишната сделка. Така се получава и с щурмовите самолети. Изпратената покана за ремонта на 14 броя Су-25 до Беларус бе критикувана от извънпарламентарната опозиция. Процедурата е започнала съвсем скоро. Едва седмица след нейното начало обаче дойде новината от лидера КТ „Подкрепа“ Димитър Манолов след среща с министъра на отбраната. Потенциалните изпълнители ще получат предварително условие, част от дейностите, които ще бъдат извършени по тези ремонти, да се реализират в България. На две предприятия „Авионамс“ в Пловдив и „ТЕРЕМ – Летец“ в София ще бъде предложено не по-малко от 20% от дейностите да бъдат извършени тук в България. Ако се случи така, нещата се подреждат добре. Познава отлично атмосферата в Комисията по отбрана, като неин дългогодишен член, което му позволява да прокарва идеите си без да среща някаква сериозна съпротива от опозицията. Никога не застава сам на тази парламентарна барикада и предпочита да даде възможност на въпросите да отговарят хора от екипа му, за да бъде достатъчно добре разбран и полезен. Подходът му да не си създава излишно врагове проличава и в отношенията му с подчинените. Запази, например, генералския и адмиралския състав. Раздели се само с тези, които по закон преминават в запаса и резерва. По този начин не повтори грешките на свои предшественици, които се повлияха по външни препоръки. Не се опитва да се прави на военен стратег или анализатор, който знае повече за армията от началника на отбраната, например. Държи си на професията и търси приложението й в новото си амплоа. За това не е изненада, че при откриването на учебната година във Военна академия „Георги С. Раковски“ не задълба в лекцията си темата за целите на силите или способностите на един или друг вид въоръжена сила и род войска. Това остави на началника на отбраната. Върна се 1300 години назад, за да припомни как българският кан Тервел спаси Европа. И че не 140, а 1400 години армията ни брани държавата. Парлелно с всичко това движи голямата си идея за подготовка на населението за война. Не успя като депутат да убеди колегите си за връщане на задължителната наборна военна служба. Видя как двете големи политически сили – ГЕРБ и БСП, са позиционирани по тази тема, т.е. стоят ръка за ръка. Като добра синя каска не отиде на конфронтация, а маневрира и изведе на преден план въвеждането на доброволна военна служба. Който иска, ще служи, но с определени придобивки и задължения в резерва и запаса. Така успокои не само политиците, но и майките, които се замислиха как децата им ще влязат в казармите. Разбира се, всеки може да си направи извод позитивни или негативни са действията на вицепремиера и министър Каракачанов. Това не е моята цел. Вижда се обаче, че слагането на синята каска точно от Красимир Каракачанов на такъв разгорещен коалиционен съвет на управляващите не страда от липса на логика. Най-вероятно има и още много обяснения.   Очакванията На умиротворителните способности на Красимир Каракачанов тепърва ще се разчита. „Малката коалиция“ в управлението едва ли ще заживее мирно и тихо. Армията също се надява на тази дарба на министъра. Особено в есенните месеци, когато ще станем свидетели на борбата коя институция да вземе повече от бюджета на държавата.      ", "date": "2018.09.05", "title": " “Синята каска” Каракачанов\t\t\t"}
{"url": "https://trud.bg/%d0%bc%d0%b5%d0%b3%d0%bb%d0%b5%d0%bd%d0%b0-%d0%ba%d1%83%d0%bd%d0%b5%d0%b2%d0%b0-%d0%bc%d0%be%d1%80%d0%b0%d0%bb%d1%8a%d1%82-%d0%b8-%d0%bb%d1%8a%d0%b6%d0%b0%d1%82%d0%b0/", "text": "Бившата еврокомисарка сменя името си, но не и котилото „Затварянето на 3-ти и 4-ти блок на централата е технически и политически скандал (…) и ще донесе огромни загуби на българския народ за милиарди левове“. Това посочва президентът на Световната асоциация на ядрените оператори проф. Андре Майсьо в писмо, адресирано до тогавашния премиер Сакскобургготски. Още за скандала около закриването на двата реактора, като резултат от далаверите на Меглена Кунева, както и пагубните й за България действия в сектори като земеделието, четете утре в следващата част от поредицата във в. „Труд“. Продължение от  Меглена Кунева обвини вестник „Труд“, че води война срещу нея. „Труд“ единствено разкри с факти мръсна кампания срещу Медицинския университет-София (МУС) и неговия бивш ректор акад. Ваньо Митев, имал неблагоразумието да остави след себе си 100 млн. лв. приходи в бюджета на ВУЗ-а. Кунева вероятно разчита на късата народна памет и забравя колко много зловещи факти са излизали за нея в редица медии и от редица коментатори, депутати и най-обикновени граждани. Ние ще припомним една малка, но напълно достатъчна част от тях за разкриване на “Истинското лице на Меглена Кунева“ (Емил Кошлуков по TV7, https://m.vbox7.com). Всеки, който се интересува, може да влезе в Google и да напише ключовите думи “Меглена Кунева и АЕЦ“, “Меглена Кунева и Габонската афера“, “Меглена Кунева и „Труд“ или просто “Меглена Кунева“, но като че ли най-подробното изследване за нея е в сайта “BG coffe” от 13.10.2012. Кунева се провъзгласи за носител на новия морал в българската политика. Тя често споменава думите МОРАЛ, ЧЕСТНОСТ, ЧИСТОТА и ИСКРЕНОСТ с чувството, че е типичен носител на тези качества. Тя е „ЧИСТА“, „НЕПОРОЧНА“, „НЕОБВЪРЗАНА“ и „Готова за президент на България“; “МОЯТА ОРГАНИЗАЦИЯ ЩЕ БЪДЕ ЕДИН МОРАЛЕН БОРД; “Поискахме операция „чисти ръце“… Медийното пространство пропищя от претенциите на Кунева и сие да борят корупцията от позицията на кристално чисти и неопетнени. Такава ли е Кунева, такива ли са Даниел Вълчев (вж. Даниел Вълчев – „BG coffe”), Димитър Танев и сие? Кунева и лъжата  Един политик, претендиращ, че е върховен борец срещу корупцията, първото, което не трябва да прави, е да лъже. А Кунева-Пръмова лъже, при това непрекъснато. Марк Твен е казал: “Не лъжа, понеже не помня“. Кунева явно не помни дори как се е казвала! В „Истински лъжи от Меглена Кунева-Пръмова“ (“Frognews”, 04.11.2012) четем: „Това е фамилията на съпруга ми, която аз не съм приела никога, просто защото така съм решила, защото в нашето семейство тоталитарни привички не съществуват“. Това казва бившият еврокомисар и настоящ кандидат за нова политическа кариера Меглена Кунева-Пръвома в Деня на Европа, 9 май 2012 г. на среща с граждани на Русе. През 1986 г. обаче Меглена Щилянова Кунева-Пръмова получава диплома за защитена научна степен „кандидат на науките“ N/дата: 16203/09.12.1986 г., утвърдена с протокол N/дата: 4/24.11.1986 г. Тази дисертация, както и съпътстващият автореферат, се пишат от кандидата за научната степен. И двата текста са подписани с името Меглена Щилиянова Кунева-Пръмова!“ „BG coffe” дава на 13.10. 2012 много подробна информация за живота и кариерата на Кунева-Пръмова, която твърди: „Моята организация ще бъде един морален борд“. В свое интервю по Нова телевизия на 20 май 2012 г. тя често споменава думите МОРАЛ, ЧЕСТНОСТ, ЧИСТОТА и ИСКРЕНОСТ с чувството, че е типичен носител на тези качества.  Коя всъщност е Меглена Кунева? Истинското й име, съгласно акта за граждански брак, сключен на 22 април 1984 г., е МИГЛЕНА ЩИЛЯНОВА КУНЕВА-ПРЪМОВА. После, когато иска да скрие изцяло името си и се поевропейчва, става МЕГЛЕНА КУНЕВА. В коментар на „Труд“ по темата се посочва: „Не е важно дали е Миглена или Меглена, дали Щилянова не се споменава преди 1989 г., или има ли тире Пръмова, или не. Важно е Вие, г-жо Кунева, носителката на висок морал и непримирима с корупцията, да не ЛЪЖЕТЕ!“ Кунева и миналото Миналото на Кунева е разглеждано от Емил Кошлуков по TV7 (https://m.vbox7.com) и „BG coffe” от 13.10.2012 г.  „НЕ СЕ ПРИТЕСНЯВАМ ОТ ПОЛИТИЧЕСКОТО СИ МИНАЛО, ТО НЕ МИ ТЕЖИ“, казва Меглена Кунева. И как да се притеснява с такова житие, с такова битие, с толкова покровители, толкова умели комбинации, игри и лъжи… И винаги оцелява! Но сегашната й роля не е като предишните. Сега пак е „кукла на конци“, но на много високо ниво. Лично по предложение на Тодор Живков ЦК на БКП на 3 юни 1988 г. по принуда създава Комитет по правата на човека с ръководител секретаря на ЦК на БКП Константин Теллалов. Неочаквано за много от старите комунисти снахата на секретаря на ЦК на БКП Иван Пръмов – Меглена Кунева-Пръмова, още незавършила юридическия факултет, без никакъв стаж и опит, е назначена за личен секретар на Теллалов и водещ юрист на казионния Комитет по правата на човека. Комитетът трябва да неутрализира действията на зараждащата се българска опозиция… Комитетът по правата на човека е под опеката на Секретариата на ЦК на БКП и под методичното ръководство на вътрешния министър Димитър Стоянов и първия му заместник ген. Григор Шопов – несменяем шеф на ДС. Назначаването на Пръмова я прави висш партиен номенклатурен кадър. Освен властови позиции, Комитетът имаше и репресивни функции. И Меглена Пръмова заема високата партийна позиция до падането на комунизма, но и тя като Теллалов бързо се преориентира и сменя името си – става Кунева, но не сменя „КОТИЛОТО“ си. Синият депутат Христо Марков казва следното: „Следствието по тази крупна кражба (Габонската афера) съзнателно се влачи много години. Всички документи по сделката са изчезнали, включително и тези от архива на Министерски съвет, за който е отговаряла Меглена Кунева. Когато дойде редът на Кунева да даде показания, тя вече не можеше да бъде призована, защото царят я спасява. Неочаквано за всички, Симеон Сакскобургготски я прави депутат от неговата партия НДСВ и тя се сдобива с имунитет. През годините се смениха много кабинети, Народни събрания, министри, президенти, а държавните служители се сменяха като мръсни чорапи. Но една фигура присъства неизменно в номенклатурния списък на МС от 1989 до 2001 г. и това е Меглена Кунева-Пръмова (неизменен старши съветник или директор на Правна дирекция на МС). Фактът, че политбюровската снаха е била на ключови позиции при всякакви разноцветни и антагонистични политически правителства, потвърждава ролята и намесата на кукловодите и техния чадър над Кунева. ТОЛКОВА ДЪЛГО ВИСШИТЕ ЧИНОВНИЦИ СЕ КРЕПЯТ ЕДИНСТВЕНО ОТ СЛУЖБИТЕ С ДВЕТЕ БУКВИ – ДС“. Доклад N 157 от 23 март 1992 г. все още е в неизвестност и очевидно никога няма да види бял свят. Известно е обаче, че в Доклада е имало подробна информация за т.н. Габонска афера, в която важна роля е играла Меглена Кунева. Нейната съпричастност към изнасянето и унищожаването на доклада на Луджев е много вероятна, защото като юридически съветник на премиера, тя държи ключовете на архива на МС. Коментар на Труд: „Странна аналогия има между изнасянето на доклада на Луджев и изнасянето на документацията за обществената поръчка за ново общежитие на МУС от подкрепяната от Кунева проф. Вихра Миланова, с цел несключване на договор“. Кунева и АЕЦ “Козлодуй“ Никога не бива да се забравя най-голямата щета, която е претърпяла бедната и оглозгана България след 1989 г. – закриването на 3-ти и 4-ти блок на АЕЦ “Козлодуй“. След хищническата приватизация, банкови банкрути и безброй далавери, парите се преразпределяха, но голямата част от тях все пак оставаха в България. С ликвидирането на 3-ти и 4-ти блок на АЕЦ “Козлодуй“ България претърпя невъзвратими загуби за над 10 милиарда евро и главен виновник за това е Меглена Кунева. Темата трябва да се повтаря дотогава, докато призоваваната многократно прокуратура не разследва предателството към Родината. Ето някои извадки от коментари по медиите: В “Plovdiv Media” (“Достена срeщу оялите се и Кунева-Пръмова, която не се наяде“) анализаторът Минчо Христов заявява, че “самовлюбената и самообявяващата се за месия червена снаха, плаче за затвора: Само заради предсрочното закриване на 3-ти и 4-ти блок на АЕЦ “Козлодуй“ всички българи плащаме по 30 на сто по-скъп ток. Знае се, че договорът за закриването им беше сключен с измама, в която участваха Меглена Кунева и Гюнтер Ферхойген. Тези двама лобисти излъгаха най-безобразно, че Европейският съюз искал закриването на реакторите. Истината е точно обратната – никой от ЕС не е поставял като условие за присъединяването на България закриването на 3-ти и 4-ти блок на АЕЦ “Козлодуй“. Такова условие постави частната банка “Париба“. По времето, когато Кунева преговаряше за приемането ни в ЕС, а АЕЦ Козлодуй произвеждаше електроенергия за 2 ст. за кв./ч., петата по големина банка в света “Париба“ финансираше румънската атомна централа “Черна вода“. Естествено интересите на “Париба“ бяха да се осигури пазар на румънската централа на Балканите, за да си върне по-бързо инвестициите и да осигури съответната печалба, като се закрият 3-ти и 4-ти енергоблокове на на АЕЦ “Козлодуй“. Не случайно след изтичането на мандата й като еврокомисар, Кунева беше наета от банка “Париба“ за член на борда на директорите. Във всеки случай измамата й трябва да бъде разследвана от прокуратурата!“ Много интересно съвпадение е, че „след като приключи мандата му на министър по енергетиката, Милко Ковачев работи известно време на висок пост в софийския офис на „Париба“, а по-късно беше преместен с по-голямо възнаграждение в лондонския й офис! Явно и той получава от банката заслужена благодарност като Меглена Кунева.“ („Меглена Кунева“ – „BG coffe”, 13.10.2012). „Меглена Кунева трябва да бъде уличена, порицана, да й се търси сметка за предателство на националните интереси и да застане пред съда заедно с Гюнтер Ферфойген.“ (Волен Сидеров, 2 Февруари 2014 г., коментар по “Всяка неделя“). “Каква е играта? Френската банка „Париба“.. се бори отдавна да закрие блоковете. Защо? Защото е инвестирала милиарди в румънската централа “Черна вода“ и българската е конкуренция – тя трябва да се закрие. Кой ще я закрие – госпожа Кунева, тя започва тази дейност, след което получава награда. Тя като си приключи функциите с предаване на интересите на България и я сложиха в Надзорния съвет на „Париба“ с огромна заплата (40 000 евро месечно). Това е факт, поради който даже имаше обвинения за конфликт на интереси… След изтичане на мандата на Кунева и приключване на работата й като еврокомисар в Брюксел, тя е получила солидна сума за “съпричастността си“. Къде е тръгнала Меглена Кунева? Защо ГЕРБ все още не я дава на прокуратурата?“ (Люба Манолова 04.01.2013 г.). В изявление пред Кошлуков тогавашният външен министър Николай Младенов казва: „Закриването на малките реактори на „Козлодуй“ никога не е било част от изискванията на Европейския съюз за присъединяването на България… Закриването се превърна в част от изискванията, когато ние сме поели този ангажимент!“ Малцина помнят как организацията за борба с политическата корупция Транспъранси интернешънъл разкритикува назначението на Меглена Кунева и други трима бивши еврокомисари на „доходни позиции“ в частния сектор. Съобщението за този скандал дойде с новината от агенция Ройтерс, че акционерите на френската „Париба“ са гласували назначаването на Меглена Кунева като член на борда на банката.“ (Pik.bg, 03.02.2016 г.). В статията „Ташева срази Меглена Кунева: Тя нагло излъга за АЕЦ „Козродуй“ се посочва, че „тя излъга, че ЕК иска да ги (3-ти и 4-ти реактор – б.р.) затвори, защото не са ремонтирани на достъпна цена. Договори квоти за земеделието, които убиха, повтарям, убиха българския фермер. Кунева-Пръмова е единственият еврокомисар в историята, който е бил уличен в конфликт на интереси. Кунева-Пръмова не държи на нито една положена клетва от нея“.  (Fasci ndoo.blog.bg, 08.12.2013 г.). Още по темата четете в следващия брой.   Меглена Кунева – коя е тя Меглена Щилиянова Кунева е родена на 22 юни 1957 г. в София. Дъщеря е на буфосинхрониста и киноактьора Щилиян Кунев. През 1981 г. завършва „Право” в СУ „Климент Охридски”. През 1984 г. се омъжва за Андрей Пръмов, син на българския партизанин и политик от БКП Иван Пръмов, тогава председател на Централния кооперативен съюз и народен представител, секретар на ЦК на БКП и кандидат-член на Политбюро на ЦК на БКП. Лично по предложение на Тодор Живков на 3 юни 1988 г. ЦК на БКП по принуда създава Комитет по правата на човека с ръководител секретаря на ЦК на БКП Константин Теллалов. Неочаквано снахата на секретаря на ЦК Иван Пръмов – Меглена Кунева-Пръмова, още незавършила юридическия факултет, е назначена за личен секретар на Теллалов и за водещ юрист на казионния Комитет по правата на човека. От 1987 до 1991 г. е  журналистка  в БНР, в програма „Христо Ботев”, като от 1988 до 1990 г. работи и в казионния Комитет за правата на човека. Кунева беше зам. министър-председател по европейските политики (2014 – 2017) и министър на образованието (2016 – 2017). Тя е министър по европейските въпроси в 2 поредни правителства – на Симеон Сакскобургготски и на Сергей Станишев (2002 – 2006). Първоначално близка до партията Национално движение „Симеон Втори” (НДСВ), през 2012 г. Кунева застава начело на новосъздадената партия Движение „България на гражданите” (ДБГ), която влиза в 43-тото Народното събрание като част от Реформаторския блок. Тя е бивш вицепремиер в предходния кабинет на Бойко Борисов. През юли 2018 г. беше номинирана за посланик на Европейския съюз в Съвета на Европа в Страсбург.                                        ", "date": "2018.09.05", "title": " Меглена Кунева, моралът и лъжата\t\t\t"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d1%86%d0%b8-%d0%b2-%d0%ba%d1%80%d0%b8%d0%b7%d0%b0-%d0%b0-%d0%bd%d0%b5-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0-%d0%ba%d1%80%d0%b8%d0%b7/", "text": "Вот сега носи „опасност“ от ново издание на статуквото Има едно популярно клише, което се използва, когато се търси оптимистичен поглед към една криза – че китайският йероглиф за “криза” се състоял от две части: “опасност” и “възможност”. През 1959 г. Джон Кенеди в една своя реч лансира този превод и след него мнозина политици, учени, оратори от всякакъв калибър, включително у нас, го възпроизвеждат през годините. Малцина знаят обаче, че този превод всъщност е неточен. Истината е, че китайският йероглиф за “криза”, според запознатите лингвисти и синолози, включва понятията “опасност” и “критична точка”. Казвам това по повод нароилите се коментари от последните дни, в които мнозина се опитаха да представят желаното от тях за действително. Имало “политическа криза заради неочаквани социални взривове”, която непременно щяла да доведе до “предсрочни избори до края на годината”. Тоест привиждат възможност за решаване на натрупаните системни проблеми с предсрочни избори сега и веднага. Явно се водят по грешния превод на китайския йероглиф. Защото опасността от задълбочаване на проблемите несъмнено е налице, но предсрочният вот не е “възможност” за решаването им. Ако ползваме точния превод на китайския йероглиф – вотът сега носи “опасност” от ново издание на статуквото, защото общественото недоверие към политиката на това статукво не е достигнало “критична точка”. Всъщност, няма и политическа криза в тривиалния смисъл на това понятие. Поне засега. Има обаче политици в криза. Това показаха недвусмислено политическите събития от последните дни. Естествено, бурята на “Дондуков” 1 и в малката съуправляваща коалиция на “Обединени патриоти” предизвика порой от коментари. Острата обществена критика, която се разгърна след пътната трагедия край Своге, стана повод за ремонт на кабинета. Трима министри, около чиито имена се натрупаха гафове и полемики, подадоха оставка по искане на министър-председателя. По правило това е добър ход за освобождаване на напрежението и известно освежаване на кредита на доверие към всяка правителство. Политическата практика у нас сочи, че на втората година от мандата на едно правителствено мнозинство се прави радикален ремонт на кабинета. Това се отнася, разбира се, за онези мнозинства, които успяват да се задържат за пълен четиригодишен мандат. Така беше и при Иван Костов, който смени десетина министри на втората година. Ключови министри си отидоха по същото време и при кабинетите “Сакскобургготски” и “Станишев”. Вероятно Бойко Борисов би пристъпил към подобни групови смени по-нататък, но струпването на гафове и негативни събития в летния период – чумата, търговския регистър, “Олимпик” и накрая поредната касапница на пътя – направиха правителствени рокади наложителни още сега. Това не изключва да бъде направен по-радикален ремонт към края на годината, но на този етап обслужва тактическите интереси на управляващите. С други думи нямаме разклащане на властта из основи. Свидетели сме по-скоро на мандахерцане, предизвикано от политици в криза. Думата ми е за партията на Валери Симеонов, която разполага с цифром и словом 8 депутати в парламента. Около самият вицепремиер се разгоряха множество скандали. Ако има основен източник на напрежение за властта през изминалата година, то без съмнение това са действията на г-н Симеонов. От непремерените атаки към руския патриарх, през странните, а според някои дори “рекетоподобни” акции срещу националния бизнес (туризъм, лотарии и пр.), до вътрешните патриотични скандали. Операцията на прокуратурата срещу Ветко Арабаджиев, чиито нощни локали и хотели, както е известно никога не са попадали на мушката на вицепремиера, съвпадна (случайно или не) с поредната странна вицепремиерска маневра. Политическата логика в едно коалиционно правителство диктува, че смяната на министри от квотата на една партия е въпрос преди всичко на съответната партия и на министър-председателя. Санкцията на коалиционния формат в такива случаи е по-скоро информативна, отколкото решаваща. В случая г-н Борисов поиска оставка на трима министри, излъчени от ГЕРБ, чийто лидер е именно г-н Борисов. Трудно могат да се намерят сериозни аргументи за драматичната реакция на г-н Валери Симеонов на тези промени. Тридневните заседания на партията му родиха доста тежки оценки за премиера – нарушавал конституцията, управлявал еднолично. Без да се спираме на аргументите “за” и “против” подобни оценки, те поставят един основен въпрос – какво търси вицепремиера в правителство, което оценява по този начин? И защо реши да остане в него? Това са си, разбира се, вътрешни работи на управляващите. Но трябва да бъдат подчертани, за да стане ясно още веднъж, че политическа криза в същинския смисъл на това понятие няма. В парламента има достатъчно депутати за сглобяване на ново правителствено мнозинство, ако НФСБ с осемте си депутати напусне. Обществените настроения не показват прилив на доверие в опозицията, който да застрашава стабилността на управляващите. Като цяло в този момент все още няма сериозна, кадрово и идейно обезпечена политическа алтернатива, която да обединява обществено мнозинство. На този фон обръщението на президента Радев към нацията много точно открои важните въпроси, пред които е изправена България днес. А именно – предсрочни избори сега няма да доведат да дълбока промяна в политиката. Дори да доведат до персонални промени, едни предсрочни избори тази есен ще доведат само до “стани да седна”. Но начинът на управление, съдържанието на политика, ще останат без съществени промени. Ще сменим “Кока-кола” с “Пепси-кола”, казано метафорично. На онези, които побързаха да обвинят президента Радев, че “циментирал управлението на ГЕРБ”, трябва да се каже, че неговата позиция изглежда повече от навременна и точна. Част от хроничния и остър дефицит на доверие във властта произтича от това, че партиите се менят, но политиката остава почти същата. Нужна есмяна на системата. А това означава едно – демонтаж на вредното статукво на неолибералния глобализъм. Статуквото не са Борисов, ГЕРБ, Нинова, БСП, кмета, филанкишията… Статуквото е именно системата, установена от неолибералния глобализъм – със “свободната” търговия, която поробва държавите в полза на корпорациите; с ерозията на националната държава в полза на безконтролна и безотчетна наднационална бюрокрация, излъчвана от елитите, а не от народите; с джендър-идеологията, която подменя социо-културния код на човечеството, налагайки чрез социално инженерство стереотипите на едно малцинство; с войнстващия атеизъм, който иска да обезкъркви обществото и да се обяви за общовалиден… Това е днешното статукво, което в световен мащаб е сериозно разклатено, защото стигна задънена улица. Или си срещу това статукво, или го подкрепяш. Партийните етикети са без значение. Това е истинският и същностен идеологически разлом. Останалото е мимикрия и неспособност от отделните дървета да се види гората. Малките сюжети са без значение. Важна е голямата картина! Защото без да нарисуваме нова голяма картина, няма никакво значение, дали си слагаме ляв или десен партиен етикет, дали сричаме “социални” или “консервативни” лозунги и пристрастия. Все едно – това крепи статуквото. Идеите са важни, а не партиите, които редовно изменят на идеите. Те са само организационен инструмент за реализация на идеи и политики. Не са нито кауза, нито съдба. Няма по-порочен принцип от този, че “партията е права, дори когато съгреши”. Тъкмо в този смисъл, понастоящем в България няма силна и убедителна политическа алтертанива. И ГЕРБ, и БСП са в плен на статуквото. Вярно е, че г-жа Нинова прави плахи стъпки да отърве партията си от неолибералните догми – поне това показа с позицията срещу джендър-иделогията и по мигрантския въпрос. Но за съжаление, БСП все още не може да се отърве от обременностите на старите фамилии и партийни кланове, които бяха първо архитекти на държавния социализъм, а после на неолибералния глобализъм. Премиерът Борисов от своя страна инстинктивно усеща вятъра на световните промени. Но е впримчен в инерцията и влиянието на кастата на европейската бюрокрация. Истинското политическо състезание, от което би имала полза България, е в мобилизирането на опита, експертността и политическия капацитет на значителни части от българските професионалисти, общественици, интелектуалци и партийци във формирането на истинска политическа алтернатива за смяна на системата. Статуквото на неолибералния глобализъм трябва да бъде разрушено. Това очакват повече или по-малко осъзнато, огромната част от българските гражданите. Нищо повече и нищо по-малко!    ", "date": "2018.09.05", "title": " Политици в криза, а не политическа криза\t\t\t"}
{"url": "https://trud.bg/33-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b8-%d0%b4%d0%b2%d0%b5-%d0%b4%d0%b5%d1%86%d0%b0-%d0%bf%d0%be%d1%87%d0%b8%d0%bd%d0%b0%d1%85%d0%b0-%d1%81%d0%bb%d0%b5%d0%b4/", "text": "Жена и две деца бяха простреляни и убити при стрелба в Самоков, съобщиха от пресцентъра на МВР. Инцидентът е станал днес по обяд. На адреса незабавно са изпратени служители на районното управление и Спешна помощ, които констатирали смъртта на 33-годишната жена и на 15-годишно момче, неин племенник. 12-годишният й син е настанен в болницата в Самоков в критично състояние, където по-късно е починал. По първоначални данни става въпрос за битов скандал. В хода на предприетите издирвателни действия, е установена самоличността на извършителя – мъж на 52 години. Той незабавно е обявен за издирване, както и автомобилът, с който се е оттеглил. В рамките на предприетите съвместни действия на служители на ГД „Национална полиция“, ОДМВР-София, СДВР и РУ-Самоков, мъжът е локализиран в местността Щъркелово гнездо и скоро след това открит самопрострелял се. Медицински екип е установил смъртта му. Продължават процесуално-следствените действия по случая. Образувано е досъдебно производство. Работата по случая продължава под наблюдението на Софийска окръжна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " 33-годишна жена и две деца бяха простреляни в Самоков"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b4%d0%b2%d0%b0%d0%bc%d0%b0-%d0%bf%d0%be%d0%bb%d0%b8%d1%86/", "text": "Прокуратурата в Благоевград образува проверка на двама полицаи от РУ-Сандански заради побой над пиян шофьор. Жалбата е подадена от самия водач Георги Андонов 46-годишен, който твърди,че е не е спрял на стоп палка ,защото е бил пийнал 2-3 ракии. След гонка по улиците на Сандански, спрял, а полицаите го ритали и били с палка. Шофьорът признава,че е сгрешил, но смята,че това не е повод да бъде пребит. Към жалбата е приложил и медицинско свидетелство. По случая е било образувано досъдебно производство за извършено престъпление по чл. 131, ал. 1, т. 2, пр. 3, вр. чл. 130, ал. 2 от Наказателния кодекс, водено под наблюдението на Районна прокуратура – Сандански. В хода на разследването към настоящия момент е установено, че на 03.09.2018 г., около 23:55 ч., на ул. „Стефан Стамболов“, в района на заведението „Аджев хан“, в гр. Сандански, се намирал дежурен автопатрул, където служители на РУ изпълнявали служебните си задължения. В този момент към тях се движел водачът на лек автомобил – Георги Андонов, на когото бил подаден сигнал със стоп палка за спиране, обаче той не се подчинил. Мъжът направил маневра „обратен завой“, след което напуснал мястото. Последвало преследване на колата от автопатрула из целия град. В един момент водачът спрял автомобила, излязъл от него и побягнал, след което бил настигнат от полицейските служители и задържан. Георги Андонов е бил прегледан от съдебен лекар, който му е издал медицинско удостоверение. Констатирани били: контузия на главата, травматични увреждания и рани в областта на очите, дясното ухо, охлузвания на лявото коляно, болезненост в дясната част на гърба. В съвкупност уврежданията представляват временно разстройство на здравето неопасно за живота. Междувременно водачът на лекия автомобил Георги Андонов е бил изпробван с техническо средство за наличие на алкохол в издишания въздух, като пробата е била положителна – 1,86 промила, за което е било образувано бързо производство. Очакват се резултати от назначената химическа експертиза на кръвната проба на лицето. Предстои Георги Андонов да бъде привлечен в качеството му на обвиняем за извършени от него престъпления – управление на МПС след употреба на алкохол и противозаконно пречене на органите на властта да изпълнят задълженията си. Полицаите отричат да са го били, те заявяват,че Андонов е бил агресивен, той скачал на бой и е падал на земята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Прокуратурата проверява двама полицаи за побой над пиян шофьор"}
{"url": "https://trud.bg/%d1%8e%d0%b6%d0%bd%d0%be%d0%ba%d0%be%d1%80%d0%b5%d0%b9%d1%81%d0%ba%d0%b8-%d0%bf%d1%80%d0%b0%d1%82%d0%b5%d0%bd%d0%b8%d1%86%d0%b8-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%85%d0%b0-%d1%81/", "text": "Южнокорейска делегация се срещна в Пхенян със севернокорейския лидер Ким Чен-ун и му връчи лично писмо от южнокорейския президент Мун Дже-ин, предаде Асошиейтед прес. Канцеларията на Мун каза, че пратениците ще присъстват на прием, след което ще се върнат в Южна Корея по-късно днес. Делегацията, оглавявана от съветника по националната сигурност на южнокорейския президент, пристигна в Пхенян, за да уреди трета среща на върха между Мун и Ким по-късно този месец и да помогне за спасяване на несигурната дипломация между САЩ и Северна Корея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Южнокорейски пратеници се срещнаха със севернокорейския лидер Ким Чен-ун"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%81%d0%b5%d0%b7%d0%be%d0%bd-%d0%bd%d0%b0-%d0%ba/", "text": "Проучванията на крепостта Ковачевско кале край Попово тази година са дали информация как са изглеждали късноримските терми – баните през 5 век. При разкопките са открити и зидове на три сгради с различна датировка, над 300 монети, надгробна стела, предмети на бита. Това стана ясно след приключване на археологическия сезон на крепостта, която е именувана така от Карел Шкорпил, заради близкото село Ковачевец, но и до днес не се знае как е наричана тя в миналото. Резултатите от проучванията този сезон ръководителят на разкопките доц. д-р Олег Александров от Великотърновския университет „Св. Св. Кирил и Методий” и директорът на музея в Попово Пламен Събев. Работата по Ковачевското кале и тази година става възможна с финансиране от Общината в Попово в размер на 20 000 лв. Още 10 000 лв. са осигурени чрез целева субсидия от Министерството на културата. Проучванията тази година, включително и на новоразкрита сграда, ползвана за административни и търговски цели, давали основания на специалистите да смятат, че наближавало времето, в което ще се установи и как се е казвала крепостта в древността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Приключи археологическият сезон на Ковачевско кале"}
{"url": "https://trud.bg/%d0%bf%d1%80%d0%be%d0%b6%d0%b5%d0%ba%d1%82%d0%b8%d1%80%d0%b0%d1%82-%d1%84%d0%b8%d0%bb%d0%bc%d0%b0-%d1%87%d0%b8%d1%8f-%d0%b5-%d1%82%d0%b0%d0%b7%d0%b8-%d0%bf%d0%b5%d1%81%d0%b5%d0%bd/", "text": "Прожекция на филма „Чия е тази песен” на градската видеостена и среща с авторката му Адела Пеева е част от програмата на общината в Търговище за отбелязване на Съединението. Документалният филм ще може да бъде гледан от 18,30 часа в четвъртък на площада, където е монтирана видеостената. Непосредствено преди това пред сградата на местната администрация ще има среща и с авторката и съпродуцента на филма Слободан Милованович, съобщиха от общината. Филмът е номиниран от Европейската филмова академия за най-добър документален филм на 2003 година – наградата „Prix ARTE“ и е носител на 15 други национални и международни награди, припомнят от местната администрация. Преди прожекцията и срещата, в 17 часа на площада, ще има и празничен концерт на ансамбъл „Мизия”. При лоши метеорологични условия проявите ще се състоят в концертната зала на читалище „Напредък-1864“ Търговище. Празничната програма е включена в националния календар „Европейски дни на наследството 2018“, които се провеждат през целия месец септември и са посветени на Европейската година на културното наследство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Прожектират филма „Чия е тази песен?” на градската видеостена в Търговище"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d1%81%d0%bb%d0%b5%d0%b4%d1%81%d1%82%d0%b2%d0%b8%d0%b5-%d0%b1%d0%be%d1%80%d0%b8/", "text": "Днес провеждаме процесуално-следствени действия по образувано досъдебно производство на Специализираната прокуратура. Както в района на Карнобат, така и в София, се извършват претърсвания и изземвания на документи и други веществени доказателства. Това каза по време на брифинг в Карнобат директорът на Националната следствена служба Борислав Сарафов. „Към момента на място са обезпечени 12 обекта,   и няколко други предприятия, свързани с това търговско дружество“, каза той. „Към момента е задържан за 24 часа лицето Миню Стайков. Досъдебното производство е образувано за пране на пари, данъчни престъпления и назаконно държане на акцизни стоки без бандерол. Всъщност основният предмет на делото е свързан с разкритата нелегална фабрика за производство на цигари. Щетата, която тази фабрика е нанесла на държавния бюджет за последните две години, е над 70 млн. лв.“, разясни Сарафов. Не бяха предприети веднага мерки при разкриването на тази фабрика, защото трябваше да бъдат хванати едрите риби, които я ръководят, каза още той за действията по разследването. „Ние проверяваме цялата дейност на едно търговско дружество“, допълни още той. „Какви ще бъдат резултатите на процесуално-следствените действия, можем да обявим едва когато те приключат“, заяви Сарафов.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Шефът на националното следствие Борислав Сарафов: Щетата към бюджета от нелегалната фабрика за цигари е над 70 млн. лв."}
{"url": "https://trud.bg/%d0%b3%d1%83%d0%b3%d1%8a%d0%bb-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be%d1%82-url-%d0%b0%d0%b4%d1%80%d0%b5%d1%81%d0%b8%d1%82%d0%b5/", "text": "„Гугъл“ разработва нови начини за идентификация на сайтовете, които ще позволят прекратяване на досегашния метод чрез URL-адреси, съобщава Wired. Компанията смята, че идентификацията чрез URL вече е остаряла и не е съвсем безопасна, тъй като позволява адресите на сайтовете да бъдат подменяни. „Гугъл“ ще представи новото решение късно тази есен или в началото на 2019 година. Google Chrome е свален 2 милиарда пъти, а 1 милиард потребители ползват търсачката редовно. По данни на Statcounter за август „Гугъл“ остава най-популярната търсачка с 59,69% дял в сегмента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Google се отказва от URL-адресите"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%b8%d0%bc%d0%b5%d0%bd%d0%b0%d1%82%d0%b0-%d0%b8-%d1%81%d0%bd%d0%b8%d0%bc%d0%ba%d0%b8%d1%82%d0%b5-%d0%bd%d0%b0-%d0%b7/", "text": "Обявените от британските власти   не са познати на руските власти. Това заяви говорителят на Министерство на външните работи на Руската федерация Мария Захарова пред журналисти, предаде TACC. „В средствата за масова информация се появиха изявления на британски официални лица относно заподозрените за случаите в Солсбъри и Еймсбъри. Прави се връзка с Русия. Публикуваните в медиите имена и снимки не ни говорят нищо“, подчерта Захарова. „Отново призоваваме Великобритания да премине от публични обвинения и информационни манипулации към реално сътрудничество по линия на правоохранителните органи“, допълни руският дипломат. По-рано днес британските власти обявиха, че са получили европейска заповед за арест на двама руснаци, обвинени за предполагаемата атака с „Новичок“ срещу бившия офицер от руското Главно разузнавателно управление (ГРУ) Сергей Скрипал и дъщеря му Юлия. Прокуратурата на Обединеното кралство издирва Александър Петров и Руслан Боширов, заподозрени в опит за убийство на Скрипал с нервнопаралитичен газ, стана ясно от официално съобщение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.09.05", "title": " Мария Захарова: Имената и снимките на заподозрените за Солсбъри и Еймсбъри не ни говорят нищо"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%b0-%d0%b1%d0%b0%d0%ba%d0%b0%d0%bb%d0%be%d0%b2%d0%b0-%d0%b5-%d0%bb%d0%b8%d1%86%d0%b5%d1%82%d0%be-%d0%bd%d0%b0-%d1%81%d0%b5%d0%b4%d0%bc%d0%b8%d1%8f-%d1%81%d0%b5%d0%b7/", "text": "Най-мащабното модно събитие Sofia Fashion Week AW 2018 стартира на 17 септември и в рамките на пет вечери в зала EFE в хотел „Маринела“ български и световни марки и гост-дизайнери от чужбина ще представят новите есенно-зимни колекции за 2018-2019 г. Първата вечер, както винаги е отредена за българските дизайнери. На сцената на Sofia Fashion Week AW 2018 ще видим утвърдени имена в българската модна индустрия, като Жана Жекова, Христо Чучев, Атанас Парушев, Поля Кинова. За трети път в модното събитие на София ще участват Biliana Yotovska label, Be Queen Fashion House и 29DESIRES. Феновете на модата ще видят колекции, специално изработени за събитието. Трикратната носителка на наградата на Академията за мода „Златна игла“, Жана Жекова за пореден път ще докаже своите умения като дизайнер във висшата мода. Новата й колекция е вдъхновена от свежи пролетни нюанси, създаващи хармония и запомняща се красота. Изцяло нова колекция ще покаже и дизайнерът Христо Чучев. През годините той успя да наложи свой почерк в официалната мода. За неговия стил са характерни ефирност, лекота в обемите, безкомпромисен избор на висококачествени материи, прецизна ръчна изработка и уникални детайли. Конкуренцията в моделите от висок клас ще бъде голяма, защото на сцената ще видим и изключителните модели на модна къща Paloma Fashion – синоним за стил и изисканост. Това е модната марка, която се отличава с изцяло ръчно изработени сватбени и официални тоалети. Моделите в колекцията на Поля Кинова са създадени от изключително красиви дантели и ефирни платове специално за гала вечерта на модното събитие. Мъжката част ще бъде заинтригувана от колекцията на Атанас Парушев, който е заложил на платове от изключително висок клас, а за изисканите господа разработва индивидуални поръчкови проекти. Два български бранда ще покажат елегантна спортна визия на сцената на Sofia Fashion Week AW 2018. Biliana Yotovska label e лимитиран бранд, създаден от фитнес модела и Бикини-фитнес шампион – Биляна Йотовска. Спортните сетове, подготвени от нея, са очаквано секси, класически и стилно поднесени. Нейното послание към всички спортуващи е „тренирайте, грижете се за здравето си и бъдете смели“. В спортната колекция на Flair “Feel the Move“ ще видим смели контрасти. За първи път те ще излязат на модната сцена в бяло и черно в категоричен контраст и ще събудят естествената страст за движение. Най-популярният онлайн бранд за дизайнерска мода в България 29DESIRES ще насочи фокуса към жената, която стои между модерния Запад и мистичния Изток, събрала най-доброто от двете култури в своята визия. Модните брандове Queen Fashion House и БАНДЕРОЛ ще бъдат впечатляващи и провокативни, както винаги с новите си haute couture колекции. Новият сезон за IMANE обещава да бъде дързък, като залага на градския шик и лежерност. Брандът „Wolf Walley“ ще допълни палитрата с нова доза елегантност за младите дами и децата, представени от най-красивите жени на Европа. Бременните дами също не са забравени, специална колекция за тях е подготвила модна къща Instinkt. Това е единственият бранд в България, който предлага елегантни, красиви и официални дрехи за бременни жени. Дизайнерът Гергана Петрова от модна къща Vanitas Fashion House ще изненада публиката със синтез между модерното и екстравагантното със стилното и практичното в една спортно-елегантна визия. На сцената на Sofia Fashion Week AW 2018 ще има място и за младата дизайнерка Стефи Тодорова, която ще дебютира с колекцията си “Vivo”, сътворена в комбинация от мода и музика. Допълнение към елегантната визия на всеки може да бъдат слънчевите или диоптрични очила на българския бранд КWIAT. Новите дизайнерски модели, създадени от българи за българи, ще ще предложат повече метал, различни форми и цветове. Седмото издание на Sofia Fashion Week AW 2018 отново дава шанс на българската мода. Още първата вечер талантливите дизайнери завладяват с блясък, стил и оригиналност и превръщат форума в запомнящо се и значимо събитие.    ", "date": "2018.09.05", "title": " Ивайла Бакалова е лицето на седмия сезон на Sofia Fashion Week AW 2018 (СНИМКИ)"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d1%81%d0%bf%d0%b5%d1%88%d0%bd%d0%be-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%b1%d0%b8%d0%be/", "text": "Христо Стоичков е променил в движение плановете си около благотворителния мач на Стилиян Петров и Джеймс Милнър в Глазгоу на 8 септември. Кавалерът на „Златната топка“ е пристигнал от Маями първо в София, за да финализира вчера договор за публикуване на официалната му биография. Елитното българско издателство „Софтпрес“ е успяло да убеди Камата да разкаже от първо лице събития от своя живот, останали извън светлината на прожекторите. Също и да отговори за първи и последен път на въпроси, които във времето са смятани за неудобни или са отбягвани от него. Дълги години най-популярният българин отклоняваше предложения за изповед, но в началото на 2018-а е казал „Да“. От „Софтпрес“ обявиха само, че „ХРИСТО СТОИЧКОВ – ИСТОРИЯТА“ вече е написана и готова за печат. Официалната биография е написана в съавторство с Владимир Памуков и в момента се уточнява единствено точната дата на издаване и всички прояви по презентирането, които ще са тази есен. Предвижда се не само официална част с известни гости, но и среща с фенове.    ", "date": "2018.09.05", "title": " Стоичков спешно в България заради биографията си"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b8%d1%81%d1%82%d0%b8%d0%b3%d0%b0-%d0%b2-%d1%81%d0%ba%d0%be%d0%bf%d0%b8%d0%b5-%d0%b2-%d1%81%d1%8a%d0%b1%d0%be/", "text": "Германският канцлер ще изрази подкрепата си към правителството на премиера Зоран Заев, относно референдума на 30 септември за приемане на споразумението от Преспа. Не е изключено и други политически совалки да преминат през Скопие преди референдума. Берлин и ЕС проявяват голям интерес към Западните Балкани. Посещението на Меркел е едновременно символично и съществено, тъй като европейците и американците са инвестирали в успеха на споразумението от Преспа, от което зависят бъдещите им планове за региона, включително уреждането и на Косовския въпрос, като преговорите между Белград и Прищина продължават в края на седмицата. Доказателствата за резултата от референдума понастоящем са положителни. Според неотдавнашно проучване на общественото мнение, проведено от Международния републикански институт (IRI), 57% от анкетираните отговориха положително на въпроса за присъединяването на бивша югославска република Македония (БЮРМ) към НАТО, първоначално и в ЕС по-късно, с името „Република Северна Македония“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " Ангела Меркел пристига в Скопие в събота"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b8%d1%80%d0%b0%d1%85%d0%b0-%d1%81%d0%b0%d0%bc%d0%be%d1%87%d1%83%d0%b2%d1%81%d1%82/", "text": "Двама от най-опитните играчи в националния отбор на България – бранителят Иван Бандаловски и халфът Симеон Славчев, демонстрираха самочувствие на път за Любляна. Двамата се обединиха около мнението, че Словения е преодолим отбор и „лъвовете“ имат сили за добър старт в Лигата на нациите. Десният външен защитник на „Берое“ стигна още по далеч, обявявайки цел първо място в крайното класиране.  „Тези три отбора, които са в групата ни, са напълно преодолими – обясни Бандаловски на летище „София“. – Не са от най-високо ниво в световен мащаб, така че имаме шанс да победим всеки един от тях. Сега отиваме за победа. Словения са напълно преодолим отбор. Ще подходим с респект, но мисля, че имаме по-класни футболисти.“  Бандаловски направи паралел между методиката на Петър Хубчев и тази на селекционерите, с които е работил преди това през годините.  „По-различно. Това е първа повиквателна от 4 години насам. Има доста млади момчета. Най-опитни сме аз, Николай Бодуров и Ивелин Попов. Подмладява се националният отбор, имат качества младите играчи. Смятам, че отборът има бъдеще.“  На свой ред халфът на „Карабах“ също даде да се разбере, че „лъвовете“ не мислят да играят второстепенна роля в турнира.  „Не гоним просто достойно представяне – коментира Славчев. – Поставени са ни цели – обиграване на отбора, повече победи, трупане на самочувствие и постигане на успех в квалификациите след това.“  Славчев не изключи възможността да има експерименти в състава, но подчерта, че целта е постигането на синхрон и добър колектив.  „Много добре сме запознати с играта на Словения. Очакваме те да държат топката и да заложат на комбинативен футбол. Ние обаче си имаме нашите козове – борба и здраво тичане.“  Славчев допълни, че лидер на отбора е именно колективът.", "date": "2018.09.05", "title": " „Лъвовете“ демонстрираха самочувствие на път за Любляна"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%89%d0%b5-%d0%bf%d0%be%d0%bc%d0%b0%d0%b3%d0%b0-%d0%b7%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f/", "text": "Председателят на парламентарната Комисията по културата и медиите Вежди Рашидов изрази готовност да иницира срещи в Европа за подпомагане на възстановяването на Националния музей на Бразилия, който бе опустошен от голям пожар преди дни. Това стана на среща с посланика на Бразилия в София Н. Пр. Ана Мария Сампайо Фернандес по повод инцидента. Вежди Рашидов заяви, че като човек на изкуството е изключително чувствителен към случилото се, което безспорно е непоправим удар върху историята и културата. „Би било добре да подадем ръка, защото ще е добър знак на съпричастност, готов съм в името на изкуството и културата да помогнем“, заяви Рашидов. Посланик Ана Мария Сампайо Фернандес изрази огромната си благодарност и допълни че бразилският народ е чувствителен към всички прояви на подкрепа. „Вашите идеи ще бъдат предадени на властите в Бразилия. Разчитайте на пълното ни сътрудничество, правителството на страната ще оцени тази съпричастност“, каза Фернандес. Междувременно Вежди Рашидов бе номиниран в конкурс за академици на Българската академия на науките.  В отделение “Творци на изкуството“ той ще се състезава за едно място с проф. Боян Биолчев, Владимир Зарев, проф. Георги Георгиев, Пламен Марков и Симеон Симеонов–Янев, се посочва в информация в сайта на БАН. В момента Рашидов е член-кореспондент на академията. Още през 2010 година, когато беше министър на културата, Рашидов бе удостоен със званието академик на Международната академия за изкуство и култура за цялостното си творчество на тържествена церемония в Москва.", "date": "2018.09.05", "title": " Вежди Рашидов ще помага за възстановяването на музея в Бразилия\t\t\t"}
{"url": "https://trud.bg/%d0%b0%d0%bd%d1%83%d0%bb%d0%b8%d1%80%d0%b0%d1%85%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d0%b4%d0%b0%d0%bd%d1%8a%d0%ba-%d0%b2%d1%8a%d1%80%d1%85%d1%83-%d0%bf%d0%be%d1%82/", "text": "Анулирането на специалния данък върху потреблението на виното бе публикувано в Държавен вестник с решение 1734 от 3-9-2018 г., съгласно изявление на Гръцката асоциация по винарите. Винарите оспориха въведения от правителство на Алексис Ципрас налог през 2016 г. От всяка бутилка от 700 мл в хазната отиваха 15 евроцента и 20 цента от шише от един литър. В стремежа си да увеличи публичните приходи, като част от програмата за справяне с кризата, Гърция въведе през 2016 г. акцизен данък, което задейства острата реакция на сектора. Решението обаче се оказа пагубно. Публичните приходи не се увеличиха, а в същото време черният пазар процъфтя, като оказа сериозен удар на лозаро-винарския сектор в страната. По-специално, от бюджетните средства в размер на 60 млн. евро, които се очакваха бяха събрани само 14 млн. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Анулираха специалния данък върху потреблението на вино в Гърция"}
{"url": "https://trud.bg/%d1%80%d1%83%d1%81%d0%b8%d1%8f-%d0%bd%d0%b0%d0%bd%d0%b5%d1%81%d0%b5-%d1%83%d0%b4%d0%b0%d1%80%d0%b8-%d1%81%d1%80%d0%b5%d1%89%d1%83-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%bd/", "text": "Самолети на Въздушно-космическите сили на Руската федерация са нанесли удари по позиции на терористичната групировка „Джабхат ан-Нусра“ в сирийската провинция Идлиб. Това съобщи пред журналисти говорителят на Министерството на отбраната в Москва Игор Коношенков, предава TACC. Два руски Су-34 са унищожили цех на „Джабхат ан-Нусра“ в Идлиб, където са били базирани дронове и склад с експлозиви. Друг Су-35С е унищожил склад с преносими зенитно-ракетни системи. По думите на Коношенков, на 4 септември в тъмната част на денонощието средствата за противовъздушна отбрана на базата Хмеймим са унищожили две безпилотни летателни апарати (UAV) на групировката. Като цяло, в района на руската военновъздушна база през последния месец са унищожени и обезвредени 47 бойни дронове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.05", "title": " Русия нанесе удари срещу терористичната групировка „Джабхат ан-Нусра“ в Идлиб"}
{"url": "https://trud.bg/30-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d1%83%d0%b1%d0%b8%d1%82-%d1%81-%d0%bd%d0%be%d0%b6-%d0%b2-%d1%86%d0%b8%d0%b3%d0%b0%d0%bd%d1%81%d0%ba%d0%b8%d1%8f-%d0%ba%d0%b2/", "text": "30-годишен мъж е бил убит при масово сбиване в ромския квартал „Гиздова махала“ в Дупница, съобщи пред   директорът на полицията в Кюстендил Елиан Стамболийски. Разправията станала днес по обед. Две родниниски семейства се скарали заради спречкване на деца. При сбиването един от участвалите в побоя е бил прободен с нож и починал на място. По случая има трима задържани, разпитани са над 10 души. Кварталът е под полициейско наблюдение и охрана.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " 30-годишен мъж е убит с нож в циганския квартал в Дупница"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d1%81%d0%b2%d0%be%d0%b3%d0%b5-%d0%bf%d0%be%d0%bb%d1%83%d1%87%d0%b8-%d0%bd%d0%be%d0%b2-%d1%81%d0%ba%d0%b5%d0%bd%d0%b5%d1%80-%d0%b2%d0%ba/", "text": "Тази сутрин в двора на общинската болница в Своге пристигна новия скенер, научи репортер на „Труд“ от управителя на здравното заведение д-р Любица Томчева. Отвор в стената на втория етаж бе изкъртен специално за да може да бъде монтирана апаратурата. След монтажа и пробите се очаква новата тя да заработи в началото на октомври. Апаратът „Сименс“ е закупен след провеждане на обществена поръчка и е на стойност 420 000 лева с ДДС. Община Своге предостави на болницата 280 000 лева за техника и ремонт на помещението. Компютърният томограф е от най-ново поколение и ще обслужва около 25 000 души от общините Своге и Годеч. В МБАЛ Своге годишно се лекуват около 3500 болни като част от тях са жители от други общини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Болницата в Своге получи нов скенер, вкараха го през стената (СНИМКИ)"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d0%be%d1%82%d0%b2%d1%8a%d1%80%d0%b4%d0%b8-18-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%bd%d0%b0-%d0%bc/", "text": "Апелативен съд – Бургас потвърди наказание   от свобода за Мехмед Ю., признат за виновен в предумишлено убийство на мъж от с.Снягово, община Руен. е осъден да изтърпи наказанието си при първоначален строг режим. Престъплението е извършено на 25.05.2017 г. Около 01,00 ч. Мехмед Ю. проникнал в къща в с. Снягово, общ. Руен. В едната от стаите спели бившата му жена и пострадалия Ереджеб Ш., заедно с деветмесечното им бебе, а в другата собствените му две деца. Мъжът действал предумишлено – като предварително се снабдил се със средство за убийството – нож, както и с вила и лампа тип „челник“ и съставил план за начина на извършване на деянието. Пострадалият Ереджеб Ш. е умъртвен посредством нанасяне на прободна рана с нож в областта на шията, докато спял в дома си. В продължение на седем дни подсъдимият се укривал в гората и землищата на селата Снягово, Дъскотна, Руен и Рудина. На 31.05.2017 г. бил заловен в с.Рудина. Въззивната инстанция споделя изводите, че извършеното деяние е предумишлено, тъй като решението за неговото извършване е било взето предварително – докато подсъдимият е работил в Англия. Мъжът не можел да се примири с факта, че докато работи в чужбина и праща пари, тя живее с друг мъж. Той дори успял да намери телефона на Ереджеб Ш и го заплашвал с отмъщение, защото му отнел жената. Убийството е извършено докато пострадалият е бил в безпомощно състояние. Престъплението разкрива висока степен на обществена опасност поради механизма на извършването му – през нощта, след влизане в чужд дом, в присъствието на хора, включително малолетни деца. Съдът е отчел високата обществена опасност на личността на извършителя, обоснована с предишното му осъждане за кражба; нанесения след убийството побой над бившата му съпруга с арматурно желязо, удряйки я по главата и тялото; данните, че удара срещу загиналия не е само един, предвид наличните две защитни порезни наранявания по ръката му както и седемдневното укриване на подсъдимия в гората след извършване на престъплението. Подсъдимият Мехмед Ю. е осъден да заплати обезщетения на две от децата на убития Ереджеб Ш. съответно по 60 000 лв. и по 50 000 лв. и по 150 000 лв. за всеки от родителите му.  Решението може да бъде обжалвано или протестирано пред ВКС в 15-дневен срок.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Съдът потвърди 18-годишната присъда на мъж, убил любовника на жена си в село Снягово"}
{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b5-%d0%b2-%d0%bf%d1%8a%d0%bb%d0%b5%d0%bd-%d1%80/", "text": "Държавата е в пълен разпад и единственият начин да задържим хората в България е да им разясним нашата „Визия за България” и те да разберат, че има нов път. Това каза зам.-председателят на ПГ на „БСП за България” Драгомир Стойнев пред БТВ. Той заяви, че при всяко едно управление на ГЕРБ има политическа и правителствена криза, която завършва с предсрочни избори. „Въпросът е- още колко време ще се хвърля прах в очите на хората, че правителството е стабилно?”, попита Стойнев. Той добави, че самият факт, че премиерът поиска оставката на трима министри, а управляващото мнозинство се колебае дали да ги гласува, показва нестабилност. Стойнев каза още, че БСП се готви за предсрочни избори и това е нормално, защото управляващите не могат да намерят изход от ситуацията. „Когато се гласуват важните закони, БСП ще бъде в зала, но за нас е важно „Визия за България” да бъде разяснена на всички български граждани. Защото повече така не може да се живее в държава без перспектива”, категоричен бе Стойнев. Той заяви, че това управление е изяло държавата отвътре и то може да бъде сменено, а България да тръгне по път, който да гарантира сигурността и достойнството на българските граждани. Драгомир Стойнев каза още, че некомпетентността на мнозинството се показва и от отказа на управляващите да подкрепят предложения от БСП Закон за държавните предприятия. „Сега от Световната банка изискват приемането на такъв документ, за да може България по-бързо да бъде приета в Еврозоната. ГЕРБ ни сложиха в чакалнята на чакалните. Това е срам за тяхната политика”, изтъкна Драгомир Стойнев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.05", "title": " Драгомир Стойнев: Държавата е в пълен разпад"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d1%81%d0%b5%d0%bc%d0%b5%d0%b9/", "text": "Започна срещата на премиера Бойко Борисов в Израел със семействата на загиналите при атентата в Сарафово. Роднините на жертвите благодариха на България и на министър-председателя за бързото разследване. Според тях българското правителство е доказало, че е партньор на Израел в борбата с тероризма, а терорът и смъртта са сближили двете държави. Семействата поискаха справедливост и настояха да се намерят поръчителите на терористичния акт.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " Премиерът Борисов се срещна със семействата на загиналите в Сарафово"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%82%d0%b5-%d0%b2-%d0%be%d0%bf%d0%b8%d1%82-%d0%b7%d0%b0-%d1%83%d0%b1%d0%b8%d0%b9%d1%81%d1%82/", "text": "Британският премиер Тереза Мей заяви,   на бившия шпионин Сергей Скрипал и дъщеря му са офицери от руското военно разузнаване (ГРУ), които „почти със сигурност“ са действали с одобрение на високо ниво в руската държава, предадоха световните агенции. „На базата на събраната при разследването информация правителството стигна до заключението, че двамата мъже, посочени от полицията и прокуратурата – Александър Петров и Руслан Боширов – са офицери от руското военно разузнаване“, каза Мей пред британския парламент. „Операцията почти със сигурност е била одобрена и извън ГРУ на високо равнище в руската държава“. Русия трябва да обуздае дейността на офицерите от военното си разузнаване и да поеме отговорност за извършеното от тях, подчерта Тереза Мей. „Искаме Русия да е отговорен член на международната общност. Това означава, че тя трябва да поеме отговорност за безразсъдните и възмутителни действия на ГРУ, което е част от руската държава“. Мей заяви също, че атаката срещу бившия руски шпионин Сергей Скрипал и дъщеря му Юлия през март в град Солсбъри вероятно е послание и към други руснаци, които живеят в чужбина. „Подозирам, че те искаха да отправят послание към живеещите в чужбина руснаци, които са замесени в свързани с руската държава въпроси“, каза Мей пред парламента, отбелязва Ройтерс.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " Тереза Мей: Обвинените в опит за убийство на Сергей и Юлия Скрипал са от руското военно разузнаване"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%be-%d1%80%d0%b5%d1%88%d0%b5%d0%bd%d0%b8%d0%b5-%d0%b2%d1%8a%d0%b2-%d1%84%d0%b0%d0%bd%d0%b0%d1%80%d0%b8-%d0%b2%d1%82%d0%be%d1%80%d0%b8/", "text": "В случай на вдовство или ако тяхната презвитера ги напусне, свещениците ще имат право на втори брак, става ясно от историческо решение на Светия синод на Вселенската патриаршия. Вторият брак няма да е разрешен за онези, които напускат Презвитерите си и желаят да се оженят за друга жена. Всеки случай ще бъде разглеждан отделно и одобряван от Светия синод на Вселенската патриаршия. Също така брачната мистерия за втория брак на свещениците ще бъде различна, само молитва в много близък семеен кръг. В следващите няколко дни официалното писмо ще бъде изпратено от Вселенския патриарх Вартоломей с подробности и указания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Историческо решение във Фанар: Втори брак за свещениците"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d0%be%d0%bb%d0%b0%d0%b3%d0%b0%d0%bd%d0%b5%d1%82%d0%be-%d0%bd%d0%b0-%d1%82%d1%80%d1%8a%d0%b1%d0%b8%d1%82%d0%b5-%d0%bd%d0%b0-%d1%81%d0%b5%d0%b2/", "text": "Във Финландия започна полагането на тръбите на газопровода „Северен поток 2“, се казва в съобщение от компанията Nord Stream 2 AG, предава РИА Новости. „Днес (сряда, 5 септември), в 13,25 (14,25 българско време) корабът Solitaire започна работа по полагането на газопровода „Северен поток 2“ във Финландския залив“, уточняват от компанията.  Планира се да се работи денонощно и без почивни дни. „До и след поставянето на тръбите изследователски съд ще изследва морското дъно за проверка на точното положение на газопровода“, добавят от Nord Stream 2 AG. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " Започна полагането на тръбите на „Северен поток 2“ във Финландия"}
{"url": "https://trud.bg/%d1%81%d1%82%d0%be%d1%8f%d0%bd%d0%be%d0%b2%d0%b8%d1%87-%d1%85%d0%b2%d0%b0%d0%bb%d0%b8-%d1%81%d0%b8%d0%bd%d0%b8%d1%82%d0%b5-%d0%b2-%d1%81%d0%bb%d0%be%d0%b2%d0%b5%d0%bd%d0%b8%d1%8f-%d0%b7%d0%b0/", "text": "Славиша Стоянович засипа с комплименти „Левски“ пред медиите в Словения. Наставникът на „сините“ даде обширно интервю пред местния сайт „siol.net”, разкривайки любопитни подробности около преговорите с българския гранд отпреди месец.  „Всичко стана напълно случайно, коментира опитният специалист. – Бях близо до договор с клуб от Северна Европа. Оставаше да уточним последните детайли, когато ми се обади мениджър от България. Представи ми офертата на „Левски“ и тя ми хареса. Бързо се договорихме, буквално за два дни. Говорих и с президента на клуба и той ми обясни визията си. След това нямах никакви съмнения. Не искам да коментирам името на клуба, с който бях близо до договор. Те разбраха моето решение. Интересното е, че малко преди да подпиша с Левски, получих и още едно интригуващо предложение, но вече се бях разбрал с президента на „Левски“ и реших да спазя думата си.“  А Стоянович не пропусна да изтъкне причините да избере именно офертата на 26-кратните шампиони.  „Левски“ е абсолютен гранд и това може да бъде видяно на всяка крачка в България. Отборът има много привърженици, които са изключително ентусиазирани. Доста си прилича с „Цървена звезда“. Още повече, че феновете поддържат добри връзки със „Звезда“. Те знаят, че съм бил треньор там, а това че съм спечелил и титлата, значи много за тях.“  И докато словенецът обсипваше „сините“ със суперлативи, на „Герена“ подписаха с пети нов играч от началото на сезона. След стража Мартин Полачек и полевите Давиде Мариани, Богдан Вашчук и Луи Нганиони, клубът заздрави отбраната и с Нуно Рейш. Португалецът парафира за 3 сезона с лидера в Първа лига. Стоянович пък може да използва бившия играч на „Спортинг“ (Лисабон) на цели три позиции – като централен защитник, десен бек и опорен халф.  След като позира с екипа на новия си тим, Рейш обяви и най-високи цели – купа и титла с „Левски“.", "date": "2018.09.05", "title": " Стоянович хвали „сините“ в Словения: Заради „Левски“ отказах две оферти"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d0%b8%d0%b7%d0%ba%d0%b0%d1%87%d0%b2%d0%b0-%d1%81-%d0%b5%d0%b4%d0%bd%d0%be-%d0%bc%d1%8f%d1%81%d1%82%d0%be-%d0%b2-%d1%80%d0%b0%d0%bd%d0%b3%d0%bb%d0%b8/", "text": "Григор   Димитров   отпадна   още   в   първия   кръг   на   Ю   Ес   Оупън ,  но   въпреки   това   ще   се   изкачи   в   ранглистата   след   края   на   последния   турнир   от   Големия   шлем .  Българинът ,  който   отстъпи   на   Стан   Вавринка   в   откриващия   мач   от   надпреварата ,  ще   е  7- и   в   света   при   обновяването   на   класацията   в   понеделник .  Причината   са   загубите   на   всички   тенисисти ,  които   имаха   шанс   да   го   изместят . Позиция   отстъпва   миналогодишният   финалист   Кевин   Андерсън   ЮАР който   този   път   се   добра   едва   до   осминафиналите Във   вчерашните   четвъртфинали   пък   отпаднаха   Доминик   Тийм Австрия и   Джон   Иснър САЩ които   при   класиране   за   полуфиналите   щяха   да   си   осигурят   място   пред   Димитров Единствето   Кей   Нишикори   има   шансове   да   изравни   актива   на   Григор точки но   само   при   условие че   спечели   титлата Късно   снощи   японецът   игра   за   място   на   полуфиналите   с   Марин   Чилич Хърватия в   повторение   на   финала   от а Българинът   обаче   много   трудно   ще   задържи   позициите   си   в   ранглистата   до   края   на   годината Той   има   да   защитава   точки   и   на   двата   турнира   в   Китай миналата   година   стигна   полуфинал   в   Пекин   и   четвъртфинал   на Мастърс а   в   Шанхай и   двата   загубени   от   Рафаел   Надал   Испания В   Стокхолм   през   октомври   пък   стигна   финала където   отстъпи   на   Хуан   Мартин   дел   Потро   Аржентина", "date": "2018.09.05", "title": " Григор се изкачва с едно място в ранглистата"}
{"url": "https://trud.bg/%d0%bb%d0%b0%d1%82%d0%b2%d0%b8%d0%b9%d0%ba%d0%b0-%d0%b8%d0%b7%d1%85%d0%b2%d1%8a%d1%80%d0%bb%d0%b8-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0%d1%82%d0%b0-%d0%bd%d0%b0-%d1%8e-%d0%b5%d1%81/", "text": "Миналата   година   и   двата   женски   полуфинала   бяха   чисто   американски ,  но   тази   нито   една   от   двете   битки   за   финала   няма   да   противопостави   представителки   на   домакините .  За   това   се   погрижи  28- годишната   латвийка   Анастасия   Севастова ,  която   детронира   шампионката   Слоун   Стивънс  – 6:2, 6:3  и   си   отмъсти   за   поражението   от   американката   на   същия   етап   преди   година „ Но   срещу   Серина   ще   ми   трябва   доста   повече призна   Севастова Тя   с   много   агресивна   и   сервира   мощно може   би   трябва   да   й   давам   повече   къси   топки Уилямс   пък   спечели   с звездния   сблъсък   с   Каролина   Плишкова Чехия за   да   намери   място   на   полуфиналите", "date": "2018.09.05", "title": " Латвийка изхвърли шампионката на Ю Ес Оупън"}
{"url": "https://trud.bg/%d0%b4%d0%be%d0%bc%d0%b8%d0%bd%d0%b8%d0%ba-%d1%82%d0%b8%d0%b9%d0%bc-%d1%81%d0%bb%d0%b5%d0%b4-%d0%b4%d1%80%d0%b0%d0%bc%d0%b0%d1%82%d0%b8%d1%87%d0%bd%d0%b0-%d0%b7%d0%b0%d0%b3%d1%83%d0%b1%d0%b0-%d0%be/", "text": "Рафаел   Надал   продължава   пътя   си   към   втора   титла   от   Големия   шлем   за   годината .  Испанецът   надделя   над   Доминик   Тийм   Австрия в   брутален   сблъсък продължил   близо часа   „ Рафа   ми   каза че   съжалява   за   мен но   съм   сигурен че   не   е   така заяви   Тийм който   отново   бе   спрян   от   Матадора   на   Голям   шлем   след   финала   на Ролан   Гарос Все   пак   му   пожелавам   да   спечели   титлата той   е   страхотно   момче Мисля че   в   такива   мачове   не   трябва   да   има   загубил Надявам   се   в   следващите   години   отново   да   се   срещнем   и   да   му   го   върна", "date": "2018.09.05", "title": " Доминик Тийм след драматична загуба от Матадора: Надал не съжалява, но му пожелавам титла"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d1%87%d0%b0%d0%ba%d0%b0%d1%82-%d0%bf%d0%be%d0%bc%d0%be%d1%89-%d0%be%d1%82-%d0%bf%d1%83%d0%b1%d0%bb%d0%b8%d0%ba%d0%b0%d1%82%d0%b0/", "text": "Мъжкият   национален   отбор   по   волейбол   може   да   не   е   в   най – добрия   възможен   състав ,  но   играчите   вярват ,  че   и   стените   ще   им   помогнат   на   световното   първенство ,  което   започва   в   неделя . „ Не   остана !  Има   броени   дни   до   световното   първенство   и   всички   очакваме   с   нетърпение   първия   ни   мач   срещу   Финландия .  Готови   сме   за   началото ,  а   вече   какво   ще   стане …  дай   Боже   най – хубавото ! –  заяви   центърът   Теодор   Тодоров . –  И   тук ,  и   в   София   винаги   сме   играли   пред   пълни   трибуни   и   очакваме   феновете   отново   да   ни   помогнат .  Пожелавам   си   да   сме   живи   и   здрави   и   да   отидем   в   Италия .“ Тимът   обаче   все   още   има   да   изчиства   доста   проблеми   по   отношение   на   играта   и   това   се   видя   в   последния   мач   преди   мондиала .  Волейболистите   отстъпиха   с  1:3  на   Египет   във   втората   контрола   между   двата   тима която   бе   закрита   за   фенове   и   медии Както   и   в   първата   среща селекционерът   Пламен   Константинов   пусна   на   терена   почти   всичките   си   играчи „ Мисля че   направихме   добра   подготовка отделихме   достатъчно   време   да   тренираме да   изчистим   някои   грешки които   имаме заяви   и   диагоналът   Николай   Учиков Искрено   се   надявам   да   са   пълни   трибуните   на   мача   с   Финландия", "date": "2018.09.05", "title": " „Лъвовете“ чакат помощ от публиката"}
{"url": "https://trud.bg/%d0%b6%d0%b0%d0%bd-%d1%82%d0%be%d0%b4-%d1%84%d0%be%d1%80%d0%bc%d1%83%d0%bb%d0%b0-1-%d0%bd%d0%b0-%d1%82%d0%be%d0%ba-%d0%b3%d0%bb%d1%83%d0%bf%d0%be%d1%81%d1%82%d0%b8/", "text": "Президентът   на   Международната   автомобилна   федерация   ФИА Жан   Тод   не   смята че   има   вероятност   във   Формула да   се   състезават   електромобили Наскоро   Рос   Браун бивши   шеф   на   редица   отбори   и   настоящ   директор   на   мениджмънта   на кралските   гонки сподели че   до години   най престижният   автомобилен   спорт   ще   бъде електрифициран „ Това   са   глупости никога   няма   да   стане отговори   Тод Има   си   Формула   Е   за   електромобили но   те   са   бавни   и   затова   състезанията   са   в   градове На   писта   биха   били   скучни Всъщност   сериите   се   развиват   отлично но   са   много   далеч   от   Формула", "date": "2018.09.05", "title": " Жан Тод: Формула 1 на ток? Глупости"}
{"url": "https://trud.bg/%d0%b4%d0%b5%d0%bc%d0%b8%d1%80%d0%b5%d0%b2%d0%b0-%d0%b6%d0%b5%d1%80%d1%82%d0%b2%d0%b0-%d0%b7%d0%b8%d0%bc%d0%b0%d1%82%d0%b0-%d1%89%d0%b5-%d0%b3%d0%be%d0%bd%d0%b8-%d1%81%d0%b2%d0%b5%d1%82%d0%be%d0%b2/", "text": "Мирела   Демирева   ще   пропусне   зимния   сезон ,  за   да   се   опита   да   се   подготви   за   световна   титла   в   Катар   догодина .  Звездата   ни   в   скока   на   височина   бе   избрана   за   спортист  ?1  на   юни   и   август   в   традиционната   анкета   на   пресклуб  „ България “.  Тя   обаче   бе   принудена   да   завърши   сезона   предсрочно   заради   травма . „ Получих   лека   контузия   по   време   на   тренировка   преди   турнир   в   Германия ,  но   тя   ставаше   по – сериозна   след   всяко   състезание  –  призна   атлетката . –  Много   е   важно   да   започна   новия   подготвителен   сезон   здрава ,  защото   догодина   световното   първенство   е   през   октомври   и   ми   предстои   дълъг   и   труден   сезон   Състезанията   започват   още   през   май .  Затова   и   зимния   сезон   е   под   въпрос .  Не   съм   сигурна ,  че   ще   изкарам   два   сезона   на   високо   ниво .  Целта   ми   е   да   съм   първа   в   Катар   и   мога   да   жертвам   един   сезон .“", "date": "2018.09.05", "title": " Демирева жертва зимата, ще гони световна титла"}
{"url": "https://trud.bg/%d1%85%d1%8e%d0%b8-%d1%84%d1%8e%d1%80%d0%b8-%d0%be%d1%82%d0%bf%d0%b8%d1%81%d0%b0-%d0%ba%d0%be%d0%b1%d1%80%d0%b0%d1%82%d0%b0-%d0%bc%d0%b8%d0%bd%d0%b0%d0%b2%d0%b0%d0%bc-%d0%bf%d1%80%d0%b5%d0%b7-%d0%bf/", "text": "Британският   боксьор   Хюи   Фюри   продължи   да   заплашва   Кубрат   Пулев   и   след   завръщането   в   родината   си .  Двамата   ще   се   изправят   един   срещу   друг   в   София   на  27  октомври   за   статута   на   задължителен   претендент   на   Международната   боксова   федерация   „ Ако   можеш   да   се   биеш ,  мястото   и   противникът   нямат   толкова   голямо   значение  –  заяви   братовчедът   на   Тайсън   Фюри   пред   британските   медии . –  Мечтата   ми   е   да   спечеля   световните   титли .  Срещу   Пулев   ми   предстои   просто   един   мач .  Трябва   да   мина   през   него   и   тогава   ще   гоня   Антъни   Джошуа .  И   аз ,  и   Антъни   се   бихме   с   Джоузеф   Паркър ,  а   в   представянето   ни   нямаше   голяма   разлика .  Наистина ,  аз   загубих ,  но   това   беше   голяма   поука   и   ме   върна   на   правилния   път .  Ще   видите   съвсем   различен   Хюи   Фюри ,  очаквайте   фойерверки .“", "date": "2018.09.05", "title": " Хюи Фюри отписа Кобрата: Минавам през Пулев и гоня Джошуа"}
{"url": "https://trud.bg/%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f%d0%bc%d0%b5-%d1%81-%d1%80%d1%83%d1%81%d0%b8%d1%8f-%d0%b7%d0%b0-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b3%d0%b0%d0%b7%d0%b0/", "text": "България и Русия започват разговори за предоговаряне на цените на природния газ, на които “Газпром” доставя синьо гориво у нас. Това съобщи председателят на Комисията за енергийно и водно регулиране Иван Иванов. По информация, която официално ми беше подадена от ЕК, очаквам започване на преговори, които да доведат до по-добри условия за България в рамките на договора за доставка на природен газ от “Газпром”, заяви Иванов. Той допълни, че вече са изтекли десетте седмици, колкото беше срокът, в който руското газово дружество трябваше да покани страните, засегнати от решението по антимонополното дело. По думите му какви ще бъдат резултатите от тези преговори, зависи вече от тяхното провеждане. Припомняме, че Европейската комисия заведе дело срещу “Газпром” заради завишените цени, на които руското дружество продава синьо гориво на осем държави в Европейския съюз, сред които и България. За да избегне голяма глоба от ЕС, равна на 10% от глобалните ѝ приходи, “Газпром” обеща пазарни цени за газа за България, Чехия, Естония, Латвия, Литва, Полша, Унгария и Словакия. Българското правителство прие позиция, която изпрати до ЕК, в която настоя за преработка на част от ангажиментите, предложени от руската компания. Основното притеснение беше свързано с предвидената възможност “Газпром” да промени точката на доставка с друга на границата на България. Така има опасност транзитната тръба да заобиколи страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.05", "title": " Преговаряме с Русия за цената на газа\t\t\t"}
{"url": "https://trud.bg/%d0%b9%d0%be%d1%85%d0%b0%d0%bd%d0%b5%d1%81-%d1%85%d0%b0%d0%bd-%d0%b2-%d0%bf%d0%b5%d1%82%d1%8a%d0%ba-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d1%81%d0%bf%d0%be%d1%80%d0%b0%d0%b7%d1%83/", "text": "Европейският комисар по политиката на съседство и преговори за разширяване Йоханес Хан не очаква президентите на Косово и Сърбия Хашим Тачи и Александър Вучич да постигнат споразумение на преговорите в Брюксел в петък, предава държавната „Радио и телевизия Косово (RTK)”. Според Хан, постигането на споразумение ще отнеме няколко месеца. По информация на вестник Shqip, комисарят е заявил, че е прекалено рано за финализация на диалога. Той е добавил, че и двете страни трябва да продължат да работят в тази посока. По думите на Хан, има много проблеми по отношение на публичния дебат за корекцията на границите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Йоханес Хан: В петък няма да има споразумение между Хашим Тачи и Александър Вучич"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d0%b0-%d1%81%d0%bf%d0%b0-%d1%81-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d0%be%d1%81%d0%bb%d0%b5-%d1%81%d1%80%d0%b5%d0%b4-%d0%bd/", "text": "Парламентарната група на БСП се събира на двудневен семинар в едно от най-новите СПА-бижута с минерална вода в страната – четиризвездният Хот Спрингс Медикъл и СПА, Баня, Разложко. Това потвърдиха пред „Труд” членове на Изпълнителното бюро на БСП. Запознати припомниха, че модерният комплекс стана СПА Хотел за 2017 година. Партийният форум ще се състои понеделник и вторник, а сред основните теми ще е напускането на пленарна зала на 3/4 от депутатите и отиването им при народа. Оставането само на 20 от 79 депутати на БСП в парламента бе обявено от лидера на левицата Корнелия Нинова в декларация по повод новия политически сезон. Много от народните представители обаче разбрали едва от парламентарната трибуна, че няма да ходят на работа, а ще се срещат със симпатизанти в страната. Това обаче автоматично им реже сериозна част от заплатите. Семинарът първоначално бил замислен като разширена дискусия за наскоро приетия документ „Визия за България“. Но сега ще се наложи ръководството на парламентарната група да прави стриктни графици за присъствие и отсъствие на депутатите в парламента. Защото е решено депутатските надници да се плащат от партийната субсидия. Сумата към момента не е ясна, тъй като още не е известно колко време соцдепутатите ще останат извън пленарна зала. А някои от избаниците на БСП разчитат само на възнагражденията си като депутати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.05", "title": " Нинова на СПА с депутатите, после сред народа"}
{"url": "https://trud.bg/%d0%b1%d0%b0%d0%b1%d1%85-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%bf%d1%80%d0%b5%d0%b4-%d0%b5%d0%ba-%d0%b4%d0%b0-%d0%be%d1%82/", "text": "Ветеринарномедицински експерти по инфекциозни заболявания на ЕК са в България по покана на БАБХ, за да окажат помощ на агенцията в борбата с африканската чума по свинете, съобщиха от пресслужбата на БАБХ. Днес се проведе среща между експертите на ЕК и БАБХ с представителите насвиневъдната промишленост. На тази среща освен предприетите мерки на БАБХ за ограничаване и ликвидиране на огнището с африканска сума в България, и действия по неразпространение на заразата бяха обсъдени и поставени въпроси от представители на бизнеса. Свиневъдите поставиха за обсъждане липсата на капацитет на сертифицираните кланици в област Варна, в която да се колят всички прасета в областта и необходимостта от експортирането им до най-близките сертифицирани кланици в другите области на страната. Друга тема, която също е беше дискутирана е намиращия се на територията на област Варна репродуктор на един от най-големите производители на свинско месо Бони Холдинг АД, в който прасетата се раждат и отглеждат до 35 кг., след което заминават за угояване в стоковата ферма на компанията в гр. Шумен. По този начин се транспортират по 3000 бр. прасета седмично. По повод излязлото вчера решение на ЕК да наложи ограничителни мерки за движение на живи прасета и продукция в област Варна, БАБХ ще настоява пред ЕК тези ограничителни мерки да отпаднат за обекти с висока биосигурност във Варненска област по отношение движение на живи прасета и продукция от тях.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " БАБХ: България ще настоява пред ЕК да отпаднат ограничителните мерки за обекти с висока биосигурност във Варненско"}
{"url": "https://trud.bg/%d0%b7%d0%b0%d1%80%d0%b0%d0%b7%d0%b0-%d1%81-%d1%85%d0%b5%d0%bf%d0%b0%d1%82%d0%b8%d1%82-%d0%bf%d0%bb%d1%8a%d0%b7%d0%bd%d0%b0-%d0%b2%d1%8a%d0%b2-%d1%84%d0%b0%d0%ba%d1%83%d0%bb%d1%82%d0%b5%d1%82%d0%b0/", "text": "Разраства се  заболяемостта от хепатит А в столичния кв. Факултета, алармира Регионалната здравна инспекция в София. Данните на здравните власти показват, че за месец случаите на заболели са се увеличили значително. През юли са регистрирани шестима. Към 30 август от хепатит А са заболели общо 51 души, като по-голямата част са деца, съобщават от РЗИ. Още през месец юли директорът на СРЗИ д-р Данчо Пенчев със свое писмо сигнализира Столична община и кмета на район „Красна поляна“ за необходимостта от предприемане на противоепидемични мерки. От Столична община са отпуснати средства за дезинфекция, хигиенизиране на района, ликвидиране на незаконните сметища и дератизация. Засилен е контролът на откритите водни площи, които са забранени за къпане. Уведомени са личните лекари на всички контактни на заразените лица, както и общопрактикуващите лекари в съседните на жк. Факултета райони – Люлин и Овча купел. Сред жителите на квартала се провежда разяснителна кампания за необходимостта от стриктно спазване на лична хигиена. На жителите на квартала, в това число на всички контактни на заразените лица, е препоръчано да се ваксинират, като необходимият брой ваксини е осигурен от Столична община. Уведомени са директорите на лечебните заведения, детските градини и детските ясли в жк Факултета и в съседните райони, като на същите са предписани дейности за недопускане разпространението на вируса на Хепатит А. Характерът на вируса на хепатит А е цикличен и сезонен. Лятото и есента са месеците, през които вирусът се разпространява най-активно. Възникват огнища в отделни райони или квартали на по-големите градове, но след активни мероприятия по хигиенизиране и имунизация, ситуацията се нормализира. За разлика от другите форми на вирусен хепатит, хепатит А обикновено протича леко до умерено и по правило не хронифицира (не продължава дълго във времето). Вирусът на хепатит А навлиза в организма през устата, размножава се в тялото и преминава в изпражненията, с които се отделя в околната среда, припомнят от здравната инспекция. Заразяването на здравия човек става при попадане в устата му на частици (най-често храна или вода), замърсени със заразени изпражнения. Най-често това става при неспазване на добра лична хигиена или лоши хигиенно-санитарни навици и условия. Заразяването може да стане и чрез контакт с болния (или с храна, вода и предмети, ползвани от болния). За да се избегне заразяването с вируса на Хепатит А ръцете трябва да се измиват старателното с топла вода и сапун, преди и след ползване на тоалетна, след смяна на пелени, преди хранене или обработка на храна. Преди консумация в суров вид плодове и зеленчуци трябва да бъдат грижливо измивани. Не трябва да се използва за пиене вода от съмнителни водоизточници и замърсени водоеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " Зараза с хепатит плъзна във „Факултета“"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%b1%d0%be%d0%b3%d0%b0%d1%82%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-2/", "text": "Богата програма и интересни събития е подготвила Община Благоевград в навечерието на първия учебен ден. Програмата започват на 15 септември от 09:30 часа на площад „Македония“. Първото събитие е Спортна панорама-форум, който има за цел да популяризира спорта сред учениците и подрастващите, както и да ориентира родителите и децата в даден спорт. Спортното събитие се организира за седма поредна година от Община Благоевград, спортните клубове на територията на града, съвместно с Министерството на младежта и спорта . Всички клубове на територията на Благоевград ще имат възможност да се презентират, да покажат постиженията си ,завоюваните медали, купи и отличия. Целта е клубовете да представят дейността си, както и спецификата на спорта. Жители и гости на Благоевград ще могат да се насладят на пъстра презентация на всички видове спортове, представени от отборите участници. Непосредствено след откриването на Спортна панорама, ще започне и инициативата „Новите шампиони“. На площад „Македония“, от 10:00 часа ще се проведат безплатни уроци по тенис за начинаещи. „Новите шампиони“ се организира от Община Благоевград и Българска федерация по тенис. В навечерието на първия учебен ден-16 септември, на пл. „Македония“ от 19:00 часа, всички заедно ще изпратим лятната ваканция с концерт „Ние решаваме“. На сцената в центъра на града ще излязат звезди като Павел и Венци‘Венц, Михаела Маринова, Дара, Искрата, Ева Пармакова и други. „Ние решаваме“ е Национална програма за изпълнение на младежки дейности на Министерството на младежта и спорта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Община Благоевград с богата програма и изненади"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d1%82%d0%b0%d0%bb%d0%b0%d0%bd%d1%82%d0%b8-%d0%bf%d1%80%d0%be/", "text": "Кметът на Шумен Любомир Христов се срещна с децата-таланти и ръководителите на хор „Бодра песен“ и ансамбъл „Веселяче“, които това лято пожънаха големи успехи на международни конкурси и прославиха града и страната. Граданочалникът благодари за радостта, която носят на шуменци с всяко свое постижение. „Стана традиция детски музикални и танцови състави да завоюват челни места, където и да отидат по света. Те прославят нашия град, благодаря на техните ръководител за прекрасното представяне. Радвам се, че в лицето на Деница Узунова имаме достоен продължител на хоровите традиции на града. Благодаря и на Боряна Колева, която с много любов увлича най-малките, учи ги и им предава красотата на българските народни танц“, каза Христов. Както „Труд“ писа, шуменският хор „Бодра песен“ с диригент Деница Узунова триумфира с голямата награда от 11-то издание на Международния хоров фестивал в Охрид. Освен най-високото отличие, талантливите шуменски изпълнители спечелиха още три приза – първа награда в категорията „Детски хорове“, специална награда за изпълнение на духовна музика и специална награда от композитора Забро Забров за изпълнение на негова авторска песен. Детският танцов ансамбъл „Веселяче“ с ръководители Боряна Колева и Антон Марков представиха уникалния български фолклор на 12-ия Международен музикален, песенен и танцов конкурс „Римини фест“ – Италия. Шуменските танцьори бяха отличени с най-високото отличие – Гран при на фестивала, връчен от председателя на журито – известната италианска хореографка Лаура Конселита. В категория от 9 до 12 г. веселячетата се състезаваха с групи от 19 държави – Украйна, Колумбия, Полша, Израел, Русия, Швеция, Словения и спечелиха сърцата на журито и публиката. „Първото нещо, което казвам на децата, когато тръгваме за чужбина е, че трябва да представим достойно Шумен и България, да защитим името, което „Бодра песен“ е завоювала през годините. Няма друга като община Шумен, която така да подкрепя творческите си състави, благодарим, че ни вярвате“, обърна се към кмета Деница Узунова. Ръководителят на „Веселяче“ сподели, че са получили покана за участие след силното представяне на конкурс в Париж. „В конкурса бяха представени всички танцови категории, но журито стана на крака след участието на шуменските деца. Прекрасно е, че работя с такива таланти, искаме те да са щастливи, да станат по-добри и по-горди, че са българи“, каза Боряна Колева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Кметът на Шумен се срещна с таланти, прославили града и страната"}
{"url": "https://trud.bg/%d1%84%d0%b0%d0%ba%d1%82%d1%83%d1%80%d0%b8-%d0%be%d1%82-%d1%85%d0%be%d1%80%d0%b0-%d0%ba%d0%be%d0%b8%d1%82%d0%be-%d0%b8%d0%b7%d0%b2%d1%8a%d1%80%d1%88%d0%b2%d0%b0%d1%82-%d0%bd%d1%8f%d0%ba%d0%be%d0%bb/", "text": "Димитрина Захаринова е управляващ съдружник в одиторско дружество “Захаринова и партньори” ООД (www.zaharinova.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина и един внук. Като физическо лице жена извършва дейност едновременно като застрахователен агент и земеделски производител (пчелар). Регистрирана е по ЗДДС. Във връзка с участие в програма, свързана с дейността й на земеделски производител, предстои да се регистрира като едноличен търговец. Поставени са следните въпроси: 1. Ще получи ли едноличният търговец идентификационен код по ДДС и различен ли ще бъде той от съществуващия към момента идентификационен код на физическото лице? 2. В кой момент едноличният търговец ще получи този код? Уточнява се, че ако не бъде одобрена по програмата, едноличният търговец няма да работи и ще бъде закрит. 3. Кой идентификационен код трябва да използва като физическо лице за издадените фактури от извършваната застрахователна дейност през периода докато трае процедурата по одобрение по програмата? Отговорите четете в .", "date": "2018.09.05", "title": " Фактури от хора, които извършват няколко дейности"}
{"url": "https://trud.bg/%d0%b0%d0%bb%d0%ba%d0%be%d1%85%d0%be%d0%bb%d0%b5%d0%bd-%d0%b1%d0%be%d1%81-%d1%83%d0%b4%d0%b0%d1%80%d0%b5%d0%bd-%d0%b7%d0%b0-%d1%86%d0%b8%d0%b3%d0%b0%d1%80%d0%b8%d1%82%d0%b5-%d0%b2-%d0%ba%d0%b0%d1%80/", "text": "Шефът на „Сис Индустрийс” Миню Стайков и още 9 души са задържани за 24 ч. Зам.-главният прокурор Борислав Сарафов: „Интересите на държавата предполагат да бъдат хванати едрите риби.” Алкохолният бос Миню Стайков и още 9 души бяха задържани по подозрение за участие в нелегалната цигарена фабрика, открита на 18 юли в Карнобат. Спецпрокурори, следователи и данъчни нахлуха в седалищата на групата му фирми, известни като “Сис индустрийс” и предприятията “Винпром Карнобат” ООД в село Венец и “Топаз Мел” ООД в бургаското село Церковски. От фирмата на Стайков казаха, че той не е арестуван, а спецпрокурорите уточниха, че задържането на милионера е за 24 часа по Закона за МВР, а до днес ще стане ясно дали ще му бъдат повдигнати обвинения. Това е втора голяма подобна акция, след като на 31 август разследващи на ДДС измами и пране на пари влязоха в хотелите Ветко Арабаджиев. Бяха повдигнати обвинения на шестима души, сред които и на сина Вълчо. Ветко и Маринела Арабаджиеви бяха обявени за издирване чрез Интерпол. Днешната акция не е свързана със случая “Арабаджиеви”, съобщи зам.-главният прокурор Иван Гешев. Той припомни за разкриването на тайния тютюнев комбинат в родния град на Миню Стайков отпреди 2 месеца. И допълни, че задържаните ще се проверяват също и за данъчни престъпления и пране на пари. Акцията във “Винпром Карнобат” и “Топаз мел” се ръководеше от друг зам.-главен прокурор Борислав Сарафов, който е и шеф на Националната следствена служба. Целта на екипите е да се установи по какъв начин парите от нелегалните цигари са били “изпирани”, включително чрез легалното производство на алкохол или брашно. Според разследващите печалбите от нелегални цигари са били към 70 млн. лева годишно. Според Гешев цигарената фабрика функционира от 2015 г. и е с изключително модерно оборудване, с печалба 1,5 млн. лв. на седмица по цени на черния пазар. “Работниците са карани от Армения и не са пускани да излизат, имали са спални помещения и всички удобства”, обясни Гешев. Фабриката се помещавала в сградата на бивша мандра, собственост на кмета на Карнобат Георги Димитров, който я прехвърлил на сина си Иван. Там започнало производство на пелети, но Иван се отказал и дал сградата под наем. Фирмата наемател е на името на портиера и е фиктивна, поясни зам.-главният прокурор Гешев.   Предупредиха го през 2005 г., изхвърлиха пиенето През 1993 г. го обвинили за убийство, но бил оправдан “Спомням си акцията през 2005 г. във фабриката във Венец, когато някой предупреди Миню Стайков”, разказа пред “Труд” бивш служител на полицията, пожелал името му да не се цитира. В онази година още от януари ченгета и митничари от цялата страна започнали проверки по складовете на търговци, които продават продукцията на “Сис Индустрийс”. Намерени били десетки хиляди бутилки с фалшиви акцизни етикети или такива за по-нисък алкохолен градус, или за шише за различен обем. В края на март била подготвена акция, при която да се влезе внезапно във Винпрома на на Миню, където да се заловят кашоните с бутилки, на които е залепен менте бандерол. Проверяващите били спрени на портала. Започнали разправии с охраната, които продължили 2-3 часа. През това време всички от завода разпечатвали кашоните и изливали алкохола по мивки, тоалетни и дори по подовете. Инспекторите заварили само огромни количества празни шишета и миризма на алкохол. През 1993 г. Стайков е бил съден в Бургас и за убийство на младо момче, удряно по главата с дръжката на пистолет. Тогава обаче го оправдали. Съдът приел, че Стайков е удрял момчето, но му е нанесъл само шамари, които били “козметични” и не те причини смъртта.   Тютюнът бил изнасян в чужбина Нелегална фабрика за цигари в Карнобат изнасяла продукцията си основно зад граница, написа “Труд” още през юли. Запознати с разследването разкриха, че произвежданата марка е “Капитал”. Най-големият пазар за контрабандната стока бил Турция, но се проверява дали тирове не са изнасяли тютюневите ментета и за Западна Европа. Малка част от производство оставала в България. Себестойността на кутия била 50 стотинки. Във фабриката работели 100 човека на три смени. Проучване на правителството и тютюневите компании, което се прави на всеки три месеца, показа, че “Капитал” са едни от най-пушените нелегални цигари у нас. Тя е любимата марка и на производителите, които искат да правят нелегални цигари, тъй като реално нямат собственик. Освен “Капитал”, във фабриката се правели и други марки цигари. Открити били и заготовки за кутии, филтри и опаковъчно фолио.   Синът Стайко разследван за ДДС Синът на Миню Стайков също бе разследван за източване на ДДС чрез внос на захар. Акцията „Захарно петле“ срещу Стайко Стайков бе проведена през 2013 г. Разследващите обявиха тогава, че щетите на бюджета били за 2,5 млн. лева. Първоначално Стайков не бе открит и бе обявен за международно издирване. След близо два месеца той се предаде. По-късно съдът го освободи от ареста срещу 50 000 лева. Тогавашният вътрешен министър Цветан Цветанов се оплака по време на акцията от изтичане на информация, станало чрез магистрат. По неофициална информация делото вече е прекратено поради липса на доказателства. Стайко Стайков бе женен за дъщерята на Ветко Арабаджиев – Александра. Миналата година двамата са се разделили.   Жичкаджията, когото МВР нарече Апаша Не е известно дали на младини Миню Стайков е бил наричан Апаша. Но през 2005 г. Пресцентърът на МВР съобщава за акция в офиси и помещения, ползвани от “М. С., по прякор Апаша”. Оттогава прозвището му се лепва като бандерол и така го наричат доста хора, разбира се – не в негово присъствие. Миню Стайков е роден през ноември 1961 г. в Карнобат и твърди, че детството му е минало по лозята, от които сега фирмата му държи 26 000 декара. Завършил е селскостопански техникум, но започва работа като електротехник. Учи и мениджмънт, а в края на 1989 г. “жичкаджията” регистрира първата си фирма “Топаз” по тогавашния Указ 56. Докато прохожда демокрацията, Миню Стайков прохожда в търговията с вносен алкохол. Първите му доставки са за курортите по морето, а после и за цялата страна. “Сис индустрийс” е създадена през 1992 г., като в нея тогава влиза като съдружник баща му Стайко, а в момента се управлява от съпругата му Рени Михайлова Стайкова. Самият той към моента участва в управлението на други 9 фирми, сред които не са гигантските “Винпром Карнобат” и “Топаз мел”, в който Стайков е само собственик на дялове. Според данни за 2017 г. “Сис индустийс” е имала оборот от 36 млн. лв. от вино и 44,5 млн.лв. от твърд алкохол. Голям е и годишният оборот от търговията с брашно на “Топаз мел” – 76,7 млн. лв. Мелничният комбинат на фирмата е с модерно оборудване и е един от най-големите на Балканите. Любопитен факт е, че Миню Стайков е близък приятел на зам.шефа на оОбщинския съвет в Бургас Бенчо Бенчев – един от най-големите зърнопроизводители в Карнобатско. Преди месец Бенчев бе обвинен за укривателство на Димитър Желязков-Митьо Очите. През 2005 г. Стайков и Бенчев обявиха публично плановете си да строят летище в Карнобат, тъй като имали намерение да си купят по един самолет. Миню Стайков има син Стайко, който е разведен с Александра – щерката на Ветко и Маринела Арабаджиеви. Има и дъщеря Яна, която е щастливо омъжена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " Алкохолен бос ударен за цигарите в Карнобат (обзор)"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-%d0%b2%d0%b8%d0%bd%d0%be-%d0%bf%d0%be-%d0%b8%d0%bd%d1%82%d0%b5/", "text": "Обявите ще се представят в съда Продажбата на вино с обяви по интернет, във вестник или залепени съобщения на входа на блока ще бъде забранена от началото на 2019 г. Това гласят промени в Закона за акцизите и данъчните складове, пуснати от Министерството на финансите за обществено обслужване. В момента такава забрана има само за продажбата на алкохол и цигари. С обяви в интернет масово се продава домашно вино, въпреки че в закона е позволено човек да си прави вино, само ако е за лична консумация. В проекта обаче е предвидено едно изключение – забраната за онлайн обяви няма да важи за търговци, предлагащи алкохолни напитки чрез електронен магазин. В закона е посочено, че “електронен магазин” е интернет-сайт, чрез който се извършва продажба на стоки/услуги, и който има вградена функционалност за включване и изключване на стоки/услуги в потребителска кошница, за въвеждане на информация за купувача, адреса на доставка и за избор на метод за плащане. Лицата, които поддържат сайтовете на обяви, трябва да премахват всички съобщения за продажба на алкохол, вино и цигари, както и да ограничават достъпа до сайта от телефонни номера и IP адреси, от които са качвани обявите. Ако това не бъде спазено, с промените в закона ще се даде право на Агенция “Митници” да издава решение за временно спиране (блокиране) на достъпа до интернет страниците, на които са публикувани обявите. Ако въпреки това съобщението за продажба на вино или ракия не бъде премахнато, Агенция “Митници” ще подава искане до председателя на Софийския районен съд да постанови всички лица, предоставящи обществени електронни съобщителни мрежи, да спрат (блокират) временно достъпа до съответните интернет страници. Съдът ще трябва да се произнесе в кратък срок от 72 часа. А доставчикът на интернет ще трябва да блокира достъпа до сайта до 24 часа от публикуване на разпореждането на съда. Фирмите, които осигуряват достъп до интернет, ще трябва да съхраняват информацията за датата и часа, на която е блокиран достъпа до интернет страниците, данни за домейна и IP адресите на блокираните сайтове, както и да направят дигитална снимка (скрийншот) на обявата. Целтна е всичко това да се използва като доказателство в съда срещу нарушителите. Ако не изпълнят това изискване, ще отнасят глоби от 3 хил. до 10 хил. лв.   Куриери няма да доставят бутилки Изпращането на бутилки и туби с вино с куриери ще бъде забранено с предложените от МФ промени в Закона за акцизите и данъчните складове. В момента такава забрана има само за алкохол и цигари. В резултат хората ще трябва сами да превозват виното си, дори то да е за консумация в рамките на семейството и дядо от село иска да изпрати една туба на наследниците си в града. Цигари и алкохол с платен акциз обаче ще може да се изпращат с куриер, предвиждат промените. Подателите на пратките в тези случаи, ще са длъжни да представят лична карта и да попълнят декларация пред пощенския оператор, че изпращаните стоки са с платен, начислен или обезпечен акциз, както и че са с бандерол, когато такъв е задължителен.  ", "date": "2018.09.05", "title": " Забраняват продажбата на вино по интернет\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b4%d0%bd%d0%b5%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b8%d0%bd%d0%b4%d0%b8%d1%8f-%d0%b7%d0%b0%d0%b3%d0%be/", "text": "Не е важно България и Индия просто да търгуват заедно, по-важно е да работим заедно. Това заяви президентът Румен Радев, който заедно с президента на Индия Рам Натх Ковинд поздрави участниците в Българо-индийски бизнес форум, който се състоя в София, съобщиха от пресслужбата на „Дондуков 2“. Днес е ден, в който България и Индия заговориха заедно, в един глас и на най-високо политическо равнище, и с гласа на бизнеса, заяви Румен Радев по време на форума, който събра в София представители на около 300 български и индийски компании от различни сектори на икономиката. В рамките на събитието се проведоха редица двустранни бизнес срещи. Румен Радев посочи, че същността на икономическата синергия се състои в съвместните дейности и призова България и Индия да работят заедно в сферата на образованието, при подготовката на свои кадри, с провеждането на научни изследвания, без които е невъзможна конкурентоспособността, съвместното развитие на производства. Българският държавен глава подчерта, че директна авиолиния между двете страни ще насърчи контактите между България и Индия. Двамата президенти откроиха редица сфери с огромен потенциал за сътрудничество между България и Индия, сред които информационните и комуникационните технологии, фармацията, отбранителната индустрия, изследването на космоса, научни изследвания, търговията, образованието, хранителната индустрия. Президентът Радев подчерта и предимствата на страната ни като туристическа дестинация, огромния потенциал в сферата на информационните технологии, благоприятните условия за филмовата индустрия. Геополитическото положение на България позиционира страната ни като транзитен център и незаобиколим елемент от комуникацията между Европа и Азия, каза още президентът Румен Радев. Българският държавен глава открои редица предимства на страната ни за инвестиции – най-ниските оперативни разходи и данъци в ЕС за развитие на бизнес, висококвалифицирана работна ръка. България се възползва от всички възможности, които предоставят регулациите на ЕС, за да облекчи издаването на визи за индийски граждани, посочи Румен Радев и добави, че това се доказва от увеличения брой на индийските студенти и на специалисти в областта на информационните технологии у нас. С президента Радев поехме ангажимент да отворим нова глава в нашите икономически отношения, заяви пред участниците във форума президентът на Индия Рам Натх Ковинд и призова за подкрепа от страна на бизнеса в тази насока. Индийският държавен глава заяви, че приятелството между България и Индия е доказано във времето, а политическите взаимоотношения винаги са били много задълбочени и силни. Българските компании могат да се възползват от бързия ръст на индийската икономика, а индийските компании могат да сформират партньорства в България както за целите на българския, така и на европейския пазар, посочи Рам Натх Ковинд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Румен Радев: Днес България и Индия заговориха в един глас и на най-високо политическо ниво, и на бизнес равнище"}
{"url": "https://trud.bg/11-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d1%82%d0%b0%d0%b9%d1%84%d1%83%d0%bd%d0%b0-%d0%b4%d0%b6%d0%b5%d0%b1%d0%b8/", "text": "Жертвите на тайфуна „Джеби“ в Япония достигнаха 11, а ранените са над 470, съобщиха местните властите. Около 530 000 домакинства все още са без ток. Най-мощният тайфун от 25 години насам отнесе покриви на къщи и сгради, събори електрически стълбове и нанесе сериозни поражения в страната. От наводненото международно летище край Осака са евакуирани над 3000 туристи, които прекараха там цялата нощ. Според японски метеоролози, тайфунът в момента се движи към руския остров Сахалин, където 4500 души са останали без ток.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " 11 станаха жертвите на тайфуна „Джеби“, ранените са над 470"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%be%d1%81%d1%82%d0%b0%d0%b2%d0%b0-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%b5%d0%bd-%d0%bc%d0%b8%d0%bd/", "text": "Министърът на регионалното развитие Николай Нанков ще остане на поста си. Това потвърдиха пред “Труд” високопоставени източници от Министерски съвет и близки до политическите кабинети на ГЕРБ и Обединени патриоти. Така свободни ще бъдат само постовете на Ивайло Московски и Валентин Радев. Лично премиерът и лидер на ГЕРБ Бойко Борисов обаче е забранил на своите да коментират оставките на тримата министри, признаха депутати от управляващото мнозинство. “Решения ще се вземат на съвета на коалицията в понеделник”, отсякал Борисов. Днес на въпрос на “Труд” дали ще оттегли оставката си, министър Нанков лаконично отговори: „Категорично, не!”. Той беше в парламента където отговаряше на въпроси от парламентарния контрол. На всички пътища в страната ще бъде направена паспортизацията, което би трябвало да установи дефектите и опасностите по цялата пътна мрежа, съобщи министър Нанков. “През тази година ще се направят конкретни одити, а в последствие ще се направи и паспортизация на всички пътища. Т.е. по абсолютно всички пътища дефектите ще бъдат установени. Има идеи и за информационна система, която онлайн да следи в 24-часов режим и пътната обстановка”, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.05", "title": " Николай Нанков остава регионален министър"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b8%d0%bd%d0%b4%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82%d0%be/", "text": "Полицията в южния индийски град Хайдерабад разследва кражбата на златни предмети, принадлежали на бившето царско семейство, предаде Би Би Си. Крадците задигнали златна кутия за обяд, златни чаша за чай и лъжичка, както и чиния, като повечето от тях били инкрустирани с диаманти, рубини и други скъпоценни камъни. Общото тегло на задигнатите предмети е около 3 кг, като те се оценяват на $7 млн. Те принадлежали на мир Осман Али Хан (1886-1967) – последния низам (цар) на Хайдерабад, който някога бил смятан за най-богатия човек на света. Кражбата от царския дворец, който сега е музей, била открита в понеделник сутринта. Полицията предполага, че била извършена предната нощ. Сабя, принадлежаща на същото царско семейство, бе открадната от друг музея в града преди 10 години. Полицията заяви ,че подозира за новия удар двама души, замесени в тази кражба. „Хиндустан таймс“ писа, че според властите извършителите направили нещо на наблюдателните камери, така че нямало запис на кражбата. Те отвили стъклената врата на шкафа със златните предмети, за да не ги повредят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Полицията в Индия издирва откраднато царско злато за 7 млн. долара"}
{"url": "https://trud.bg/%d1%81%d0%b7%d0%be-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%81%d1%80%d0%b5%d0%b4-%d1%81%d1%82%d1%80%d0%b0%d0%bd%d0%b8%d1%82%d0%b5-%d1%81-%d0%bd%d0%b0%d0%b9-%d0%b3%d0%be%d0%bb%d1%8f/", "text": "България е сред страните, в които най-много расте процентът от пълнолетното население, което не се движи достатъчно, показва доклад на Световната здравна организация (СЗО). В проучването си СЗО предупреждава, че над 1,4 милиарда души по света рискуват за развият диабет, рак, сърдечносъдови заболявания и деменция заради недостатъчна физическа активност. Това важи за една трета от пълнолетните жени и една четвърт от пълнолетните мъже. Те не спазват препоръките на СЗО за най-малко 150 минути умерено физическо натоварване или 75 минути активни тренировки или физическа работа седмично. По данни за 2016 г., през която са следени 1,9 млн. души в 168 държави, 27,5% от възрастното население в света не се движи достатъчно, като това е спад само с един процент спрямо 2001 г. „За разлика от другите рискове за здравето, недостатъчната физическа активност не намалява по света“, каза ръководителят на изследването Регина Гутхолд от СЗО. От 65-те страни, за които има данни за наблюдаване на тенденции в периода 2001-2016 г., в 28 намалява процентът на хората, които не се движат достатъчно, а в 37 се увеличава. Най-голямо увеличение на обездвижените (над 15%) има в Бразилия, България, Германия, Филипините и Сингапур, а най-висок процент на намаляване е констатирано на Островите Кук, Йордания, Токелау, Самоа, Мианма, Соломоновите острови и Тонга. Най-малко се движат в Кувейт, Американска Самоа, Саудитска Арабия и Ирак, където над 50% от възрастното население не достига препоръките на СЗО за движение. Най-малко обездвижени хора има в Уганда и Мозамбик – по 6 процента. В богатите държави хората все повече седят, докато са на работа и в свободното време. В бедните държави работата и придвижването все още изискват повече физически усилия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " СЗО: България е сред страните с най-голям ръст на хората, които не се движат достатъчно"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d0%b2%d0%b8%d1%89%d0%be%d0%b2-%d1%80%d0%b5%d0%b0%d0%bb%d0%b8%d0%b7-2/", "text": "Стопанската академия „Димитър А. Ценов” в Свищов отново реализира на 100% субсидирания от държавата прием на студенти. Утвърденият от МОН прием за академичната 2018-2019 година в степен „бакалавър” е за 537 първокурсници в редовна и задочна форми. Близо 1000 кандидат-студенти се конкурираха за 441 места в редовно обучение по държавна поръчка и 96 в задочно. Първокурсникът, приет с най-висок бал в редовна форма – 29,95 (при максимален 30), е Миглена Божидарова, участвала в класирането със сертификат от Национално ученическо състезание и избрала специалност „Финанси”. При класирането за задочна форма най-висок бал – 29,90 постигна Лилия Костова, кандидатствала с оценка от държавен зрелостен изпит и записана за обучение по специалност „Счетоводство и контрол”. За платена форма на обучение, към настоящия момент, има записани 112 първокурсници. Най-много новоприети студенти има от областите Плевен, София-град, Велико Търново, Враца, София-област, Монтана и Русе. Сред мотивите да изберат свищовското висше училище, първокурсниците посочват високата оценка на работодателите за възпитаници на свищовския ВУЗ и предпочитания при наемане на работа, отличната репутация на дипломиралите се, перспективните възможности за кариерна реализация, престижа на придобитото образование във висше икономическо училище с над 80-годишни традиции. Преди началото на новата учебна година ще бъде проведено класиране за свободните места в платена форма. Желаещите могат да кандидатстват с оценка от успешно положен в СА „Д. А. Ценов” кандидатстудентски изпит, с оценка от държавен зрелостен изпит или с пренесена оценка от друго висше училище. Срокът за подаване на документи е до 8-и септември 2018 г. На същата дата (08.09.2018 г.) ще се проведе и последният от предварително обявените по график кандидатстудентски изпити в Стопанска академия. Желаещите да участват в класирането с конкурсен изпит могат да избират между дисциплините „Математика”, „Икономика”, „Икономическа география на България” или „Чужд език” (английски, немски или руски език). Класирането ще бъде обявено на 10 септември, а срокът за записване е до 15 септември. Приемът на студенти в степен „бакалавър” е по 15 перспективни и пазарноориентирани специалности – „Финанси”, „Застраховане и социално дело”, „Счетоводство и контрол”, „Стопански и финансов контрол”, „Бизнес статистика и анализи” (само в редовна форма), „Маркетинг”, „Управление на проекти”, „Бизнес информатика”, „Международни икономически отношения”, „Индустриален бизнес и предприемачество”, „Аграрна икономика”, „Икономика на търговията”, „Икономика на туризма”, „Стопанско управление”, „Публична администрация”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Стопанската академия в Свищов реализира на 100% държавния план-прием"}
{"url": "https://trud.bg/%d0%b2%d0%b8%d0%ba-%d0%b4%d1%80%d1%83%d0%b6%d0%b5%d1%81%d1%82%d0%b2%d0%be%d1%82%d0%be-%d0%b2-%d1%8f%d0%bc%d0%b1%d0%be%d0%bb-%d0%be%d1%82%d0%bd%d0%b5%d1%81%d0%b5-%d0%b3%d0%bb%d0%be%d0%b1%d0%b0-%d0%b7/", "text": "На ВиК-дружеството в Ямбол са наложени санкции за замърсяване на река Тунджа с индустриални води. Липсата на пречиствателна станция прави невъзможно опазването на реката и през последните две години на ВиК-оператора в Ямбол са наложени глоби в размер на 5 000 лева, съобщи  . Според управителя на дружеството инж. Стоян Радев, те са неоснователни. „Неколкократно са взимани проби. Никога не са показали, че има някакви черезвичайни замърсявания с изключение на това, че понякога водата е, примерно, бяла, червена, синя, но когато се взимат проби то само по себе си няма вредни вещества“, коментира той пред националното радио. Пречисвателната станция за отпадни води на Ямбол трябваше да е готова още преди 4 години. Фирмата-изпълнител обаче фалира. Изтече срокът за строителния надзор. В момента процедурите продължават, а новият краен срок е 2023-та година.", "date": "2018.09.05", "title": " ВиК-дружеството в Ямбол отнесе глоба за замърсяване на река Тунджа"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bf%d0%b8%d1%8f%d0%bd%d0%b0-%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%b4%d0%b0-%d0%ba%d0%b0%d1%80%d0%b0-%d0%b1%d0%b5%d0%b7-%d0%ba%d0%bd/", "text": "Полицията в Монтана спипа непълнолетно момиче подкарало след нощен запой мощен автомобил без документи за управление. В сряда към 1,15 часа служители на „Пътна полиция” спрели за проверка на улица „Диана“ в областния град лек автомобил „Ауди А4“ с монтанска регистрация. Зад волана седяла 17-годишната ученичка Елвира Е. Момичето, дори още незапочнало 18 години, нямало шофьорска книжка, а проверката с дрегер показала, че е подкарало колата с концентрация на алкохол в кръвта от 1,67 промила. На ученичката е издаден талон за медицинско изследване, но тя е отказала да даде кръвна проба. Съставени са й 2 акта по Закона за движение по пътищата. По случая е образувано бързо производство в Районното управление на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Заловиха пияна ученичка да кара без книжка „Ауди” в Монтана"}
{"url": "https://trud.bg/%d0%b1%d0%b8%d1%82%d0%ba%d0%b8-%d0%be%d1%82-%d0%bf%d1%80%d0%b5%d0%b4%d0%b8-330-%d0%b3%d0%be%d0%b4%d0%b8%d0%bd%d0%b8-%d1%80%d0%b0%d0%b7%d0%b8%d0%b3%d1%80%d0%b0%d0%b2%d0%b0%d1%82-%d0%b2-%d1%87%d0%b8-2/", "text": "Боеве от въстанието на католици и православни срещу османските потисници през 17 век ще се разиграят в Чипровци в четвъртък вечерта. Доброволци от Хисаря, дегизирани като бунтовници и турски низами, ще размахат саби сред облаци барутен дим на Историческия хълм, за да покажат как преди 330 години жителите на балканския град и района са се сражавали за свободата на България. Пред останките на католическата катедрала „Санта Мария” католическите свещеници ще отслужат литургия за загиналите във въстанието. В програмата на тържествата в петък са включени концерти на състави от училище „Петър Парчевич” в Чипровци и клуб по спортни танци „Огоста данс” – Монтана, а специални гости на планинския град са танцьорите от ансамбъл „Българче” във Винга, Румъния – наследници на преселилите се след разгрома на бунта в Банат чипровчани. Кулминацията на честването на въстанието ще бъде на 8 септември /петък/, когато на тържествена сесия на Общинския съвет ще бъде изнесен доклад за ролята и мястото на Чипровския бунт в българската история и за почетни граждани ще бъдат обявени проф. Лилия Илиева – открила ръкописа на първата история на България на Петър Богдан, и Антон Богданов – общественик от Винга. Вечерта на градския площад ще дефилира Гвардейският представителен духов оркестър – София, а концерт ще изнесе танцов ансамбъл „Пирин” – Благоевград. Тържествената вечерна проверка ще бъде приета от председателката на Народното събрание Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Битки от преди 330 години разиграват в Чипровци"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%b4%d0%b0%d1%8f%d0%bd%d0%b0-%d0%b0%d0%bd%d0%b3/", "text": "ОДМВР-Варна издирва непълнолетната Даяна Ангелова Светославована 15 години, избягала от близките си в района на Автогара – Варна около 22 часа на 02.09.2018 г. и от тогава е в неизвестност. Момичето е на видима възраст около 15-17 години, висока е 170 см, със слабо телосложение. Лицето й е продълговато, косата – черна и дълга, с кафяви очи и мургава кожа.  При изчезването си Даяна е била облечена с панталон тип шалвари с черни и бели цветове, фланелка с къс ръкав – бяла на цвят и дънково яке, носи черна кожена раница със закачено от страни кафяво мече. От полицията апелират към гражданите, които имат информация за местонахождението на момичето да позвънят на телефон 112 или да подадат сигнал в най-близкото поделение на МВР, казаха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Полицията във Варна издирва Даяна Ангелова Светославова"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%bd%d0%b5-%d1%81%d0%b5-%d0%bf%d0%be%d0%b4%d0%b3%d0%be%d1%82%d0%b2%d1%8f-%d0%b1%d1%8a%d0%b4%d0%b5%d1%89%d0%b0-%d1%81%d1%80%d0%b5%d1%89%d0%b0-%d0%bc%d0%b5%d0%b6/", "text": "Помощникът на руския президент Юрий Ушаков заяви в сряда, че в момента не се подготвя бъдеща среща между президентите на Русия и САЩ Владимир Путин и Доналд Тръмп, предава Ройтерс. „Нямаме информация за подготовката на такава среща“, заяви Ушаков пред журналистите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.05", "title": " Кремъл: Не се подготвя бъдеща среща между Путин и Тръмп"}
