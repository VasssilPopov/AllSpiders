{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-30-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%83%d0%b1%d0%b8%d0%b5%d1%86%d0%b0/", "text": "Тричленен състав на Върховния касационен съд (ВКС) потвърди решението на Софийския апелативен съд (САС) от 2 май м.г., с което бе наложено наказание от 30 години „лишаване от свобода“ на признатия за виновен за убийството на Вероника Петрова в столичния кв. „Свобода“ през 2018 г., съобщиха от пресцентъра на съда.  Димитров системно е тормозил 24-годишната жена и са били подавани сигнали до полицията за насилие. За побоите е знаела и майката на осъдения – Райна, която се канела да напуска жилището заради скандалите.  Според обвинението убийството е извършено след нанесен побой – по особено мъчителен начин за убитата и с особена жестокост. Димитров е осъден е да заплати на частните обвинители и граждански ищци сумите от по 20 000 лв. (на бащата на убитата), 30 000 лв. (на съпруга ú) и 80 000 лв. (на детето ú), представляващи обезщетения за причинените от деянието вреди. Тричленният състав на ВКС отклони като неоснователно искането на подсъдимия за отмяна на актовете на двете предходни инстанции и връщане на делото за разглеждането му „по общия ред“ от СГС. Върховните съдии подчертават, че съкратеното съдебно следствие е проведено по искане на подсъдимия с участие на защитника му след трикратно разясняване от съда на процесуалните последствия от признаването на фактите, изложени в обстоятелствената част на обвинителния акт, при подкрепата им от събраните на досъдебното производство доказателства. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tОкончателно: 30 години затвор за убиеца на Вероника Петрова\t\t\t"}
{"url": "https://trud.bg/%d1%84%d0%b5%d1%80%d0%bc%d0%b5%d1%80-%d0%bd%d0%b0%d0%bf%d0%b0%d0%b4%d0%bd%d0%b0-%d1%81-%d1%8e%d0%bc%d1%80%d1%83%d1%86%d0%b8-%d1%81%d0%b5%d0%bb%d1%81%d0%ba%d0%b8-%d0%ba%d0%bc%d0%b5%d1%82/", "text": "Земеделски производител нападна с юмруци кмет на добричкото село Стожер. Инцидентът е запечатан от охранителните камери на кметството, съобщи  . 47-годишният Илко Митков е с пукнато тъпанче на дясното ухо. Той отрича нападателят да е бил провокиран и твърди, че земеделецът го обиждал на етническа основа. Стожер е най-голямото село в Община Добрич и в него живеят 1700 души от различни етноси. Хората твърдят, че до идването на земеделския производител Младен Николаев преди 7-8 години конфликти на етническа основа не е имало. „Обижда, щял да ни коли: „кмет циганин ли ще ме командва – тук цялото село цигани ще ги изкореня, кюрди – ще ви изселя“ и аз му казах съвсем най-човешки: „Младене, ако нещо лично имаш да ми казваш, ела горе, заповядай! Идвайки, удря ме с един юмрук в ухото и си тръгна, пак псувайки и пак на етническа основа”, разказва Илко Митков, кмет на село Стожер. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tФермер нападна с юмруци селски кмет\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82-%d0%b7%d0%b0-%d0%b2%d0%b7%d1%80%d0%b8%d0%b2%d0%b0-%d0%b2%d1%8a%d0%b2-%d0%b2%d0%b5%d1%82%d0%be%d0%b2%d0%be-%d0%be%d1%81%d1%82%d0%b0/", "text": "51-годишният Митко Митев, който в понеделник   шашка тротил в дома си в град Ветово, ще остане за постоянно в ареста. Това постанови съдът при днешното разглеждане на мярката му за неотклонение, информира БНР. Има опасност Митко Митев, обвинен в притежание на голямо количество взривни материали, да навреди на себе си и на околните, затова съдът му наложи най-тежката мярка задържане под стража. „Може би ще се потвърдят неговите твърдения, които е дал пред служителите на полицията, че това са единствените взривни вещества, които той притежава. Докато обаче не бъде извършена пълна проверка не мога да ви гарантирам това нещо“, каза прокурорът по делото Николай Николов. Той обясни, че засега обвиняемият Митев не съдейства на разследването. Когато влезе в съдебната зала, 51-годишният минен инженер предпочете да запази мълчание и единствените му думи бяха: „Аз съжалявам, че стана така“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЗадържаният за взрива във Ветово остава в ареста\t\t\t"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%b8-%d0%b8-%d0%b8%d1%82-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%bd%d0%b0%d0%b9-%d1%82%d1%8a%d1%80%d1%81%d0%b5%d0%bd%d0%b8-%d0%bf/", "text": "Учителите и IT специалистите ще са сред най-търсените кадри с висше образование през следващите 12 месеца в България. През следващите 3 до 5 години на българския бизнес ще са необходими повече от 20 хиляди IT специалисти и малко повече от 17 хиляди учители и преподаватели. Това показват резултатите от второто за 2019 г. проучване на потребностите от работна сила, което Агенцията по заетостта. Сред най-търсените професии ще са още медицински сестри, лекари, шофьори, машинни и строителни инженери. В различните сектори на икономиката ще са необходими и 64 400 работници без специалност, допълват от агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tУчители и ИТ специалисти най-търсени през 2020 г.\t\t\t"}
{"url": "https://trud.bg/%d0%b3%d0%b1%d1%81-%d1%89%d0%b5-%d1%81%d1%82%d1%80%d0%be%d0%b8-%d0%b4%d0%b5%d1%82%d1%81%d0%ba%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d1%81%d0%be%d1%84%d0%b8%d1%8f/", "text": "Консорциум „Детско здраве“, в който водещ партньор е една от най-големите български строителни компании „Главболгарстрой“ ще изгради Националната детска болница в София. Това става ясно от решение на здравното министерство.  Обединението е предложило цена от малко над 77,8 млн. лв. без ДДС за проектиране, реконструкция и доизграждане на започналия през далечната 1978 г. градеж в двора на Александровска болница. Освен, че е предложило най-изгодната оферта, родното обединение е получило и максималния брой точки за техническо предложение – 50. Това е и единственият участник, допуснат до участие в търга, който има реален опит в изграждането на лечебни заведения в страната.  Обединението спечелило конкурса, е от трите най – големи дъщерни дружества в групата на Главболгарстрой Холдинг АД, а именно: Главболгарстрой АД – изпълнител на редица болници и лечебни заведения в страната, като разширяване на лъчетерапевтичен комплекс на Клиника по лъчелечение на СБАЛ по Онкология – ЕАД“ в София, архитектурно-строителни и инсталационни работи в при изграждането на Аджибадем Сити Клиник МБАЛ Токуда, преустройство и разширение на УМБАЛ „Св. Екатерина“. \nГБС-Пловдив АД е изпълнило преустройство и ремонт на един от големите болнични комплекси в страната, МБАЛ „Събо Николов“ и Онкология в Панагюрище. Третият участник в обединението, Главболгарстрой Интернешънал АД, притежава опит в изпълнението на подобни обекти извън страната, като Болничен комплекс в Казълорда, Казахстан, Клиника за неотложна помощ в Атирау, Казахстан, Стоматологична Поликлиника с Травматологично Отделение в Москва, Руска Федерация.  Вторият допуснат кандидат до финалната права за отваряне на ценовите оферти е обединение между българската компания „Климатроник“, мексиканската „Иновасионес Техникас Ен Симентасион СА ДЕ СВ“ и испанската „Проес Консулторес. Те нямат опит у нас в изграждането на лечебни заведения, а доказват опит през проекти реализирани зад граница. Още на първия етап от конкурса беше отстранен третият кандидат – консорциумът с водещ участник „Трейс груп холд“ заради непокрити предварителни условия за изпълнение на строителството.  Новата детска болница ще се състои от 2 корпуса от по 12 етажа и 6 други триетажни тела. Предвижда се изграждането на още два триетажни корпуса. Продължителността на строителството е 3,5 години. С изграждането й на едно място ще бъдат събрани техника и специалисти, които да направят лечението на деца по-бързо и ефективно.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tГБС ще строи детската болница в София\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Областната дирекция на МВР в Разград продължава издирването на 28-годишния Емил Невенов Великов, който   по време на разпит от сградата на дирекцията. Мъжът е среден на ръст с кафяви очи и права кестенява коса, боядисана в предната част в рижав цвят. В деня на бягството от сградата на полицията Емил Великов е бил облечен с черно кожено яке, светли дънки, бели маратонки. Носел е тъмна шапка с козирка. Великов е криминално проявен и осъждан. Едновременно с обявяването на Великов за общодържавно издирване, на мъжа е  наложена и забрана да напуска страната. Гражданите, които разполагат с допълнителна информация за издирвания, могат да сигнализират на тел.112 или в най-близкото поделение на МВР. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tПолицията продължава издирването на избягалия арестант в Разград\t\t\t"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b2%d1%85%d0%be%d0%b4%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d0%be%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0/", "text": "В събота – 18 януари, от 10:30 ч. до 12 часа, ще бъде ограничено движението в посока София по АМ „Тракия“ от км 25 до км 0, съобщиха от АПИ. Причината е монтирането на портални рамки за тол системата при км 0 и км 5 на автомагистралата. Всички автомобили до 12 тона, пътуващи към София, ще се пренасочват от пътен възел „Вакарел“ на АМ „Тракия“ по обходен маршрут по път I-8 /Вакарел-София/, след което по път III-105 /Елешница-Нови хан/ и път I-6 /Елин Пелин-София/. За тежкотоварните автомобили над 12 т се осигурява паркинг при км 53 /след тунел „Траянови врата“/, както и в участъка от км 34 до км 37. При необходимост ще бъде осигурен и паркинг при км 55 /преди тунел „Траянови врата“/. В посока София ще бъде ограничено движението и при връзката на път I-8 с път III-105 /Елешница – Нови хан/. Ще бъде затворена за преминаване и връзката на ул. „Верила“ от село Равно поле с АМ „Тракия“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЗатварят входа на София от магистрала „Тракия“ за час и половина в събота\t\t\t"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0-3/", "text": "“Смятам да предложа и предполагам, че ще срещна подкрепа за превръщането на комисията в едноличен орган. Очевидно и първоначалните анализи са такива – комисията допуска противоречиви решения през годините, което показва, че има натрупани грешки в нейната работа и трябва да бъдат изправени”. Това заяви финансовият министър Владислав Горанов по повод на промените в Закона за хазарта, внесени от лидера на НФСБ Валери Симеонов в четвъртък вечерта. Горанов посочи, че промените в Комисията ще са факт до месец. Лидерът на НФСБ се похвали, че е срещнал подкрепа в лицето на Горанов, спортния министър Красен Кралев и най-вече на премиера Бойко Борисов при проведена по-рано днес среща в Министерския съвет. Оказа се обаче, че все още няма окончателна позиция по внесените текстове: “Опитът, който в момента проучваме, за да си изградим окончателно позиция, показва, че в доста държави е установен за този тип игри пълен държавен монопол. Не виждам пречка това предприятие, което и в момента организира лотарии, да може да развие капацитета си. Знаем, че Българският спортен тотализатор организира цифрови игри, има териториални поделения, много пунк­тове”, посочи лаконично Горанов. От ГЕРБ също коментираха пред “Труд”, че тепърва ще се запознават с текстовете по законопроекта на НФСБ. Но на първо преглеждане правело впечатление доста големи повторения на уж новите текстове със сега действащия закон за хазарта. Юристи от мнозинството дадоха пример с предложенията как хазартът трябва да стои далеч от училища и т.н. институции. Но тези ограничения и сега ги има в действащите норми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tФинансовият министър Владислав Горанов: Комисията по хазарта става едноличен орган (обзор)\t\t\t"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%b5%d0%bd-%d1%86%d0%b5%d1%85-%d0%b7%d0%b0-%d1%82%d1%80%d0%b5%d1%82%d0%b8%d1%80%d0%b0%d0%bd%d0%b5-%d0%bd%d0%b0/", "text": "Нерегламентирано помещение в което се третират (мелят) отпадъци от пластмаса – закачалки за дрехи и макари, са установили при съвместна проверка служители на отдел “Икономическа полиция” Пловдив, ТДНС и Регионалната инспекция по околната среда и водите, съобщава от МВР.  В работното помещение –  на ул. “Рогошко шосе”- южно от входа на дружество “Юрий Гагарин”, са намерени самоделна мелачна машина и екструдер, кантар и 38 чувала с по 25 кг гранулат.  На място са установени двама работници, без документи за самоличност и без данни за фирма. На работниците са съставени актове по Закона за българските лични документи. Дейността е прекратена с предписание от РИОСВ, с оглед установеното са съставени констативни протоколи,  за случая ще бъдат сезират органите на НАП и Инспекцията по труда. Работата по документирането на случая продължава под наблюдението на прокуратурата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tРазбиха незаконен цех за третиране на пластмасови отпадъци (СНИМКИ)\t\t\t"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85%d0%b5%d0%bc%d1%83%d1%81-%d0%bf%d1%80%d0%b8-%d1%82%d1%83/", "text": "Временно е спряно движението по автомагистрала „Хемус“ в района преди тунела „Витиня“, съобщиха от МВР. Към 18.40 часа е получен сигнал за възникнало възпламеняване в микробус с метанова уредба. Шофьорът е напуснал превозното средство своевременно, няма пострадали.  До погасяването на огъня движението по магистралата посока Варна в участъка преди тунела Витиня временно ще бъде затворено. Към мястото веднага са насочени екипи на пожарната. Екипи на Пътна полиция обезопасяват мястото на инцидента. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЗатвориха магистрала „Хемус“ при тунел „Витиня“ заради горящ бус\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-15/", "text": "Мишустин има управленски качества и е добре приет от едрия бизнес, но едва ли той ще е човекът, който ще бъде подготвя да смени Путин, защото няма нито геополитическата, нито военната подготовка и опит Новата година започна без истинска зима и с истински световни пожари… основно в политиката. САЩ ликвидираха иранския генерал-герой Солемайни, Техеран отговори с ракетна атака и сваляне на цивилен самолет. Турция и Русия трайно се настаниха в Либия, договориха се за Сирия и откриха „Турски поток“. НАТО притисна все повече Русия, а България е между чука и наковалнята. Какви са рисковете за нас в този динамичен свят?  – Изненада ли бяха предложените от Путин промени и последвалата оставка на руското правителство и какви, според вас, са действителните причини за рокадите? \n– Действително имаше елемент на изненада, но и предприетите мерки имат своята логика. От пръв поглед става ясно, че тези събития не са под натиск от вътрешни противоречия, а са добре и стратегически премислени. Жалкото е, че докато акцентите на Путин бяха върху действителните проблеми – икономически, социални, демографски, коментарите на западните медии се впуснаха единствено по пистата „Бъдещето на Путин“. Двата вектора, които се очертаха в изложението на президента – решаването на назрели проблеми и бъдещо управление на държавата от една страна, са опит за успокояване на опозиционни претенции, а от друга- внасят предсказуемост в действията. Прехвърлянето на правомощия от президента към Парламента действително може да се тълкува като застраховка. Възможно е Путин да е бъдещия премиер, но е прибързано и невярно всяко твърдение, че Русия би могла да се превърне в парламентарна република. Предложеният за премиер Михаил Мишустин има необходимите за промените управленски качества и е добре приет от едрия бизнес, но едва ли той ще е човекът, който ще бъде подготвя да смени Путин, защото няма нито геополитическата, нито военната подготовка и опит. Тези промени няма да се отразят на външнополитическите приоритети на Русия. – В представения тази седмица от Българското дипломатическо дружество Годишен анализ за „Международната политика и българската дипломация“, на който сте един от съавторите, разглеждате заплахите за сигурността, а НАТО посочи на последната си среща на върха на първо място Русия и тероризма. Кои са основните заплахи днес? \n– На политическо ниво да приравниш една държава като Русия с тероризма е липса на мярка, превръщаща недипломатичността в провокация. Докато на ниво разузнавателни служби на западноевропейски държави се посочва, че през 2020 г. рисковете ще идват от кибератаките, десния тероризъм и ислямизма. Всъщност в геополитически план и дългосрочно има три големи риска за стратегическата стабилност в света. Това са очевидния разпад на международната правна система, оттегляне от международни договори, които осигуряваха известна предсказуемост и взаимен контрол, например Договора за забрана на ракетните със среден и малък обсег и очертаващата се неяснота дали ще бъде продължен Договора за стратегическите ядрени оръжия СТАРТ 3. Втората група от рискове е в това, че в процеса на трансформация на световния ред, преминаване към многополюсна система и промяна на баланси и зависимости в света, отделни държави започнаха да преминават всякакви червени линии и да разширяват хибридните форми за намеса, търговските войни за налагане на своята воля, незачитайки интересите на другите, а тези дни дори със заплахи за ликвидиране на ръководни военни по схемата с убийството на иранския генерал Солеймани. Третият риск ще дойде от развитието на оръжия на нова технологична база, които остават извън международния контрол, като изкуствения интелект, и могат да променят бързо превеса на стратегическите военни способности на една или друга държава. – Какво би означавало това за нашия регион и за България? \n– Типично за България е, че основната заплаха за бъдещето на страната не идва толкова отвън, колкото от самите нас, въпреки шанса да се възползваме от членството си в ЕС и НАТО: демографска катастрофа, изтичане на специалисти, първенство по корупция в Европа, конвенционална престъпност, задълбочаващо се самоубийствено разделение в обществото и т. н. Другата особеност е неразбирането, че не толкова с военна сила, а с други форми на влияние и въздействие, използвайки слабостите на управлението и обществени нагласи се постига отслабване на националната държава, загуба на суверенитет, промяна на национална идентичност и реализиране на дългосрочни цели в ущърб на българските национални интереси. – Към момента не съществува висока вероятност от пряка военна агресия срещу суверенитета и териториалната цялост на Република България, тъй като сме част от НАТО и ЕС. Така ли е? \n– За региона и в частност за България, особено важно е да не се превърнем във „фронтови пояс“, по думите на бившия помощник държавен секретар на САЩ г-жа Нюланд и да избегнем крайната милитаризация на Черноморието, поради което е необходимо намирането на баланс между отбранителна и т. н. възпираща мощ на страната ни като част от НАТО. Защото това понятие, което Брюксел възприе – „възпираща роля“ – ако е несъразмерно, не създава доверие, а го ерозира. – Какви са тенденциите в обкръжението на България?  \n– За съжаление в повечето експертни анализи в чужбина прогнозите са, че Черноморският регион ще остане с „висока степен на конфликтност“ и през следващото десетилетие. Стратегията на САЩ за противодействие на Русия в Черно море от октомври 2019 г. ще изиска от цитираните в документа съюзници и партньори, а сред тях Румъния и България, нови ангажименти. Няма съмнение, че за нас те ще бъдат конкретизирани в рамките на Стратегическия диалог между България и САЩ, започнал на 8 януари 2020 г. Но генералният секретар на НАТО Йенс Столтенберг на съвместна пресконференция с румънския премиер Людовик Орбан на 9 януари 2020 г. потвърди за пореден път, че „Черно море е от стратегическо значение за НАТО. Алиансът възнамерява да продължи да засилва присъствието си в този регион“. Голямото струпване на въоръжени сили и бойна техника обаче, рязко увеличава риска от случайни и неволни инциденти, сблъсък или рязко изостряне на напрежението, които могат да възпламенят обстановката в региона. Но от военно-оперативна гледна точка, в това затворено море трудно би могла да се развърне военно-морска операция на големи международни формирования. Всеки квадратен метър е под контрола на руските и турските ВМС. Достъпът на кораби на САЩ и НАТО през Босфора може да се облекчи, ако Турция завърши изкуствения канал северно от Истанбул с параметри, подходящи за големи плавателни съдове. Защото конвенцията от Монтрьо важи само за естествени проливи. – Как може да се повлияе на тази тенденция? \n– Постепенното решаване на кризите в Черноморския регион би съдействало за нормализиране на отношенията на Русия със Запада и поставило начало на изграждането на нова архитектура на сигурността. А това би могло да стане чрез намаляване на геополитическата конкуренция, съвместни действия на дипломатическо ниво, демилитазиране на региона, активизиране на икономическа помощ, премахване на икономическите санкции. Защото очертаващото се замразяване на Украинския конфликт би означавало да се запази военното присъствие в региона. За това е необходима промяна и в подхода и вижданията на партньорите. Не може търсенето на враг на всяка цена в стратегията на Алианса и в Българската национална стратегия да са съзвучни със съвременния етап на развитието на човешката цивилизация. – За нас Балканите са най-важни. Защо ЕС е някак си пасивен по отношение на този регион? \n– Да, по отношение на Западните Балкани, ЕС остави вакуум, който се запълва от САЩ с милитаризация и от Турция с пълзяща ислямизация и икономическо влияние. ЕС няма никакво време за губене в посока ускоряване приемането на страните-кандидатки за членство. Новата ЕК би могла да преразгледа досегашната политика към Балканите. – Какви рискове носи за сигурността растящото напрежение в Източното Средиземноморие? \n– Ролята на Турция както в спора за газонаходището до Кипър, така и с делимитацията на морсокто пространство с Либия и намеса в тази страна е дестабилизираща. С помощта на бойци от ислямистки организации от Сирия се създава плацдарм за навлизане в Северна Африка, а Мисрат вероятно ще се превърне в следващата военна база на Турция, след тези в Катар и Сомалия. Трябва да си припомним предупреждението на бившия съветник на президента на САЩ – Майкъл Рубин, и на френското разузнаване за ролята на военнизираната организация на Ердоган „САДАТ“, която подготви над три хиляди чужди джихадисти, действащи в Сирия и Либия, а днес се превръща в новата „Хизбула“ с ангажименти в редица страни и представители дори в Европа. От друга страна, основателното недоверие към Турция като партньор на НАТО, принуди САЩ да предприемат мерки, водещи към по-голяма милитаризация на региона. С актуализирания договор за военно сътрудничество с Гърция страната се превръща всъщност във фронтова държава и u се възлага сдържаща роля като на Полша и Израел. Разширяват се и се модернизират 4 бази – Крит, Лариса, Стефановикио и Алекснадруполис. В Лариса вече са разположени американските дронове MQ-9 Reaper и многоцелевите изтребители F-22 Raptor. Алексондруполис е възлова точка на газопровода между Гърция и България и Транс- адриатическия газопровод. От там САЩ могат да прехвърлят сили на Балканите само за броени часове и с лекота да спрат например търговията на Русия през Черно море с останалия свят. На България се отрежда ролята на транзитен коридор и логистичен център за преминаващите съюзнически сили от гръцките пристанища в посока Североизток. Сред намеренията и плановете на САЩ е използването на армейския полигон Криволак в Северна Македония за разполагане не само на разузнавателни, но и на бойни дронове със способности на ракети с малък и среден обсег и използвайки и българското въздушно пространство да обхванат цели в Черно море и Източното Средиземноморие. – Споменахте „Хизбула“. САЩ ни напомниха, че тя е стояла зад атентата в Сарафово и че е готвела атентати в няколко държави. \n– Това е манипулативно твърдение. От 2012 г. до днес не се намериха доказателства, които да потвърдят, че зад атентата в Сарафово стои Хизбула. А Израел посочи Хизбула само час и половина след това, преди нашите органи да започнат разследването. Иззети ни бяха и всички доказателства. Още тогава обърнахме внимание, че това не е неин почерк. Самоубийствените атентати са характерни за сунитския тероризъм, но не и за шиитите. Почти една година по-рано нашият Център за стратегически изследвания в сигурността предупреди за възможен атентат в Бургас или Варна, ген. Кирчо Киров изнесе данни за други предупреждения и нито едно от тях не бе свързано с Хизбула. САЩ притиснаха Европа да включи Хизбула в списъка на терористничните организцации и тя го изпълни. Но до ден днешен европейците правят разлика между Хизбула и военното u крило на една регионална организация. Изключително вредно е да се внушават днес такива заплахи по адрес на България. Каза го и премиерът Борисов. – В такава усложняваща се обстановка, какво трябва да направи България?  \n– В международен план България трябва да придобие самочувствието за участие в стратегически дебати на равноправна основа със своите съюзници в НАТО и ЕС. На Балканите сигурността не може да бъде внасяна отвън, а следва да бъде гарантирана първо отвътре. За да не се допусне превъръщането им във фронтова зона или периферен буфер, е необходимо държавите тук да формират обща политика в сферата на сигурността, тясно обвързана с Европейската политика за сигурност и отбрана. В зависимост от развитието на средата за сигурност, може да бъде лансирана инициатива за създаване на Зона за забрана за разполагане на ядрено оръжие, на ракети със среден и малък обсег и дронове с обсег над 500 км. Държавите-членки на ЕС от Балканите трябва да се намесват значително по-активно при определяне политиките на ЕС спрямо фактори, които влияят върху сигурността на региона като Турция, САЩ, Саудитска Арабия, нелегалната миграция, пълзящата ислямизация, тероризма и др. България би могла да инициира създаване на специален фонд, от който финансово по-слаби страни да получават средства за изграждане и поддържане на нови военни способности. Във вътрешен план е необходима нова Концепция за национална сигурност. Академичната общност и Българското дипломатическо дружество от години настояват за приемане на Външнополитическа стратегия на България. Липсата на визия, надхвърляща хоризонта на мандата на управляващите, е огромна пречка. Предстои тепърва елитите ни да се учат на сложното съчетаване на политика, дипломация, икономика и военни средства, както и на практика да проумеят необходимостта от приемственост на правителствата в политиката за сигурност и отбрана. Нашият гост \nСимеон Николов е директор на Центъра за стратегически изследвания на сигурността, отбраната и международните отношения. Бивш заместник-министър на отбраната, главен експерт в администрацията на президента, дългогодишен дипломат, член на УС на БДД, основател и главен редактор на издание за анализи в сигурността и международните отношения. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЕкспертът по международна сигурност Симеон Николов пред „Труд“: Да приравниш Русия с тероризма е липса на мярка\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d0%bd%d0%b0%d0%bc%d0%b8%d1%81%d0%bb%d0%b8%d0%bb-%d0%bf%d1%83%d1%82%d0%b8%d0%bd/", "text": "Случи се изневиделица. Дори министрите в руското правителство изглежда не са разбрали, че ще напускат. Дали това е случай на „Нова година, нов късмет“ в Москва – освобождаваме се от старото и взимаме нещо ново Във всеки случай стана ясно, че 67-годишният Владимир Путин си е наумил да прави промени. След 20 години на власт и оставащи четири години до края на сегашния му мандат, беше ясно, че той отсега планира дългосрочно. Ново правителство под ръководството на технократа Михаил Мишустин, който превърна омразната руска данъчна служба в ефикасно ведомство, и краят на един човек, който работеше в пълно съгласие с Путин, откакто той стана президент. Дмитрий Медведев даже пое президентския пост за четири години, защото по конституция Путин тогава не можеше да вземе пореден нов мандат. Медведев, непопулярният лидер на партия „Единна Русия“, няма да напусне политиката, но новата му роля като заместник-ръководител на руския Съвет за сигурност е далеч по-задкулисна. „Това е златен парашут. Означава, че той остава в резерв, тъй като Съветът за сигурност е най-тесният вътрешен кръг на Путин, собственото му мини-правителство“, каза Александър Баунов от Московския център „Карнеги“. Путин наближава същия етап, който беше достигнал след втория си мандат, когато Дмитрий Медведев пое поста от негово име. Този път обаче президентът няма да се престори, че отива на заден план като премиер. Сега изглежда, че четвъртият президентски мандат на Путин ще му е последен. Та какво иска той вместо това? На пръв поглед това означава повече правомощия за парламента – като за начало, да може да избира премиера и да одобрява кабинета му. Това обаче все още няма да се случи. Путин е избрал приемника на Медведев и парламентът ще трябва да го утвърди. Колкото до някакви други нови правомощия на парламента, това засега остава неясно. „Депутатите ще са същите, няма да се промени кой знае какво“, каза Сергей Горяшко от руската редакция на Би Би Си. Това, което предлага президентът Путин, е обществено гласуване за промени на конституцията – първия подобен вот от 1993 г. Руснаците за пръв път усетиха, че се задават промени по време на речта на Путин пред двете камари на парламента в сряда сутринта. Едно от най-забележителните предложения е Държавният съвет да се превърне в официален орган от управленската структура, който да бъде вписан в конституцията. В момента това е консултативен орган, в който влизат 85 областни губернатори и други официални лица, включително лидери на политически партии. Неговият състав е толкова голям, че заседанията му изпълват цяла зала в Кремъл. Путин обаче очевидно има планове за бъдещето му. Една от теориите е, че той може да стане новият и могъщ ръководител на Държавния съвет. „Самият факт, че е започнал обсъждане на темата за Държавния съвет, показва, че може би се опитва да създаде друг властови център, където той да надгради върху президентския пост“, предполага Баунов. Путин иска да се задържи на власт, въпросът е как, каза Сергей Горяшко. Сега сме почти сигурни, че той няма да остане президент след 2024 г., така че въпросът е коя длъжност ще реши да заеме. Може дори да е сегашната му роля като ръководител на Съвета за сигурност. Директорът на Руския институт към Кингс Колидж в Лондон Сам Грийн смята, че елитите, които искат да си гарантират бъдещето след 2024 г., „сега ще трябва да играят на поне три шахматни дъски едновременно“, имайки предвид ролите на парламента, на Държавния съвет и на самия Путин. Коментаторът Константин Егерт използва подобна аналогия и каза, че това е „същият безсмислен шах, който има за цел да имитира нещо ново“, а в крайна сметка запазва статуквото. Каква беше реакцията? Според Алексей Навални, който е най-голямата опозиционна заплаха за президента Путин, това бележи завръщане към политиката от съветски тип и всякакво гласуване за промени в конституцията ще е измама. Михаил Мишустин е хвален от мнозина за реформирането на данъчната служба, но е слабо познат на повечето руснаци. Други сравниха оставката на силно непопулярния Медведев с падането от власт на предишния премиер на Путин Михаил Фрадков година преди края на втория мандат на президента. Въпреки че новият кандидат е уважаван технократ, който е реформирал данъчната служба, той е слабо известен. Фрадков също беше заменен с неизвестния Виктор Зубков, който изкара едва няколко месеца на премиерския пост. „Защо всичко това се случи в един ден?“, попита в Туитър Дмитрий Смирнов, репортер на в. „Комсомолская правда“, цитиран от „Ню Йорк таймс“. Той има и отговор: „Това просто означава, че хората в Кремъл познават добре историята: революцията трябва да се прави бързо, дори да е революция „отгоре“.   Отвори кутията на Пандора Путин изглежда започва процеса четири години преди крайния срок, за да избегне резки и дестабилизиращи промени. Той възпря потенциално дестабилизиращата борба между своите потенциални наследници и техните поддръжници на влиятелни постове, като ги накара да се чудят за какво точно ще се борят. Това обаче подготвя терена за борба между клановете от сферата на сигурността и други клонове на администрацията за влияние върху промяната на системата, съществувала над 25 години. Путин не разкри точните си планове, а вместо това отвори една „кутия на Пандора“ с различни възможни варианти. Последвалата несигурност извежда политическия елит от равновесие и помага да се гарантира, че Путин ще остане центърът, около който страната се върти, коментира „Ню Йорк таймс“. (БТА) \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tКакво е намислил Путин?\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b7%d0%b0-%d0%b4%d0%b0-%d0%b1%d1%8a%d0%b4%d0%b5-%d1%83%d0%b4%d1%8a%d0%bb%d0%b6%d0%b5%d0%bd-%d0%b6%d0%b8/", "text": "Един от дългосрочните приоритети на държавата е да мисли за бъдещите кадри в АЕЦ „Козлодуй“. Това заяви по време на редовния парламентарен контрол енергийният министър Теменжука Петкова, предаде БГНЕС. „Статистиката не е обнадеждаваща. Анализите показват, че в рамките на една година 10-15 студенти завършват ядрена енергетика. За радост, почти всички, които завършват работят в атомната централа „Козлодуй“. Но това е далеч от нашата визия за ядрената енергия“, признава министърът. Министърът припомни, че за да бъде удължен живота на 5 и 6 блок на АЕЦ „Козлодуй“ едно от условията е да имаме обезпеченост с кадри. „Това е една от причините АЯР да удължи лиценза, защото централата разполага с много добре подготвени кадри. Надявам се да продължим да бъдем и занапред страната с най-добрите експерти в ядрената енергетика“ , отбелязва Петкова пред депутатите. Тя заяви, че за да продължим да бъдем страната с отлични ядрени експерти се работи в две насоки в областта на средното и висшето образование. От месец юни 2019 година на сайта на дружеството е обявен постоянен прием за работа по 31 приоритетни специалности от висшето образование. Отделно са сключени договори с трима първокурсници, записани определени специалности. Вече трета година АЕЦ „Козлодуй“ предоставя стипендия на студенти от специалността „Ядрена енергетика“, „Ядрена техника“, които след завършването за задължени да работят в централата. На 16 стипендианти централата заплаща таксата за обучение и стипендия в размер от 1000 лв. на семестър при постигане на определение изисквания за успех. В областта на средното професионално образование стартира процедура за дуално обучение в специалностите „Ядрена енергетика“ и „Топлотехника“ в професионалната гимназия в Козлодуй. Предвижда се стипендия на учениците от професионалните гимназии в Козлодуй и Белене. Отчетът на министър Петкова дойде на фона на новината, че АЕЦ „Козлодуй“ е подписал с американската компания „Уестингхаус“ за модернизация на системите на 5 и 6 блок.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tМинистър Петкова: За да бъде удължен животът на 5 и 6 блок на АЕЦ „Козлодуй“ трябва да имаме кадри\t\t\t"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%b7%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5-%d1%86%d0%b5%d0%bd%d1%82%d1%80%d0%b0%d0%bb%d0%b8/", "text": "Лятото на 2015 г. КЕВР оповести плановете си за скок на цената на електроенергията за промишлените потребители от 1 юли 2015 г. до нива, непосилни за българските предприятия. Негодуванието тогава бързо прерасна в конкретни протестни действия в цялата страна, включващи ефективно спиране на производствен процес – частично или пълно, шествия и митинги, поставяне на протестни стикери, ленти и плакати. Лично мога да изброя 153 предприятия, активно ангажирани и с ясно изразена позиция. Бяха поставени на вниманието на управляващите конкретни очаквания и искания. Едно от тях беше преразглеждането на дългосрочните споразумения за изкупуване на електроенергия от централите на „Ей И Ес – 3С Марица Изток 1“ ЕООД и „КонтурГлобал Марица Изток 3“ АД. Така се роди мълвата, че тези централи ще бъдат спрени, въпреки, че винаги е отстоявана позицията всъщност за преразглеждане на привилегированите им търговски договори. „ (В. Петров, Репортаж за трите хаш) През есента на същата година ръководителите на четирите най-големи работодателски организации внесоха Сигнал до главния прокурор на България с искане за обстоятелствена проверка и евентуално образуване на досъдебни производства, включително и за сезиране на компетентните американски власти, предвид публично известните инвеститори в споменатите централи. Междувременно, на срещи с представители на държавната власт бяха споделени конкретни намерения за започване на преговори за преразглеждане и прекратяване на непазарните търговски практики с тези централи. И така вече пета година – наистина положени усилия от ресорно ангажирани длъжностни лица, присъединяване на експерти, професионални консултанти, работни срещи, обсъждане на финансово-икономически модели и разчети. Но напредък, респективно положителен за всички ни резултат – няма ясно очертан. Какво поражда недоволството на водещите бизнес организации у нас? Да разгледаме случващото се дори само за едногодишен времеви отрязък. Съгласно прилаганата методология от КЕВР, разходите за електрическа енергия от „Ей И Ес – 3С Марица Изток 1“ ЕООД и „КонтурГлобал Марица Изток 3“ АД, съответно 225,03лв/МВтч и 159,25лв/МВтч, участващи във формирането на средната покупна цена за електрическа енергия на НЕК ЕАД, са изчислени въз основа на елементите, заложени във финансовите модели към сключените Споразумения за изкупуване на електроенергия (СИЕ). В резултат – за последния ценови период (с продължителност една година), всички ние – български граждани и фирми надплащаме директно (през такса Задължения към обществото) и индиректно (през Фонд Сигурност на електроенергийната система) на двете централи почти 702 млн. лв. Следователно, това са 702 милиона причини годишно всички ние, физически и юридически лица – потребители на електроенергия в България, да сме гневни и несъгласни с такава непозволена, неправомерна и без всякаква нотификация по правилата на ЕС държавна помощ. Всеки инвеститор прави самостоятелно с екипа си своите разчети и носи отговорността си за тях. Инвеститорите са тези, които осигуряват възвращаемостта на вложения капитал. Само че в случая с двете „американски“ централи, както станаха популярни у нас, подходът, заложен в споменатите споразумения е такъв, че някой друг трябва да осигури възвращаемост на вложения капитал. Кой? Именно ние всички, като битови и небитови потребители на електроенергия доплащаме  702  млн. лв. за този едногодишен ценови период на двете централи, за да им осигурим възвръщаемост на вложения капитал според клаузите на СИЕ. Отделни, но не и маловажни са въпросите за реалната стойност на инвестираното в тези централи – това е основен ценообразуващ елемент, до каква степен те вече са изплатени, къде са резултатите от правните, финансовите и техническите анализи на случващото се в тях – както в инвестиционния период, така и в периода на последвала експлоатация. Въпросите остават, не остават обаче бездейни споменатите централи – по силата на сключените споразумения те биват напълно и надлежно компенсирани през годините при всяка промяна, относима към дейността им, респективно за всеки нововъзникнал или рационално преформатиран разход … Именно това непазарно, фаворизирано поведение и статут като че ли в най-голяма степен не се харесва от националните бизнес организации в България. И едно сравнение, много или малко са надплащания в размер на близо 702 млн. лв. Годишният размер на държавната субсидия за един получен действителен глас бе 11 лв. и това породи огромното недоволство и усещане за ограбване в българските избиратели. Преизчислено през същата метрика, надплащането към двете „американски“ централи е еквивалентно на около 250 лв. за глас! Само че без правото на периодични избори и евентуална смяна. А чии бяха тогава властните гласове, когато се сключваха споразуменията – начални и последващи – хората знаят и помнят! „ (У.Шекспир, Сонети – 131) Доста активно се говори напоследък за цените на електроенергията у нас, постигани на пазарен сегмент „Ден напред“ на Българската независима енергийна борса.  Да, в началото на функциониране на борсовата търговия с електроенергия у нас, относителният дял на този сегмент, сравнимо с дългосрочните договори и ангажираните по тях количества бе ограничен. Но това не е актуалната картина на пазара у нас. Да уточним първо, че свободният пазар у нас е в размер на 20-21 млн. мегаватчаса годишно. За съпоставка – регулираният пазар е около 13 млн. мегаватчаса годишно. Сиреч, когато говорим за значимост на един или друг борсов сегмент следва да имаме предвид само годишния обем на свободния пазар. За текущата 2020 г., относителният дял на количеството електроенергия, оттъргувано на сегмент „Ден напред“ спрямо цялото търгувано количество   електроенергия за свободен пазар е в диапазона 66 – 70%. За сравнение – за първите петнадесет дни количеството електроенергия, ангажимент по дългосрочни двустранни договори, е малко под 254 хил. мегаватчаса, докато за същия период през сегмент „Ден напред“ са оттъргувани над 570 хил. мегаватчаса. Няма в тази статия да се спираме на въпроса защо е така. Това, което искаме да подчертаем е, че внушението за незначителност на случващото се на платформата „Ден напред“ като среда, „изчистваща“ остатъчни количества електроенергия е неправилно и подвеждащо. Две трети от нещо си е отвсякъде значимо нещо, нали! Ежедневният анализ на детайлната числова база от въведените почасови оферти купува и продава на сегмент „Ден напред“ показва недвусмислено определени слабости в начина, по който търсещите търговски участници – както търговци, така и регистрирани крайни потребители, структурират поръчките си. Изразявали сме многократно забележките си в специализирани работни групи. Уви, дори и да се ограничим само до поведението на индустриалните потребители, не може да не отбележим, че под угрозата от високите алтернативни цени в случаите на небаланс при неуспех от компенсиращата търговия в най-краткосрочния сегмент с физическа доставка „В рамките на деня“, тези търговски участници поставят високи ценови лимитни стойности в бидовете си. Разбираемо, въпреки че именно тази търгуваща група е най-заинтересована от това, да задържа цените в границите на разчетите си за присъщата им продуктова себестойност. Респективно, именно ценовите нива, демонстрирани от тази група участници, следва да са представителните за реалните (и възможни, впрочем) пазарни очаквания у нас. Да, ама не – както казваше популярен журналист преди години. Като се насложат и офертите на трите електроразпределителни оператора и съответните им търговци – ситуацията откъм търсене става доста сложна. Има възможни решения, надяваме се да бъдат не само обсъждани, но и поетапно разглеждани и прилагани. Положителна роля има присъединяването на българския електроенергиен пазар към единния европейски пазар „В рамките на деня“ –  SIDC (XBID) , ефективно от 20 ноември 2019 г. Но и не трябва да имаме свръхочаквания – в крайна сметка потенциално търгуваните обеми са лимитирани, въпреки осигурения (в някаква степен) междусистемен капацитет за пренос. Особен е случаят с предлагането. Без съмнение, дружествата от групата на Български енергиен холдинг ЕАД изпълняват задълженията си за осигуряване на минимална ликвидност, произлизащи от ангажимента пред ЕК. Същевременно, вече отбелязахме, че понастоящем доминиращата част от свободния пазар се реализира през  сегмент „Ден напред“.  Както многократно сме подчертавали, именно в такава ситуация е важно  адекватно то  управление на  електрогенериращи  мощности,  съобразено с рационално предлагане. При постигнати цени, надминаващи 135,30 лв/МВтч (Решение на КЕВР №Ц-19 от 01.07.2019г.), че и 147,87 лв/МВтч (по разчети на ръководството на ТЕЦ Марица изток 2, съгласно заявление от 29.03.2019г.), както и отчитайки разполагаемите мощности на дружеството, основателен е въпросът защо ТЕЦ Марица изток 2 ЕАД не осигурява „дефицитните“ 100-150 МВт мощност с търговска активност. Разграничаваме това от физическа активност (за която също има достатъчен капацитет) – особено важи при тази мека и благоприятна зима. Обръщаме внимание и на изричната препоръка от страна на КЕВР по отношение на това държавно дружество – да е активно на пазара на електроенергия при цени, надхвърлящи 93,33 лв/МВтч (вижте стр.34 от цитираното ценово решение), т.е. нивото на променливите си разходи. С прости думи – над 94 лв/МВтч дружеството би губило чувствително по-малко, отколкото при неучастие в пазара – така или иначе трябва да посреща , разпределя и обслужва условно-постоянните си разходи! Това ценово ниво може да се адаптира към актуалните нива на емисионните квоти – въпреки това ще е под постиганата понастоящем базова цена. Кога, ако не сега, трябва да се активира в максимално възможната степен това дружество? Всъщност, при управлението на цялостната политика на предлагане на електроенергия, следва да се държи сметка за огромното влияние и чувствителност на постиганите ценови нива върху всички останали икономически сектори у нас. Отдавна не сме в ситуация на евтина електроенергия за индустриалните потребители, а темата е многократно детайлно обсъждана и няма да е акцент в тази статия. Едно обстоятелство обаче бихме изтъкнали – ако електроенергията у нас беше по-евтина от тази на съседните пазари тя щеше да се внася или изнася? Защото, преглеждайки оперативния баланс, ще установим, че сме нетен вносител … Наскоро, разсъждавайки над случващото се по европейските борси на електроенергия, мой приятел и колега подметна, че нещо „развалено“ има по нашите източни географски дължини. Решихме да разгледаме разпределението на усреднените цени за настоящата година на електроенергия на пазар „Ден напред“ по държави, тръгвайки от Германия, та до нас и съседите ни, съотнесени към индексите за възприятие на корупцията – уточняваме, че бяхме единствено водени от етимологични подбуди и траен интерес към математически забавления. В таблицата са представени данните по държави. EPEX SPOT  OPCOM  CROPEX  SEEPEX  IBEX   HENEX  Transparency International. Изчисленият коефициент на корелация е -0,895. Това е изключително висока абсолютна стойност, знакът минус е поради точкуването при измерване на индексите за възприятие на корупцията – повече точки, по-малко корупция. С думи прости, налице е категорично много висока корелация между цените на електроенергията и корупционната среда. Защо е така – оставяме на читателите да разсъдят. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tОтново за „американските“ централи и цените на тока\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b3%d0%b0%d0%b7%d0%be%d0%bf%d1%80%d0%be%d0%b2%d0%be%d0%b4%d1%8a%d1%82-%d1%81%d0%b5%d0%b2%d0%b5%d1%80%d0%b5%d0%bd-%d0%bf%d0%be%d1%82%d0%be%d0%ba-2/", "text": "Строителството на газопровода „Северен поток 2“ ще бъде завършено, въпреки външния натиск и американските санкции против проекта, предава ТАСС, като се позовава на информация от Министерството на външните работи на Русия. „Въпреки продължаващия натиск „Северен поток 2“ ще бъде завършен.Европейците осъзнават изгодата от създаването на допълнителен маршрут“, подчертаха от министерството. Във външното министерство нарекоха санкциите на САЩ срещу газопровода неприкрито вмешателство във вътрешните работи на ЕС. Целта на тези ограничителни мерки, според мнението на руски дипломати, е не загрижеността за енергийната сигурност, а „американският природен газ“ да бъде на европейските пазари. „Знаем, че не всички от ЕС приветстват този проект“, подчертаха от руското външнополитическо ведомство. „Има противници както сред страните членки, така и в евроинституциите“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tРусия: Газопроводът „Северен поток 2“ ще бъде завършен\t\t\t"}
{"url": "https://trud.bg/%d0%bf%d1%83%d0%bb%d0%bc%d0%be%d0%bb%d0%be%d0%b3-%d1%81%d0%b5%d1%80%d0%bd%d0%b8%d1%8f%d1%82-%d0%b4%d0%b8%d0%be%d0%ba%d1%81%d0%b8%d0%b4-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b1%d1%8a/", "text": "Серният диоксид не може да бъде спрян с обикновен филтър. Трябва да имаме химични съставки, които да го спират. Това е безцветен газ, който е с леко задушлива миризма. Отделя се когато има горене на неща, в които има сяра. Например активен въглен или фотокатолични процеси. Фините прахови частици нямат критични прагове, над които се информира населението, докато озонът, серният диоксид имат такива, защото са газове. Това обясни пулмологът д-р Александър Симидчиев по  . По думите му серният диоксид е бил много сериозен проблем по времето когато е имало много централи, които работят на въглища. С развитието на технологиите обаче той престанал да бъде такъв. Д-р Симидчиев обясни и как хората да се предпазят от фините прахови частици. „Шалчетата спират по-едрите частици, а сертифицираните маски неутрализират и по-фините такива. Два са източниците на такива замърсявани. Единият е целогодишен – транспорта. А другият е битовият – през зимата”, заключи той. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tПулмолог: Серният диоксид не може да бъде спрян с обикновен филтър\t\t\t"}
{"url": "https://trud.bg/westinghouse-%d1%89%d0%b5-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80%d0%b0-5-%d0%b8-6-%d0%b1%d0%bb%d0%be%d0%ba-%d0%bd%d0%b0-%d0%b0%d0%b5%d1%86-%d0%ba%d0%be/", "text": ", че е подписала договор с АЕЦ “Козлодуй” в България за преместване на текущите информационни и контролни системи (I&C), базирани на платформата Ovation™ на 5 и 6 блок по най-новите стандарти. „Дигитализацията и модернизацията на експлоатационния ядрен флот е ключова част от дългосрочните операции на нашия клиент и стратегически приоритет за Westinghouse“, съобщава Тарик Чохо, президент на бизнес звеното за операции на ядрени централи в Европа, Близкия изток и Африка на Westinghouse .„Имаме удоволствието да подкрепим Козлодуй 5 и 6 в техните усилия да използват най-добрите налични технологии и да доставят икономически и чиста енергия на България за десетилетия напред.“ Платформата ovation е една от най-модерните I&C платформи за енергийния сектор и се използва широко както в работещи, така и в нови ядрени централи. Като доставчик на платформата ovation за ядрената промишленост, Westinghouse внедрява Ovation в АЕЦ „Козлодуй” повече от 15 години и платформата се оказа безопасна, надеждна и много икономична. Westinghouse се ангажира да подкрепи блокове 5 и 6 на АЕЦ „Козлодуй“ в поддържането на платформата ovation поне още 30 години, като подкрепя плановете на Козлодуй да експлоатира 5 и 6 блокове поне до 2049 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\t„Westinghouse“ ще модернизира 5 и 6 блок на АЕЦ “Козлодуй”\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b5%d0%bb%d0%b5%d0%bd%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bf%d1%83%d0%b1%d0%bb%d0%b8%d1%87%d0%bd%d0%be-%d0%b1%d1%8e/", "text": "Кметът на Елена инж. Дилян Млъзев представи на общественото обсъждане проекта на бюджета на общината за 2020 година , който предстои да бъде гласуван от местния парламент на 30 януари. Публичното събитие отново премина при висока гражданска активност, съпричастност към важните проблеми и подкрепа на основните насоки за развитие на общината. Градоначалникът съобщи, че изминалата година приключи без просрочени задължения, благодарение на финансовата дисциплина и добрата работа на всички, ангажирани в бюджетната сфера. Реалистични приходи, оптимизация на разходите, подобряване на качеството на услугите за гражданите са сред основните цели при разработването на тазгодишния бюджет. Въпреки увеличението на неговата рамка с 1 177 753 лв., тя отново е тясна, тъй като исканията са повече от възможностите. Само по време на общественото обсъждане бяха направени над 30 предложения, които предстои да бъдат обсъдени и съобразени с приоритетите на общината, преди гласуването на окончателния бюджет за тази година. С предложения за ремонти на пътища и подобряване на инфраструктурата в малки населени места дойдоха собственици на имоти, сред тях и известният актьор Димитър Рачков. Той изрази своята позиция и сподели добрите си впечатления от публичното обсъждане. Проектобюджетът на община Елена за 2020 г. е в размер на 13 827 731 лв. Общата субсидия за делегирани от държавата дейности е 6 107 922 лв., увеличението спрямо 2019 г. е със 672 333 лв. Общата изравнителна субсидия в размер на 892 700 лв. е без промяна от 2015 г. Парите от Централния бюджет за зимно поддържане и почистване на общински пътища са 522 700 лв., увеличението е със 74 800 лв. Със 135 600 лв. е увеличена целевата субсидия за капиталови разходи спрямо миналата година и тя е в размер на 1 434 600 лв. За финансиране на местни дейности се планират 6 674 764 лв., нарастването е 7.4%. Рамката на инвестиционната програма е 5 853 942 лв. Субсидията за капиталови разходи, средствата по европейски проекти от над 3 милиона лв. и преходен остатък от 1 310 660 лв. са основните източници за финансирането й. И тази година най-големи ще са разходите в образованието, около 33 % от бюджета на общината. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tКметът на Елена представи публично бюджета на общината\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b2%d1%80%d0%b0%d1%87%d0%b0%d0%bd%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%bf%d0%b0%d0%bb%d0%b5%d0%b6%d0%b0-%d0%bd/", "text": "Професионалната работа на криминалистите от РУ Троян под ръководството на Окръжна прокуратура Ловеч доведе до резултат –  в рамките на 3 дни бе установен извършителят на палежа на леки автомобили в Троян, бе съобщено на брифинг с участието на ст. комисар Милен Маринов, директор на ОД МВР-Ловеч и Валентин Вълков, административен ръководител на Окръжна прокуратура Ловеч.  Продължават процесуално-следствените действия за установяване на мотивите.  Цел на палежа е бил един от изгорелите 7 леки автомобила, като щетите по него са най-малко.  Благодарение на бързата намеса на екипите на РСПБЗН-Троян е предотвратена много по-голяма опасност, тъй като един от горящите автомобили е бил с газова уредба, уточни ст. комисар Маринов. Вчера за извършителя е определена мярка за неотклонение „задържане под стража“ , а с прокурорско постановление за 72 часа е задържан и подбудителят, допълниха от прокуратурата. Двамата задържани, на 38 и 27 години, са криминално проявени, от Враца. Спрямо тях в миналото са образувани досъдебни производства за средни и леки телесни повреди, но до момента не са осъждани. За определен период от време те са работили в едно от казината в Троян, уточни прокурор Вълков.  Оповестена бе  информация и за откритите в началото на седмицата край луковитското село Торос цистерни с течност. Първоначално в изоставена сграда са открити 6 цистерни, сред които една празна, всяка с вместимост по 1000 л, пълни с неустановена течност, а ден по-късно е задържан и камион, натоварен с още 4 подобни цистерни. Те са откарани на оторизирана площадка в гр. Луковит, където са под охрана. Към момента продължават активните процесуално- следствени действията в рамките на образуваното досъдебно производство за установяване на състава и произхода на веществата. С постановление на наблюдаващия прокурор е възложено на оторизирана фирма да извърши химически и токсикологичен анализ на веществата, след което те ще бъдат предоставени на фирма, лицензирана за транспорт и преработване на опасни вещества. В хода на разследването двамата задържани за 24 часа в неделя шофьор и пътник в камиона  с четирите цистерни са заявили, че пътуват от Ботевград към площадка за отпадъци във Велико Търновска област, за която при проверка е установено, че е затворена в края на миналата година, уточни директорът на ОДМВР-Ловеч. Работа по досъдебното производство за превозване на опасни вещества продължава. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tДвама врачани са задържани за палежа на 7 коли в Троян\t\t\t"}
{"url": "https://trud.bg/%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b0%d0%bf%d0%b0%d1%88-%d0%bd%d0%b0%d1%85%d0%bb%d1%83%d0%bb-%d0%b2-%d0%b4%d0%be%d0%bc%d0%b0/", "text": "По обвинителен акт на Окръжна прокуратура – Габрово, съдът одобри споразумение, с което наложи наказание от две години лишаване от свобода на рецидивист, за извършен грабеж. Окръжен съд – Габрово одобри споразумение по обвинителен акт на Окръжна прокуратура – Габрово, с което С. Г. се призна за виновен за това, че на 04.08.2019 г., в жилище в гр. Севлиево, при условията на опасен рецидив, отнел чужди движими вещи – дамско колие от жълт метал с висулка във форма на сърце, на стойност 5 лева, от владението на жена от гр. Севлиево, с намерение противозаконно да го присвои, като употребил за това сила и заплаха. На посочената дата, около 23.00 часа, обвиняемият влязъл в жилището на пострадалата, заплашително насочил към нея нож и с ръка силно дръпнал от врата й дамското колие, след което избягал. Поради предишни осъждания, на извършителя е наложено ефективно наказание лишаване от свобода за срок от 2 години. Споразумението има последиците на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tДве години затвор за апаш, нахлул в дома на жертвата и я заплашил с нож\t\t\t"}
{"url": "https://trud.bg/%d1%85%d0%bb%d0%b0%d0%bf%d0%b5%d1%82%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb%d0%b8-%d0%b1%d0%b8%d0%bb%d0%b5%d1%82%d0%b8-%d0%be%d1%82-%d0%bb%d0%be%d1%82%d0%b0%d1%80%d0%b8%d1%8f/", "text": "Организирана група от три хлапета от Търговище, двете на възраст 14 години и едно 12-годишно, са откраднали 13 лотарийни билета и дори прибрали печалбата от общо 65 лв., която открили в три от билетите. Групичката била разкрита в четвъртък, а кражбата е станала миналата събота. Децата отишли на павилион на бул. “Ал. Стамболийски“ в Търговище и докато уж пазарували лакомства и водели разговор с продавачката, успели да измъкнат 13 билета от купчинката, която била от външната страна на павилиона. Всеки от билетите бил по 10 лв. В три от тях децата открили печалби, чиято обща стойност била 65 лв. Успели и да вземат паричките, но в крайна сметка били разкрити от полицията. По случая се извършва проверка. Тя ще бъде докладвана в прокуратурата, която ще прецени какви мерки да се предприемат спрямо децата. Няма данни досега те да са имали подобни прояви. Вероятно са били изкушени от рекламите и тайно са се надявали, че в някой от билетчетата ще има заложена голяма сума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tХлапета откраднали билети от лотарията, взели 65 лв. печалба\t\t\t"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d1%81%d0%b5-%d0%be%d0%b1%d0%b5%d1%81%d0%b8-%d0%ba%d1%80%d0%b0%d0%b9-%d0%bf%d0%bb%d0%be%d0%b2%d0%b4%d0%b8%d0%b2/", "text": "Млад мъж от Пловдив е намерен обесен в гората между селата Марково и Гълъбово, съобщи  . Туристи са се натъкнали на тялото на 31-годишния мъж посред нощ – на 16 януари. Сигналът в полицията е подаден от тях 5 минути след полунощ.  Труп на мъж откриха до кофи за смет в карловско село Пристигналите на място полицаи от Първо РУ установили, че мъжът се е обесил с въже на дървото, където бил намерен.  Извършен е оглед, по случая е образувано досъдебно производство за склоняване към самоубийство. Една от версиите, по които се работи е, че причините за самоубийството му са финансови проблеми. По информация от разследващите, мъжът бил семеен и имал 2-годишно момченце. Той имал бизнес и притежавал офиси на куриерска фирма.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tМлад мъж се обеси край Пловдив\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5/", "text": "Министърът на околната среда и водите Емил Димитров е на посещение в град Перник, съобщиха от ведомството.  В момента той извършва оглед на язовир Студена и ще се срещне със служители на Басейнова дирекция, които от сутринта извършват проверки на деривациите на язовира. След това Димитров ще обсъди ситуацията с кмета на град Перник Станислав Владимиров.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tМинистър Емил Димитров е на посещение в Перник\t\t\t"}
{"url": "https://trud.bg/%d0%be%d1%80%d1%8f%d0%b7%d0%b2%d0%b0%d1%82-%d0%bd%d0%b0%d0%bf%d0%be%d0%bb%d0%be%d0%b2%d0%b8%d0%bd%d0%b0-%d0%b1%d0%be%d0%bb%d0%bd%d0%b8%d1%87%d0%bd%d0%b8%d1%82%d0%b5-%d0%be%d1%82-%d0%bb%d0%b8%d1%87/", "text": "Личните лекари ще могат да изписват на пациентите болничен до 7 дни непрекъснато, а не както е досега – до 14 дни. Това е една от мерките, които предлага правителството, за да се намалят злоупотребите с болнични у нас. Освен това джипито ще може да дава болнични за не повече от 20 дни с прекъсване в рамките на една календарна година. Лекарските комисии по решение на ТЕЛК пък ще изписват еднократно до 20 дни, вместо сегашните 30, а тези от 180 ще бъдат намалени на 120. „След изтичане на 120 дни непрекъснат отпуск или 240 дни с прекъсване в две предходни календарни години и в годината на боледуването, при необходимост от продължаване на временната неработоспособност – след решение на ТЕЛК“, пише в мотивите. Предлага се да не се разрешава ползването на отпуск за временна неработоспособност непрекъснато за повече от 360 дни. Държавата няма да плаща болничният, ако болният не се яви, а е призован за повторна проверка в ЛКК. При профилактични прегледи пък няма да се издават болничен. „В тези случаи лекарят, който прави прегледа, изследването или консултацията, да издава служебна бележка на осигурения, в която да отразява часа на явяването и часа на приключването на изследването“, пише още в  . Работодателите да бъдат включени в процеса на контрола, предвид обстоятелството, че те много по-добре познават своите работници и служители и могат да подпомогнат процеса с допълнителна информация за обичайното поведение и отношение към работата на съответното лице, пише още в документа. В тази връзка се предлага и те (работодателите) да бъдат включени в интегрираната информационна система, за да получават информацията за временната неработоспособност на своите подчинени в реално време и да могат да предоставят информация от своята компетентност обратно към контролните органи в случаите, когато техни подчинени попаднат в извадка за текущ контрол или самите те преценят, че имат основание да обжалват болничния лист. Друго предложение предвижда болничният лист да се подписва и от лекар, с който работодателят има сключен договор. Допълнителен контрол може да се осигури и чрез регламентиране на възможност за работодателя да сключи договор с лечебно заведение, в което да изпраща за повторна експертиза своите служители (с тяхно съгласие), при съмнение че болничните листове са фалшиви. Междувременно, депутатите от БСП Манол Генов и Георги Гьоков отправиха въпроси относно контрола на болничните към министрите Кирил Ананиев и Деница Сачева. Ето отговорите от двете ресорни ведомства по темата, с които „Труд“ разполага: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tОрязват наполовина болничните от личния лекар\t\t\t"}
{"url": "https://trud.bg/%d0%b3%d0%b5%d1%80%d0%b1-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5-%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d0%bb-%d0%bf%d0%be%d0%ba%d0%b0%d0%bd%d0%b0-%d0%be%d1%82-%d1%80/", "text": "Премиертът Бойко Борисов не е получавал покана за участие в днешната среща при президента, съобщиха от пресцентъра на ГЕРБ. „Във връзка с медийни въпроси защо Бойко Борисов не е присъствал на срещата днес в президентството, информираме следното: Председателят на ПП ГЕРБ и министър-председател на България Бойко Борисов винаги е демонстрирал готовността си за участие в диалог по всички обществени теми, както във вътрешен, така и в международен план. Борисов обаче не е получавал покана от президента Румен Радев за участие в днешната среща за обсъждане на актуални въпроси в изборния процес. Такава покана не е изпращана до него нито в Министерския съвет, нито в Централата на ПП ГЕРБ“, гласи съобщинието. „Бойко Борисов многократно е заявявал, че съвместната работа между институциите е ключова за стабилността и развитието на страната ни. Винаги, когато е имало предложения за диалог и срещи, Бойко Борисов се е отзовавал, както като партиен лидер, така и като министър-председател“, се посочва ощще в позицията.\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tГЕРБ: Борисов не е получавал покана от Радев за днешната среща\t\t\t"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%b8%d1%81%d0%ba%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b5-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%b7/", "text": "Специализираната прокуратура привлече към наказателна отговорност шест лица за , чрез използване на неистински документи, в т.ч. фиктивни актове за граждански брак с починали лица. Сред обвиняемите лица са служител в Териториално звено „ГРАО“ и полицейски служител. Привлечените бяха задържани на 15 и 16 януари 2020 г. в София при действия по разследването на следователи от Следствения отдел на Специализираната прокуратура, служители на Дирекция „Вътрешна сигурност“ на МВР и ГДБОП. При извършените в хода на разследването претърсвания на жилища и автомобили, както и лични обиски, са иззети множество доказателства за престъпната дейност на групата – чужди лични документи, данни за лица, чиито имоти са придобити или са подготвени за придобиване от групата и др. Ролята на полицейския служител в престъпното сдружение била да издирва възрастни или наскоро починали самотно живеещи хора, които притежават скъпи имоти и пари. Служителката в „ГРАО“ от своя страна заличавала от регистъра евентуални наследници на жертвите. Иззет е и „издаден“ в Москва фиктивен акт за граждански брак на един от обвинените с починало лице, притежаващо голяма парична сума в банкова сметка и апартамент в центъра на София. Днес, 17 януари 2020 г. Специализираната прокуратура внесе в Специализирания наказателен съд искане за определяне на мярка за неотклонение „Задържане под стража“ за петима от обвиняемите лица. Парична гаранция от 5000 лева е наложена на шестия привлечен за участие в групата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tСпецпрокуратурата обвини шестима души за имотни измами в София\t\t\t"}
{"url": "https://trud.bg/%d0%b0%d0%bf%d0%b8-%d0%b7%d0%b0-%d0%ba%d1%80%d0%b0%d0%b6%d0%b1%d0%b0%d1%82%d0%b0-%d0%bd%d0%b0-%d0%bc%d0%b0%d1%88%d0%b8%d0%bd%d0%b0-%d0%b7%d0%b0-%d0%b2%d0%b8%d0%bd%d0%b5%d1%82%d0%ba%d0%b8-%d0%be%d1%82/", "text": "В терминалите за самотаксуване няма пари в брой, тъй като плащанията през всички терминали за самотаксуване се извършват с дебитна или кредитна карта. Агенция „Пътна инфраструктура“ прави това уточнение по повод запитвания от медии   за самотаксуване тази нощ от бензиностанция край София. Това съобщиха от пресслужбата на АПИ. Непосредствено след получаване на сигнала за кражбата на терминал за самотаксуване в Националното тол управление връзката на машината с Електронната система за събиране на пътни такси е блокирана. Терминалът е деактивиран и всякакви опити за злоупотреби с Електронната система за събиране на пътни такси са елиминирани. В информационната система на терминала не се съхраняват данни на дебитните или кредитните карти, с които са извършени плащания. Системата за купуване на електронни винетки не изисква въвеждането на лични данни, затова и ползвателите на конкретния терминал нямат причина за притеснение. Всички терминали за самотаксуване в страната са застраховани срещу кражба или повреда. Националното тол управление има готовност да монтира нова машина след координация с представители на търговския обект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tАПИ за кражбата на машина за винетки от бензиностанция: В терминалите за самотаксуване няма пари, работят само с карти\t\t\t"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%be%d1%82%d0%bc%d1%8a%d0%ba%d0%bd%d0%b0%d1%85%d0%b0-400-000-%d0%bb%d0%b2-%d0%be%d1%82-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d0%b2/", "text": "Откраднаха 400 000 лв. от апартамент в Кърджали, съобщиха от пресслужбата на Апелативна прокуратура-Пловдив. Районна прокуратура образува досъдебно производство за това, че в периода от 11 до 16 януари, е извършена кражба на парична сума в размер на 400 000 лева, от апартамент в жилищна кооперация. В хода на разследването е установено, че собствениците на жилището са отсъствали от дома си няколко дни, като преди заминаването си те заключили входната врата. При завръщането им в апартамента са установили кражбата на парите. От жилището не липсват други вещи или документи. От разследващ полицай, под ръководството и надзора на прокурор при Районна прокуратура, се извършва разследване, с оглед разкриване извършителя на престъплението. Работи се по всички версии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tКрадци отмъкнаха 400 000 лв. от апартамент в Кърджали\t\t\t"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d1%82-%d0%b4%d0%b2%d0%b0-%d0%bc%d0%b8%d0%ba%d1%80%d0%be%d0%b1%d1%83%d1%81%d0%b0-%d0%b7%d0%b0-%d0%b4%d0%be%d0%bc-%d0%b7%d0%b0-%d1%81%d1%82%d0%b0%d1%80%d0%b8-%d1%85/", "text": "Два нови автомобила ще бъдат закупени за нуждите на общинската Детска кухня и за Дома за стари хора „Цвета и Анка Върбанови“ в Бургас, съобщи кметът Димитър Николов. В момента Детската кухня разполага само с един микробус, който не достига, за да се покрие разноса на топла храна до всички 25 пункта в кварталите на града и съставните селища. С новия микробус общинската Млечна кухня ще спести голяма част от разходите си за транспорт и ще осигури доставка до домовете като нова услуга за своите 1150 потребители. Микробусът трябва да бъде доставен в срок до 3 месеца след датата на сключване на договора. Вторият нов автомобил, който ще бъде закупен е за Дом за стари хора „Цвета и Анка Върбанови“. Необходимостта от собствено превозно средство е продиктувана от факта, че там са настанени възрастни хора над 80 години, които са със затруднена възможност за самостоятелно придвижване. Автомобилът ще даде възможност на социалното заведение да предостави нормално придвижване на тези хора до институции при издаване на документи, явяване пред ТЕЛК комисии, придружаването им от служебен персонал до лечебни заведения за провеждане на прегледи, консултации, рехабилитационни процедури и други социални услуги. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tКупуват два микробуса за дом за стари хора и Детската кухня\t\t\t"}
{"url": "https://trud.bg/%d0%b0%d1%82%d0%b0%d0%ba%d0%b0-%d0%ba%d1%8a%d0%bc-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b7%d0%b0%d1%89%d0%be-%d1%85%d0%b0%d1%80%d1%87%d0%b8%d1%82%d0%b5-21-%d0%bc/", "text": "20 932 400 лв. ще бъдат дадени за издръжка на осемте военни мисии, които България поддържа зад граница. Това стана ясно, след като депутатът от АТАКА Павел Шопов отправи парламентарно питане към военния министър от ВМРО Красимир Каракачанов. Въпросите на атакиста бяха свързани с числеността, финансовото изражение и страните, в които страната ни е изпратила родни военни да водят войните на чужди държави. Шопов настоя да разбере и кога ще бъдат върнати войниците ни от осемте горещи точки, където са пратени с риск за живота им. „През последните 30 години България многократно участва във военни операции не за българския национален интерес, а с цел българските политици да се натегнат на господарите. През тези 30 години участвахме в чужди войни”, възмути се от парламентарната трибуна Шопов от АТАКА. От отговора на военния министър на ВМРО Каракачанов стана ясно, че 210 български военнослужещи са разпръснати в Ирак, Афганистан, Косово, Босна и Херцеговина, Грузия, Средиземно море, та чак до Мали и Сомалия. „Не се правете, че не ме разбрахте, г-н вицепремиер. Когато казах за милиардни разходи, имах предвид, че са за целия период, а не само парите за 2020 г., които дава българският данъкоплатец. За всичките 30 години на прехода и мисиите, в които България е участвала, са отишли милиарди „да се вадят кестени от огъня за чужди интереси”, каза още Шопов. По думите му българите дори не подозират за мисии като тези в Мали или \nСомалия. „Падат ракети дори в американски бази, а двамата наши офицери в Ирак били на безопасно място. Очаквах те да бъдат изтеглени така, както го правят всички други народи. Междувременно американският президент обяви, че ще изтегли 4000 военнослужещи от Ирак, а нашите си стоят там”, посочи Шопов и в заключение напомни на Каракачанов, че като кандидат на ВМРО в \nОП преди изборите е обещавал да изтегли задграничните ни контингенти, а като министър не го прави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tАТАКА към Каракачанов: Защо харчите 21 млн. лв. на година за чужди войни?\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%be%d0%b4%d0%bf%d0%b0%d0%bb%d0%b2%d0%b0%d1%87%d0%b8-%d0%bd%d0%b0-%d0%b0%d0%b2%d1%82%d0%be%d0%bc%d0%be/", "text": "Двама души от Враца са били задържани за палеж на лек автомобил в околностите на Враца, съобщиха днес от областната дирекция на МВР. На 23 октомври миналата година, пред вилен имот в местността „Орбита“ край Враца е изгорял лек автомобил “БМВ 330“. \nПолицейските служители са установили, че колата  е  подпалена умишлено,  а след оперативно-следствени действия става ясно, че престъплението е извършено от двама жители на Враца, които са задържани  в ареста на районното управление в града. По случая прокуратурата е образувала досъдебно производство. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЗадържаха двама подпалвачи на автомобил край Враца\t\t\t"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%b4%d0%b5%d0%b9%d0%bd/", "text": "Днес, 17.01.2020 г. с цел извършване на преценка за наличие на предпоставки за упражняване на правомощията на Прокуратура на Република България, главният прокурор Иван Гешев разпореди на Софийска градска прокуратура да извърши незабавна проверка по реда на гражданско – съдебния надзор за законосъобразност на дейността на сдружение „Български национален съюз – „Еделвайс“ /организатор на траурно факелно шествие в памет на ген. Христо Луков за 22.02.2020 г., което е забранено със Заповед на Кмета на Столична община/ с оглед това дали са спазени изискванията на Закона за политическите партии. Това съобщиха от пресслужбата на държавното обвинение. Допълнително е указано главния прокурор да бъде уведомен своевременно при непосредствено установяване на данни за извършено престъпление от общ характер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tИван Гешев разпореди проверка на дейността на сдружение „Български национален съюз – „Еделвайс“\t\t\t"}
{"url": "https://trud.bg/%d0%bd%d0%b0%d0%b4-28-%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d1%81%d0%b0-%d0%bd%d0%b0%d0%bf%d1%80%d0%b0%d0%b2%d0%b5%d0%bd%d0%b8-%d0%b7%d0%b0-%d0%b3/", "text": "Повече от 28 000 проверки са извършили горските стражари в 40-те териториални поделения на Югозападното държавно предприятие през изминалата година. Инспектирани са 9854 дърводобивни обекта и 2850 моторни превозни средства, транспортиращи дървесина. Над 13 700 са проверените ловци във връзка с предприетите мерки от МЗХГ за предотвратяване разпространението на Африканската чума по дивите свине и засиления вътрешен контрол в ЮЗДП. В резултат на интензивните действия и активната превенция срещу посегателствата от горите значително намалява броят на установените нарушения. Общо 582 акта за незаконна сеч, транспортиране на дървесина без превозен билет и за нарушения на ловното законодателство са съставили служителите по опазване на горите. За сравнение през 2018 г. техният брой е 588, през 2017 г. – 1051, а през 2012 г. – 1288. Общото количество на задържаната незаконна дървесина е 1097 куб. метра, от които 635 куб. метра от категория обла строителна, 458 пространствени куб. метра дърва за огрев и 4 куб. метра – фасонирана. Конфискувани са също 19 автомобила, 30 каруци и 16 бензино-моторни триона. С най-висока концентрация на нарушения остават районите в непосредствена близост до населени места, като Ихтиман, Самоков, Разлог и Тетевен. Според експертите основна причина за намаляване броят на актовете са предприетите през последните години превантивни мерки. Въвеждането на електронни превозни билети, пластините с уникален идентификационен номер, джипиес устройствата на автомобилите за транспортиране на дървесина, ревизиите на охранителните участъци имат дисциплиниращ ефект. Активното участие на гражданите, които подават сигнали на единния национален телефон 112 при пожари и нередности, подпомага служителите по опазване на горите. Засиленият вътрешен контрол и ежедневните проверки по маркиране на дървесината, сечта, разкройването на асортиментите, както и транспортирането на дървесина продължават да са приоритет в работата на ЮЗДП по опазване и стопанисване на горите и през 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tНад 28 хиляди проверки са направени за година в горите, стопанисвани от ЮЗДП\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bc%d0%b5-%d1%80%d0%b5%d1%84/", "text": "Европейската комисия и Организацията за икономическо сътрудничество и развитие (ОИСР) предоставиха подкрепа на България по линия на Програмата за подкрепа на структурните реформи на ЕС с цел да се направи преглед и оценка на управлението на държавните предприятия. В резултат на този проект и неговите препоръки България постигна значителен напредък по отношение корпоративното управление на държавни предприятия, включително чрез приемането на нов закон и създаването на Агенцията за публичните предприятия и контрол, съобщават от пресслужбата на Европейската комиси.  Реформата ще направи българските държавни предприятия по-прозрачни и независими, и съответства на амбицията на България за присъединяване към еврозоната в бъдеще, посочват още оът ЕК. Вчера в София беше представен докладът на ОИСР по темата, в който се заключава, че България подобрява управлението на държавните предприятия, както и на практиките на упражняване на държавното участие.  „Радваме се, че предоставената помощ по Програмата за подкрепа на структурните реформи на ЕС е дала насоки за подсилване на българската законодателна рамка по отношение на собствеността на държавни предприятия. Приемането на модерни обществени политики в областта на управлението на държавните предприятия ще помогне допълнително за интеграцията на страната в икономиката на ЕС.“, зяви еврокомисарят Елиза Ферейра, отговаряща за ресора „Сближаване и реформи“. Службата за подкрепа на структурните реформи предлага експертна помощ на всички държави от ЕС за прилагането на реформи, подпомагащи растежа. Помощта се оказва при поискване и е специфична са всяка съответна държава членка. От 2017 г. насам от програмата са се възползвали над 550 проекта в 26 държави от ЕС. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЕвропейската комисия: Подкрепяме реформите в България при управлението на държавните предприятия\t\t\t"}
{"url": "https://trud.bg/%d1%85%d0%b5%d1%80%d0%be-%d1%82%d0%b5%d1%81%d1%82%d0%b2%d0%b0-%d1%84%d1%80%d0%b5%d0%bd%d1%81%d0%ba%d0%b8-%d0%b1%d1%80%d0%b0%d0%bd%d0%b8%d1%82%d0%b5%d0%bb-%d1%83%d1%80%d0%b5%d0%b4%d0%b8-%d0%bd%d0%b0/", "text": "Френският бранител Теди Мезаг започна тренировки с „Берое“. Опитният централен защитник се присъедини към лагера на „зелено-белите“ в турския курорт Белек и в петък направи първо занимание с тима. 29-годишният състезател е играл за последно в израелския „Апоел“ (Раана), а през годините е бил част от отборите на „Динамо“ (Букурещ), „Мускрон“, “Лейтън Ориент“ и „Монпелие“. И докато Мезаг тепърва ще трябва да впечатлява наставника Димитър Димитров-Херо, това вече успя да направи Гая Макота. Нападателят идва под наем от португалския елитен „Спортинг“ (Брага). Макота е на 22 години. Играе като атакуващ полузащитник и крило. Макота е национал на Конго, но има и френски паспорт. Преди „Спортинг“ (Брага) Макота е играл за „Ковиля“, „Арис“ (Солун) и „Лонгфорд“. По-рано през годината „Берое“ привлече още вратарят Генадий Ганев и Крум Стоянов от „Етър“. \nДнес играчите на Херо ще изиграят първа контрола а съперник е „Ботошани“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tХеро тества френски бранител, уреди национал на Конго\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%80%d0%b0%d0%b7%d0%b2%d0%b0%d0%bb%d0%b8%d1%85%d0%b0-%d1%81%d0%b4%d0%b5%d0%bb%d0%ba%d0%b0-%d1%81-%d0%b4%d1%80%d0%be%d0%b3%d0%b0/", "text": "20-годишен мъж от Шумен беше установен и задържан по време на сделка с наркотични вещества. Той тъкмо бил предал 12 пликчета със суха тревиста маса – „чай за пушене“ на двама клиенти. Засечката станала към 14:30 часа в четвъртък на паркинга до спортна зала „Арена Шумен“. Полицаи забелязали криминално проявен и акцията им дала резултат. Белезниците щракнали в момент, в който получил парите, а у двама мъже на 24 и 22 години от Разград попаднала дрогата и те я скрили. Веществото е иззето и ще бъде изследвано лабораторно. 20-годишният Давид е арестуван, той вече има условна присъда за наркоразпространение. Задържани са и двамата получатели, както и непълнолетен шуменец, който бил с пласьора и също притежавал малко количество дрога. До 15 лева грам стига цената на наркотичния чай. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tПолицаи развалиха сделка с дрога\t\t\t"}
{"url": "https://trud.bg/%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%b4%d0%be%d0%b3%d0%be%d0%b2%d0%be%d1%80%d0%b8%d1%82%d0%b5-%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b3/", "text": "Независимо от резултатите от предсрочните парламентарни избори в Северна Македония, страната ще се стреми да продължи по пътя на добросъседството. Това заяви македонският президент Стево Пендаровски пред представители на дипломатическия корпус. Държавният глава подчерта, че Договорът от Преспа с Гърция и Договорът за добросъседство с България са отворили пространство за приключване на трудни въпроси от миналото и са сериозна инвестиция в общото бъдеще като приятели. Той изрази убеждението, че успешното многостранно сътрудничество в НАТО и Европейския съюз ще бъде още по-успешно с добро двустранно сътрудничество, на първо място с най-близките, със съседите, на базата на международното право и добрата воля на двете страни за коректно и взаимно спазване на договореното. „Правителството на Зоран Заев посвети 90% от времето си на решаването на проблемите с Гърция и България, за да излезем от изолация и направи крачка към Европа“, коментира президентът. В същото време Пендаровски смята, че декларацията, приета от българския парламент, може да подкопае договора. Според него може да се създадат пречки, ако българската страна настоява за някои формулировки в този документ, когато започнат преговорите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tПендаровски: Договорите с България и Гърция са сериозна инвестиция в бъдещето\t\t\t"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d1%81%d1%82%d0%be%d1%8f%d0%bd-%d1%86%d0%b0%d0%bd%d0%b5%d0%b2/", "text": "До невероятния  художествен свят, изпълнен със символика и топлота, на големия  български художник Стоян Цанев ще имат възможност да се докоснат ценителите на изобразителното изкуство в Бургас. Изложбата в памет на твореца с международна слава ще бъде открита  на 11 февруари от 18 часа в  в Бургаска Художествена Галерия „Петко Задгорски“. На двата етажа на галерията ще бъдат представени платна – живопис и графика на именития творец. Картините, които ще бъдат  представени са от фонда на Бургаска Галерия „Петко Задгорски“, творби, предоставени от наследниците му и притежания на частни колекции. Известният художник ни напусна на 5 февруари м.г. Негови платна са притежание на Националната художествена галерия, Софийската градска художествена галерия;  художествените галерии в Бургас, Варна, Добрич, Силистра, Сливен, Пловдив, Велико Търново, Стара Загора, Русе, както и музейни и частни колекции по цял свят. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tИзложба в памет на Стоян Цанев\t\t\t"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%b2%d0%b0%d0%b4%d0%b8-42-7-%d0%bc%d0%bb%d0%bd-%d0%bf%d0%b0%d1%83%d0%bd%d0%b4%d0%b0-%d0%b7%d0%b0-%d1%82%d0%be%d0%bd%d0%b0%d0%bb/", "text": "Ръководството на „Ливърпул“ ще се опита да удари европейските грандове с привличането на Сандро Тонали. Италианският талант е желан от голяма част от водещите отбори на Стария континент, сред които „Интер“, „Ювентус“, ПСЖ, „Манчестър Сити“. Според медиите на Острова, мениджърът на мърсисайдци Юрген Клоп е готов да извади 42.7 млн. паунда за 19-годишният национал на Италия. Именно това е желаната сума от Масимо Челино, собственикът на „Бреша“, където играе вътрешният полузащитник. Италианският президент на новака в Серия А вече призна, че „червените“ са го търсили за Тонали. Основният конкурент на лидера във Висшата лига за определяния за наследник на Андреа Пирло младок е „Ювентус“. В Италия разкриха, че „бианконерите“ също работят усилено по привличането на Тонали. \nА историята показва, че на „Анфийлд“ нямат особено успешни входящи трансфери от Апенините. През годините в тима се подвизаваха Марио Балотели, Фабио Борини, Фабио Акуилани, Андреа Досена, но без особен успех. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\t„Ливърпул“ вади 42.7 млн. паунда за Тонали\t\t\t"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b7%d0%b0%d1%81%d0%b5%d0%b3%d0%b0-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bc%d0%be%d1%80%d0%b0%d1%82/", "text": "Необходимо е в много бърз порядък да се създаде по-ефективен контрол при въвеждането на отпадъци на територията на страната, складирането им на площадките, оползотворяването, разделянето и изгарянето им. Това заяви в Перник новият екоминистър Емил Димитров, предаде БТА. По думите му, сегашната система не е добра, затова е възложил изготвянето на заповед за междуведомствен съвет, ще бъде сформирана и междуведомствена група за целта. През това време, за да не продължават да влизат контейнери с неясен характер, министърът обмисля да даде указания на директорите на РИОСВ да се въздържат от издаване на разрешения. „Законът им позволява те да издават, те да контролират“, каза министърът. По думите му, мораториум на този етап вероятно няма да бъде въвеждан, докато не бъдат синхронизирани новите правила. „Всичко трябва да бъде докладвано на господин кмета, на председателя на Общинския съвет в Перник, но крайното решение е на този, който ще даде парите – това е премиерът. Той на мен ми е началник, поръчал ми е да уведомя за вариантите“, каза още новоизбраният министър на околната среда и водите пресконференция в Перник. „Аз лично се съгласявам с мнението с хората от Перник, но премиерът ще вземе окончателното решение утре, силно се надявам утре премиерът да каже какво ще правим. Аз лично се надявам един ден София да стане предградие на Перник!“, добави Димитров. Междувременно от Министерски съвет съобщиха, че утре Бойко Борисов свиква, министри и кметове на среща, в рамките на които ще бъдат обсъдени вариантите за справяне с водната криза в миньорския град. Емил Димитров докладва, че вече е изпратил екипи да проверят ВЕЦ-ове и ТЕЦ-ове в региона дали използват питейна вода за производство на ток. Нареждането беше направено от Бойко Борисов по време на последното правителствено заседание. Кметът на Перник Станислав Владимиров, с когото Емил Димитров се срещна днес на място, изтъкна: „Има много варианти, много идеи, някои имаха частичен успех, някои бяха отхвърлени, има един-два, които мисля, че са най-сериозните в дългосрочен план. Но решението ще е утре.“ След срещата си в Перник Димитров заминава за Благоевград и Бобов дол. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЕмил Димитров: Засега няма да има мораториум върху вноса на отпадъци\t\t\t"}
{"url": "https://trud.bg/%d0%b4%d0%b6%d0%be%d0%ba-%d0%bf%d0%be%d0%bb%d1%84%d1%80%d0%b8%d0%b9%d0%bc%d0%b0%d0%bd-%d0%b3%d0%be%d1%82%d0%be%d0%b2-%d1%81%d1%8a%d0%bc-%d0%b4%d0%b0-%d1%81%d0%b5-%d0%b2%d1%8a%d1%80%d0%bd%d0%b0-%d0%b2/", "text": "Готов съм да се върна в затвора. Това заяви Джок Полфрийман по Bulgaria ON AIR. Вече трети месец обвиненият за убийството на студента Андрей Монов чака решение на ВКС за възобновяване на делото му за предсрочното освобождаване. „Въпреки че трябва да има решение до 2 месеца – това се води като препоръка, а не  задължение. Това е проблем. Средното време за чакане за такова дело е между 4 и 6 месеца. Но това е системен проблем, че хората трябва да чакат толкова време. В България всичко може да се случи, нямам очакване за решението“, каза Полфрийман. „Аз не съм получил недоволство от българското общество – дори напротив. Когато обикалям в София, хората ме питат „Ти ли си Джок Полфрийман“, аз отговарям „Да, аз съм“. Човек не трябва да се страхува от това, което прави“, изтъква той. твърди, че почти всички таксиметрови шофьори, които го возят в София, искали да се снимат с него. Той си спомня момента, в който е ударен по главата с камък, а след това пада на земята. Когато се събужда – полицията го арестува. „Помня момента, в който си извадих ножа, но не помня да съм го използвал. Държах го над главата си – започнах да крещя да спрат да бият циганина. Те го ритаха на земята, удряха му юмруци“, спомни си той. Свидетели споделили, че част от групата го помислила за фен на ЦСКА. „Смятаха, че съм „чорбар“, защото имах червена звезда на якето ми, но аз нямам нищо общо с футбола. И защо търсят отчет само от мен, защо не искат и от другите 12? Все едно има защита и чадър над тях“, добави Джок Полфрийман. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tДжок Полфрийман: Готов съм да се върна в затвора\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%81%d0%b2%d0%b8%d0%ba%d0%b2%d0%b0-%d1%81%d1%80%d0%b5%d1%89%d0%b0-%d0%b7%d0%b0%d1%80%d0%b0%d0%b4%d0%b8-%d0%b2%d0%be%d0%b4%d0%bd%d0%b0%d1%82/", "text": "Министър-председателят Бойко Борисов ще проведе среща с министрите на околната среда и водите Емил Димитров, на икономиката Емил Караниколов и на енергетиката Теменужка Петкова във връзка с представяне на проекти за решаване на водната криза в Перник. Това съобщиха от правителствената информационнна служба. Срещата ще се проведе в събота сутринта в сградата на Министерския съвет. На разговора ще присъстват още кметовете на София и на Перник – Йорданка Фандъкова и Станислав Владимиров, областният управител на Перник Емил Костадинов, както и представители на държавната и общинската администрация.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tПремиерът свиква среща заради водната криза в Перник\t\t\t"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%81-13-%d0%bf%d1%80%d0%b8%d1%81%d1%8a%d0%b4%d0%b8-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0/", "text": "Две години затвор при строг режим получи от Варненския окръжен съд изпечен рецидивист, извършил грабеж. На 4 януари 22-годишният Младен Маринов нахлул в магазин за дрехи втора употреба на централната ул. „Цар Симеон“ в морската столица и със сила отнел от жена чантата и портмонето й. След залавянето му щетите на стойност близо 360 лв. били възстановени. Извършителят е родом от Луковит, но живее в Габрово, с начално образование е и не работи. Зад гърба си има 13 присъди, основно за кражби и грабежи, стана ясно на съдебното заседание. Пред магистратите Маринов си призна вината и прие наложеното наказание, което влиза в сила веднага. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tРецидивист с 13 присъди влиза в затвора за грабеж\t\t\t"}
{"url": "https://trud.bg/%d0%bc%d0%b8%d1%81%d1%82%d0%b5%d1%80%d0%b8%d1%8f-%d0%be%d0%ba%d0%be%d0%bb%d0%be-%d0%b1%d0%be%d1%8f-%d0%bd%d0%b0-%d0%ba%d0%be%d0%b1%d1%80%d0%b0%d1%82%d0%b0-%d1%81-%d0%b4%d0%b6%d0%be%d1%88%d1%83%d0%b0/", "text": "Мистерия цари около боя на Кубрат Пулев срещу Антъни Джошуа. Часове, след като от щаба на българина разкриха, че има договорка за мач с шампиона през май в Истанбул, британските медии изказаха съмнения. Според авторитетните издания „Daily Mail” и „The Sun” няма шанс сбълъсъкът да е в Турция, тъй като предпочитанията на Антъни са за Великобритания, САЩ или Саудитска Арабия. Още повече, че и от екипа на Джошуа няма официално потвърждение за битката. Кобрата е претендент за трофея в тежка категория на Международната боксова федерация (IBF). \nИ докато новината в българските медии обиколи света, британецът и неговият мениджър Еди Хърн се срещнаха в Лондон с Александър Красюк, представител на Олександър Усик. Именно украинецът е другият претендент за пояса на Джошуа, този на Световната боксова организация (WBO). Подробности от срещата обаче не бяха огласени. \nИ двете организации поставиха срок и до 31 януари британецът трябва да реши коя титла да предпочете, а другата да оваканти. \nЛюбопитното е, че Джошуа и Усик са клиенти на една промоутърската компания – „Matchroom Boxing“ на Еди Хърн, което предполага битката им да бъде уговорена по-лесно. Пулев трябваше да се бие с Антъни през 2017-а, но се контузи и отказа срещата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tМистерия около боя на Кобрата с Джошуа\t\t\t"}
{"url": "https://trud.bg/%d0%b3%d1%83%d0%b8%d0%bd%d0%b5%d1%82-%d0%bf%d0%be%d0%bb%d1%82%d1%80%d0%be%d1%83-%d0%bf%d1%80%d0%be%d0%b4%d0%b0%d0%b2%d0%b0-%d1%81%d0%b2%d0%b5%d1%89%d0%b8-%d1%81-%d0%b0%d1%80%d0%be%d0%bc%d0%b0%d1%82/", "text": "Не от всяка налудничава идея става добър бизнес, както и не всяка безумна концепция се превръща в продаваем продукт… Но името на Гуинет Полтроу очевидно е способно да продаде и най-щурите хрумвания. Доказателство за това са свещите с мирис на вагината ѝ, които бяха мигновено разпродадени. Според актрисата свещта „This Smells Like My Vagina“, която бе част от продуктите на нейния онлайн магазин Goop, е забавен, разкошен, секси и неочаквано добър аромат. Той се изгражда от благоуханието на здравец, цитрус, кедър и роза дамаскена. В описанието на продукта пише, че целта ѝ е да постави съзнанието на човек във фантазия за съблазън и ентусиазъм. В информацията се посочва още, че свещта е създадена на шега, започнала между парфюмериста Дъглъс Литъл и линия лекар на блондинката, които разработвали заедно нов аромат. В един момент, смесвайки изброените есенции, докторът избухнал в смях и казал, че комбинацията мирише на вагина. Вместо да се откажат, те решават да тестват как ще се приеме продуктът, чиято стойност възлиза на 75 долара, от хората. Резултатът изненадва всички, защото в рамките на тестовия период, свещта се разпродава за часове. Това далеч не е първото нестандартно предложение на Гуинет, започнала да се занимава с Goop още през 2008 г. В списъка попадат още златен вибратор за 15 хил. долара, садо-мазо кожен костюм, възлизащ на 786 долара, с подходящ камшик за 300 долара, както и вагинални нефритени яйца… В не едно свое интервю звездата от „Отмъстителите“ споделя, че Goop е нейната голяма страст, която постепенно измества фокуса ѝ от киното. Полтроу, която е основател и изпълнителен директор на фирмата, споделя, че няма да се откаже от актьорската си кариера, но предпочита да се занимава на пълен работен ден с марката, отколкото да се изявява пред камера. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tГуинет Полтроу продава свещи с аромат на интимните си части\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%be%d1%82%d0%be-%d0%b4%d0%b5%d1%80%d0%b1%d0%b8-%d1%80%d0%b5%d0%b0%d0%bb-%d0%bc%d0%b0%d0%b4%d1%80%d0%b8%d0%b4-%d1%81%d0%b5/", "text": "Поредните кръгове от испанското и италианското футболно първенство ще бъдат излъчени по спортните канали на А1. Най-сериозен интерес предизвиква сблъсъкът от Ла Лига между „Реал“ (Мадрид) и “Севиля“. Кралският клуб, който миналия уикенд спечели Суперкупата на страната след победа с дузпи над „Атлетико“ (Мадрид), приема андалусийците в събота от 17 часа, като мачът ще се излъчва пряко по MAX Sport 4. Основният съперник на „Реал“ (Мадрид) за титлата в Испания – “Барселона“, има наглед лесната задача да вземе трите точки в домакинството си на „Гранада“. Двубоят е в неделя от 22 ч и ще се излъчва по MAX Sport 4. „Ювентус” и „Интер“, които са разделени от две точки на върха във временното класиране на Серия А, ще изиграят мачовете си от XX кръг в неделя. Първо, „нерадзурите“ на Антонио Конте излизат от 16 часа за гостуването си на „Лече“, а в 21,45 ч Кристиано Роналдо и компания са домакини на „Парма“. Всички най-вълнуващи двубои от италианското първенство през уикенда ще се излъчат по MAX Sport 3. Дългоочакваното завръщане на Конър Макгрегър в октагона на UFCвече е факт. Ирландецът, чиято последна битка бе загубата от Хабиб Нурмагомедов, на UFC 229 през октомври 2018 г., ще се изправи в основния сблъсък на UFC 246 срещу ветерана Доналд Серони – Каубоя. Битката е на 19 януари от 5 ч сутринта по MAX Sport 2. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tИспанското дерби „Реал“ (Мадрид) – “Севиля“ по МАХ Спорт 4\t\t\t"}
{"url": "https://trud.bg/%d0%bf%d0%b8%d1%8f%d0%bd-%d0%b8-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%bf%d1%80%d0%b0%d1%82%d0%b8-%d1%81%d0%bf%d1%8a%d1%82%d0%bd%d0%b8%d0%ba-%d0%b2-%d0%b1%d0%be%d0%bb%d0%bd%d0%b8/", "text": "43-годишен пиян и неправоспособен катастрофира и прати свой спътник в болницата. Инцидентът е станал към 15,40 часа в четвъртък на пътя от поповското село Цар Асен към село Могилино, община Две могили, съобщиха от полицията в Търговище. 43-годишен мъж от поповското село седнал зад волана на чужд автомобил „Рено Меган“, въпреки че нямал книжка и бил употребил алкохол. На завой загубил контрол над колата, която излетяла от пътя и се преобърнала. При инцидента пострадал 51-годишен мъж, който пътувал на задната седалка. Той е откаран в болницата в Търговище с комоцио. Пробата за алкохол на неправоспособния водач показала, че е карал с 1,11 промила.      АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tПиян и без книжка прати спътник в болницата\t\t\t"}
{"url": "https://trud.bg/%d0%b1%d0%be%d0%bb%d0%bd%d0%b8-%d0%be%d1%82-%d1%82%d0%b0%d0%bb%d0%b0%d1%81%d0%b5%d0%bc%d0%b8%d1%8f-%d0%bc%d0%b0%d0%b9%d0%be%d1%80-%d0%b2-%d0%b1%d1%83%d1%80%d0%b3%d0%b0%d1%81-%d0%be/", "text": "Бургазлийки представители на болните от тежкото заболяване на кръвта „таласемия майор“ търсят помощ от омбудсмана на Бургас. В писмо до г- н Тодор Стамболиев, те споделят, че заедно с тях, около дванадесет човека са диагностицирани с това заболяване в морския град. Характерното за заболяването е нуждата от кръвопреливане веднъж на всеки три до пет седмици в хематологично отделение, както и прием на специални медикаменти за извеждане на желязото от кръвта. Ако състоянието не се лекува, лекарите откриват класическите белези – тежка анемия, жълтеница, силно увеличаване на размерите на черния дроб и далака, деформация на костите и др. При тежката форма на таласемия започването с редовни кръвопреливания става най-често до втората година от диагностицирането. Ако не се вземат мерки и лечението се прекъсне се стига до сърдечни, чернодробни, ендокринни и други усложнения, които могат да доведат до фатален изход. Жалбоподателките споделят, че след кончината на завеждащият отделението, хематолог – д-р Рибов през месец декември, отделението по „Вътрешни болести и клинична хематология“ в УМБАЛ Бургас е било закрито, поради липса на друг специалист. Сега болните се принуждават да пътуват ежемесечно до най-близкото такова отделение, находящо се в гр. Варна, което ги поставя в много затруднено положение предвид съпътстващата болест и им коства допълнително време и средства. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tБолни от „таласемия майор“ в Бургас: От миналия декември отделението, където се лекувахме е закрито\t\t\t"}
{"url": "https://trud.bg/%d0%bf%d0%b5%d1%82%d1%8a%d1%80-%d0%b7%d0%b0%d0%bd%d0%b5%d0%b2-%d1%81%d0%b8%d0%bb%d0%bd%d0%b0-%d0%bf%d1%80%d0%be%d0%bb%d0%b5%d1%82-%d0%be%d1%87%d0%b0%d0%ba%d0%b2%d0%b0-%d1%86%d1%81%d0%ba%d0%b0/", "text": "Петър Занев, капитанът на ЦСКА, изрази увереност, че през пролетта резултатите на тима ще се подобрят значително. Бранителят разкри, че е оптимист за втория дял от шампионата при прибирането на тима от подготвителния лагер от турския курорт Сиде. \n„Тепърва предстои трудната част – контролите и след това първенството – призна българският национал. – Досега само тичахме. Хубавото е, че ядрото се запази. Познаваме се вече, играем заедно от 6 месеца. Треньорът също е запознат отлично с качествата ни. Отборът заигра добре през последните 2 месеца на 2019 година. Можем и по-добре, разбира се. Крайно незадоволително е мястото, което заемаме в момента, но това е временно. Сигурен съм, че ще направим доста силен пролет.“ \nЗанев коментира и какво иска да се подобри в отбора: „Трябва да играем по-офанзивно, но и да не допускаме лесни голове, както се случваше в началото на сезона. Подобно на феновете, и ние искаме да виждаме отборът да атакува и да играе атрактивно. Всеки мач е като финал за нас.“ \nНа свой ред голмайсторът Али Соу призна, че е отказал офертата от Египет. \n„Играч съм на ЦСКА. Щастлив съм тук, затова се връщам с отбора. Мислите ми са насочени към тима. Малко ме разсейваха тези слухове за трансфер и бъдещето ми, но като играч се опитах да се влагам максимално в тренировъчния процес. Разговаряхме с ръководството по тези въпроси, но им казах, че съм щастлив тук. Факт е, че отказах на „Ал Ахли“. Не зависи само от мен, но и от клуба.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tПетър Занев: Силна пролет очаква ЦСКА\t\t\t"}
{"url": "https://trud.bg/%d1%83%d0%bc%d0%b1%d0%b0%d0%bb-%d0%b1%d1%83%d1%80%d0%b3%d0%b0%d1%81-%d0%b5-%d0%bd%d0%b0-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d0%bf%d0%b0%d1%86%d0%b8%d0%b5%d0%bd%d1%82%d0%b8/", "text": "УМБАЛ Бургас е на страната на пациентите с хематологични диагнози и активно търси решение на техния проблем. Той съществува от месеци, още от излизането в болничен на покойния д-р Рибов, началник на Вътрешно отделение с хематологичен профил. Д-р Рибов беше единственият специалист-хематолог в болницата, а за да бъде провеждано лечение, включително и кръвопреливане на таласемиците, има изискване на НЗОК в болницата да има специалист-хематолог на щат, под чието наблюдение да се извършват процедурите. Заради липсата на такъв специалист след смъртта му се наложи отделението да преустанови временно своята дейност. Това съобщиха от държавната болница по повод  , че са закрили отделението. Първата стъпка, която предприе ръководството на УМБАЛ Бургас още през ноември миналата година (докато д-р Рибов бе в болничен), бе да проведе разговор с всички специалисти по хематология, работещи в доболнична помощ в Бургаска област. Това е рядка специалност и работещите хематолози са не повече от 5 души, обясниха от ръководството на здравното заведение. Всички тези специалисти са с изградена практика и кариера и към момента не са съгласни да работят в отделението. С някои от тях разговор е провеждан повече от веднъж. За проблема е информирано с писмо МЗ, Здравната каса и Българско медицинско сдружение по хематология. Проведен е разговор с председателя на Дружеството с молба да информира работещите хематолози в цялата страна за възможността да оглавят Отделението по вътрешни болести в УМБАЛ Бургас до провеждане на конкурс. Обявата е качена и на сайта на болницата и разпространена в медицински издания. До момента кандидатури не са постъпили. Има два начина за решаване на проблема на таласемиците – провеждане на кръвопреливанията без специалист на трудов договор или спешно назначаване на такъв специалист. По първия начин – поискахме разрешение от НЗОК да направят изключение и да провеждаме процедурите по кръвопреливане без специалист-хематолог на щат, а под надзора на такъв специалист, но на граждански договор. Той би могъл да бъде както от Бургас, така и командирован специалист, както предлага Омбудсманът. До момента нямаме отговор на писмото. Ако НЗОК и МЗ ни разрешат да извършваме кръвопреливанията без такъв специалист на трудов договор, имаме готовност да го направим веднага. Това би спестило пътуването на таласемиците до Варна. УМБАЛ Бургас отправя своята покана към всички специалисти по клинична хематология в страната за възможността, която предлага – оглавяване на отделението до провеждане на конкурс. Ръководството е готово да назначи веднага всеки лекар със специалност „Клинична хематология“ на ръководната длъжност, да му предостави достойно възнаграждение и добри перспективи за развитие, както и възможност за общинско жилище, ако не е от Бургас. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tУМБАЛ Бургас е на страната на пациентите, търси съдействие за решаването на проблема им\t\t\t"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b2%d0%b7%d0%b5-%d0%bd%d0%b0-%d1%81%d0%bf%d0%b5%d1%86/", "text": "Варненската апелативна прокуратура взе на специален надзор досъдебното производство за  в кв. Владиславово. Причината е, че делото се отличава с фактическа и правна сложност и е от особена значимост. Апелативен прокурор ще оказва методическа помощ при разследването и ще следи за неговата срочност и качество, уточниха от институцията. Пет дни след експлозията, засегнала най-тежко вход 3 на блока, токът в апартаментите бе възстановен с изключение на двете порутени от ударната вълна жилища и наводнените от гасенето на пожара. Предстои да бъде пусната и водата. Над 30 семейства са понесли щети от взрива, при който загинаха заподозреният Веселин Димитров и обитателката на съседния апартамент. Седем души пострадаха от дима и бяха лекувани в болница, има и щети по паркирани пред блока автомобили. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tАпелативната прокуратура взе на специален надзор делото за взривения блок\t\t\t"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d0%b8%d0%bb-%d0%b8-%d1%82%d0%be%d1%80%d0%bc%d0%be%d0%b7%d0%b5%d0%bb-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d1%81%d0%b8/", "text": "16-годишен е нанесъл побой и е оказвал системен психически тормоз на родителите си. Такъв сигнал е подал представител на неправителствена организация (НПО) от Разград в местната полиция. По случая е образувано досъдебно производство за причиняване на телесна повреда при упражнено домашно насилие. От НПО-то подало сигнала съобщиха, че момчето е поставено под закрила. За случая са били уведомени социалните служби. Имало е „отворен“ случай още преди време, заявиха от там, но се въздържаха от каквато и да е информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\t16-годишен бил и тормозел родителите си\t\t\t"}
{"url": "https://trud.bg/%d0%b1%d0%b0%d1%80%d0%b0%d0%ba-%d0%be%d0%b1%d0%b0%d0%bc%d0%b0-%d1%81%d1%8a%d1%81-%d0%b7%d0%b0%d0%b1%d0%b0%d0%b2%d0%bd%d0%b8-%d1%81%d0%bd%d0%b8%d0%bc%d0%ba%d0%b8-%d0%b7%d0%b0-56-%d0%b8%d1%8f-%d1%80/", "text": "Бившият президент на САЩ Барак Обама поздрави съпругата си Мишел за 56-ия й рожден ден, публикувайки забавни техни снимки в Instagram. „Във всяка сцена, ти си моята звезда! Честит рожден ден, бейби!“, написа Барак към черно-белите кадри, на които двамата съпрузи позират, правейки смешни физиономии. Преди близо седмицата бившата първа дама обяви, че  , която ще разкаже историите на 4-ма колежани в първата им година. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tБарак Обама със забавни снимки за 56-ия рожден ден на Мишел\t\t\t"}
{"url": "https://trud.bg/%d1%88%d0%b8%d0%bd%d0%b8%d0%ba%d0%be%d0%b2%d0%b0-%d0%be%d1%82%d0%bf%d0%b0%d0%b4%d0%bd%d0%b0-%d0%bc%d0%b0%d1%87%d1%8a%d1%82-%d0%bd%d0%b0-%d0%b3%d1%80%d0%b8%d0%b3%d0%be%d1%80-%d1%80%d0%b0%d0%bd%d0%be/", "text": "Григор Димитров остана единственият ни участник на Откритото първенство на Австралия по тенис, първи турнир от веригата Голям шлем. И последната ни представителка при жените отпадна в квалификациите. Във втория кръг Изабелла Шиникова бе спряна от Наталия Вихлянцева (Русия) с 2:6, 3:6. Преди това от Мелбърн си тръгнаха Виктория Томова и Елица Костова. Така Григор Димитров застава на старт още в понеделник. По програма двубоят му с аржентинеца Хуан Игнасио Лондер е трети на корта и се очаква около 6 часа сутринта българско време. Това ще бъде първи сблъсък помежду им, като Лондер е 51-и в световната ранглиста, а Григор е 19-и. Победителят среща Леонардо Майер (Аржентина) или Томи Пол (САЩ). Аустрелиън оупън е най-успешният от четирите турнира в шлема за Григор. През 2017-а той игра полуфинал, а на два пъти стигна до четвъртфиналите (2014 и 2018). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tШиникова отпадна, мачът на Григор рано в понеделник\t\t\t"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d1%81%d0%b0%d1%87%d0%b5%d0%b2%d0%b0-%d0%be%d1%82-2009-%d0%b3-%d0%b4%d0%be%d1%81%d0%b5%d0%b3%d0%b0-%d1%81%d0%b0-%d0%b4%d0%b0%d0%b4%d0%b5%d0%bd%d0%b8-%d0%bd%d0%b0/", "text": "От 2009 г. досега са дадени над 500 милиона лева за лични асистенти, и да се говори, че правителството иска да спести нещо в размер на 2 месеца, е нещо абсолютно невярно, защото средствата за лични асистенти у нас прогресивно нарастват. Въпросът е кое ще осигури устойчивост на тази услуга, а това е законът. Тези закони бяха приети в пакет, те и в пакет трябва да бъдат разглеждани като влияние един върху друг. Това заяви Деница Сачева, министър на труда и социалната политика, по повод твърдения на депутати от БСП за България, че държавата иска да спести пари за дните до 1 март, по  . „Бих искала да има малко повече доверие в държавните институции, защото това, което прави държавата, е наистина много, особено в областта на социалната политика. 216 000 са българите, получили работа тази година, бяха изплатени забавени плащания, ето защо тези хора заслужават и доверие, и уважение“, изтъкна Деница Сачева. Темата за личните асистенти за хората с увреждания със сигурност много се политизира, отбеляза министърът. „Но това не се случва днес, а е част от процес, който върви от доста време. Това, което наистина изисква почтено и отговорно говорене, е че законът за личната помощ бе приет под натиск, набързо, без пълна оценка за въздействието му. Ние постоянно измисляме някаква мантра, която считаме за универсалното решение, но за хората с увреждания всеки случай е сам за себе си. Законът има ограничение по отношение до края на тази година да могат да се включват в него хора 90 и над 90% с увреждания, но и след това той ще създава несправедливости“, смята Деница Сачева, според която проблемите, които тепърва ще излизат, „ще показват много ясно, че философията на този закон е, че създава повече проблеми, отколкото решава проблеми“. „На първо място това, от което хората се интересуват, е че в момента работим за осигуряване на грижи в домашна среда, тази програма за над 16 милиона лева е за 2400 души на пълен работен ден или 4800 души за по-четири часа. Надявам се да обхванем нуждите на всички тези хора извън обхвата на закона за личната помощ, датата е 1 март, това е важната информация, която хората трябва да чуят“, обяви социалният министър. Дотогава се търсят възможности всяка община със собствени средства да обезпечи хората през този период. „Това се прави в различни места, опитваме да активираме програми с домашен социален патронаж, да се търсят решения на място за конкретната ситуация. Ще има хора във временно затруднение, но не може да се говори, че някой спестява пари. Този закон бе представен като такъв, че комплексно и едноактно решава проблемите на всички от 1 януари. От септември миналата година до януари броят на потребителите е нараснал от 5000 на 20 000 души, което се счита за работещ закон вече“, отчете социалният министър. Тя изрази мнение, че „въпреки тези позитивни нагласи за оценка, смятам че до края на март трябва да има оценка за въздействието на закона, за да видим дали имаме ефективност на личната помощ, дали се получава, и какво се случва с парите ни“. „Нека да изчакаме края на март, в момента е дума срещу дума, предпочитам да основавам мнението си върху конкретни факти“, призова Деница Сачева. „Получихме сигнали, че се сключват договори за лични асистенти със синове и дъщери на възрастни хора, които дори не живеят там. Тогава всъщност ние помагаме ли на тези хора, или осигуряваме допълнителен доход на тези семейства? Нека да не вадим различни казуси и възможности, а да завършим цикъла от 6 месеца, да оценим въздействието на закона и тогава да видим дали не трябва да бъде променен“, обясни тя. Министърът посочи и две европейски програми – Дългосрочна грижа и Патронажна грижа, която вероятно ще стартира от март и е специално за хора над 60 години. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tДеница Сачева: От 2009 г. досега са дадени над 500 млн. лв. за лични асистенти\t\t\t"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%bb%d0%be%d1%82%d0%b0%d1%80%d0%b8%d1%8f-%d0%b7%d0%b0-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5%d0%ba%d1%82%d0%b0/", "text": "Във връзка с  , коментиран от министъра на финансите г-н Горанов и спортния министър г-н Кралев, от „Национална лотария“ АД изразяват следната позиция: Национализирането на частен бизнес е недопустим прецедент, който ще доведе до необратими последствия за държавата, законодателната и изпълнителната власт. Фундаменталното нарушаване на установения от Конституцията на Република България правов ред, и грубото погазване на европейското законодателство ще причини огромни финансови и репутационни щети на България. Отговорността и последствията от тези действия няма да бъде носена от политиците, стоящи зад внасянето на проекта, а от българските гласоподаватели и данъкоплатци. Изразената позиция е подкрепена от „Евробет“ и Българска асоциация за развлекателни и хазартни игри (БАРХИ). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\t„Национална лотария“ за законопроекта на Валери Симеонов: Национализирането на частен бизнес е недопустим прецедент\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d0%b5%d0%b2%d0%b0-203-%d1%85%d0%b8%d0%bb-%d1%81%d0%b2%d0%b8%d0%bd%d0%b5-%d1%81%d0%b0-%d0%b5%d0%b2%d1%82%d0%b0%d0%bd%d0%b8%d0%b7/", "text": "Успехът за изкореняване на Африканската чума по свинете се състои единствено и само в общи и синхронизирани действия на всички държави в света. Това обяви министърът на земеделието, храните и горите Десислава Танева по време на Международна конференция на високо равнище на тема:  „Бъдещето на световното производство на свинско месо под заплахата от Африканска чума по свинете“ в Берлин, съобщиха от МЗХГ. По думите й, трябва да бъде направена синхронизация в законодателството на всички държави. „Трябва да приемем утвърдени единни стандарти за по-високи мерки за биосигурност в свинекомплексите, както и нови правила за обезщетения и репопулация. Целта е да  елиминираме спекулацията около цената на свинското месо и да направим финансово отговорни стопаните“, каза още тя. Министър Танева изтъкна необходимостта да бъдат разграничени последствията при домашната свиня и при дивите свине.  Тя допълни, че географското положение на страната ни предполага огромен натиск от проникване на екзотични болести, нетипични за общността. „Към 2019 г. на територията на България са регистрирани 49 огнища при домашни свине. Въпреки това обаче, в страната ни все още има силно развито свиневъдство“, каза още тя. Земеделският министър поясни, че от 2018 г. до сега е засегнато 15 % от поголовието на свинете-майки в индустриалните ферми в България. „В Европа към момента от проникване на болестта в 12 страни са регистрирани 3900 огнища, а засегнатите свине са над 1 млн. Намалението на поголовието увеличава цените на свинското месо навсякъде и носи щети за всеки данъкоплатец в общността. Това води до силен инвестиционен натиск в сектор свиневъдство“, поясни министър Танева. Пред журналисти Десислава Танева коментира, че към момента от навлизане на заболяването на територията на България са евтанизирани 203 хил. свине. Изплатени са близо 70 млн. лв. Те включват средства за обезщетения на стопаните и разходи за дейности по превенция. Страната ни очаква и съфинансиране от Европейската комисия. „Към настоящия момент сме получили над 13 млн. евро и остават малко под 10 млн. евро, който ще ни бъдат възстановени“,  уточни земеделският министър. Ако една страна е засегната от чума 3 години, тя изпада в изключително рискова ситуация. В същото време остава задължението за компенсация от данъците на европейския бюджет. Рисковете от пренасяне на болестта са свързани с преноса на храна, в същото време няма вътрешни граници, проблем е, когато проверяваш багажа на туристите. Това са детайли, които следва да се изчистят, за да може всички мерки, които трябва да се вземат за профилактика, превенция и борба с АЧС да могат безпрепятствено да бъдат прилагани. Сега, когато има 3 километрова зона около огнище, можеш да спреш достъпа до коли и хора, но не можеш да направиш това на вътрешна граница в ЕС“,  каза още тя. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tМинистър Танева: 203 хиляди свине са евтанизирани у нас заради свинската чума\t\t\t"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d0%b0-%d0%b8%d0%b7%d1%82%d0%be%d1%87%d0%b5%d0%bd%d0%b0-%d1%81-%d0%bf%d0%be%d0%b4%d0%bf%d0%b8%d1%81-%d0%bd%d0%b0-%d0%b4%d0%b8%d0%bc%d0%be%d0%b2/", "text": "Водомерът бил демонтиран тайно Заявките на предприятията не минавали през регистратурата на МОСВ Нови доказателства за водната криза в Перник и района представи Спецпрокуратурата. От разпитите на двама зам.-министри и един началник на отдел става ясно, че министърът на околната среда и водите Нено Димов е бил редовно информиран за актуалното състояние на обема на язовир “Студена”, но е продължил да разписва заявки за вода на “Топлофикация Перник” и “Стомана индъстри” в искания от тях обем, което е довело до водната криза. Само за 2019 г. двете дружествата са използвали 1 346 000 куб. м. вода. Според показанията на зам.-министър Красимир Живков, графиците и разрешителните за ползване на воден ресурс от комплексните значими язовири се утвърждавани единствено от министъра. Това е потвърдила при разпита си и зам.-министър Атанаска Николова. Нено Димов е издал три разрешителни за “Студена” – за питейно битови нужди и за промишлени нужди на “Топлофикация Перник” и “Стомана индъстри”. Операторът на язовира “ВиК Перник” е представял ежедневни справки за състоянието на язовира, от които се вижда, как обемът му намалява. През 2018 и 2019 г. са постъпвали по електронна поща до министъра и самостоятелни заявки от “Топлофикация Перник” за 80 хил. куб. м вода всеки месец. Тези заявки не са минавали през регистратурата на МОСВ и не са и не са завеждани в деловодството, а са отивали директно в дирекция “Управление на водите”, където се изготвя месечният график за ползване на язовира. Зам.-министър Атанаска Николова посочва при разпита, че не є е известно Димов да не е утвърждавал или да е връщал за преработка месечен график на комплексните и значими язовири, като е провеждал срещи с експерти от Дирекция “Управление на водите” без ресорния зам.-министър, макар именно той да се е очаквало да подписва промените по графиците. На 7 ноември м. г., едва когато състоянието на нивото на водата в “Студена” става критично, са били намалени подаваните за промишлени нужди количества, а на 19 ноември е спряно водоподаването към “Топлофикация Перник” и “Стомана”. В МОСВ е било получено писмо от синдикатите “Защита”, СФ “Металици” КНСБ и НФ “Металургия” към КТ “Подкрепа”, които са заплашили, че ако не бъде отпусната 20 000 куб. м. вода на “Стомана”, то хиляди перничани ще протестират пред МС. От разпита на Мая Дряновска, началник отдел “Управление на риска от наводнения” при Дирекция “Управление на водите” се разкрива още един скандален факт. При проверка на 29 ноември м. г. е станало ясно, че е било демонтирано водомерното устройство, което отчита колко вода излиза от язовир “Студена” и за това не е била информирана Басейновата дирекция, която е контролният орган за разхода на вода. Служител на “ВиК Перник” обяснил, че водомерът е бил взет под наем и наемателят си го е прибрал, но никой не знаел кога е станало това. На същата дата е проверен и извор “Врелото”, където е станало ясно, че чрез помпена станция “Крапец” е отклонявана вода към Радомир, вместо част от притока да постъпва в язовир “Студена”, което е разрешено само при възникване на аварийна ситуация. Било е предвидено, че при сценарий за много суха година през месец декември ще завърши с обем от 3,7 млн. куб. м. “Студена” е годишен изравнител и с много малък обем вода, поради което считам, че водният ресурс на този язовир не следва да се дава за други нужди, освен за питейно-битови”, твърди Дряновска. \nТя разказва и че є се обадил мъж, представящ се за изпълнителния директор на “Стомана индъстри” и казал, че министър Нено Димов му казал лично да є се звънне. Искането му било да се отпусне вода за промишлени нужди на предприятието през януари и февруари 2020 г., тъй като алтернативният им източник може да замръзне, но тя отказала. На 16 януари 2020 г. Апелативният специализиран наказателен съд потвърди определената от първата съдебна инстанция най-тежка мярка за неотклонение “Задържане под стража” на Нено Димов. Специализираната прокуратура продължава детайлната проверка на дейността на всички длъжностни лица от държавната и общинската администрация, които имат отношение към управлението и ползването на вода от язовир “Студена”.   Бойко Борисов решава с министри и кметове за водната криза Емил Димитров проверява ВЕЦ-ове и ТЕЦ-ове в Пернишко Министър-председателят Бойко Борисов ще проведе днес среща с министрите на околната среда и водите Емил Димитров, на икономиката Емил Караниколов и на енергетиката Теменужка Петкова във връзка с представяне на проекти за решаване на водната криза в Перник. На разговора ще присъстват и кметовете на София и на Перник – Йорданка Фандъкова и Станислав Владимиров, областният управител на Перник Емил Костадинов, както и представители на държавната и общинската администрация. Днес Емил Димитров беше в Перник, където лично провери състоянието на язовир “Студена”. Той каза, че вече е изпратил екипи да проверят ВЕЦ-ове и ТЕЦ-ове в региона дали използват питейна вода за производство на ток. Нареждането беше направено от Бойко Борисов по време на последното правителствено заседание.”Всичко трябва да бъде докладвано на господин кмета, на председателя на Общинския съвет в Перник, но крайното решение е на този, който ще даде парите – това е премиерът”, каза Димитров. “Аз лично се съгласявам с мнението с хората от Перник, но премиерът ще вземе окончателното решение утре, силно се надявам утре премиерът да каже какво ще правим. Аз лично се надявам един ден София да стане предградие на Перник!”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\t„Студена” източена с подпис на Димов от „Стомана”\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%82-%d1%81%d1%80%d0%b5%d1%89%d1%83-%d0%bf%d0%b5%d0%bd%d1%81%d0%b8%d0%be%d0%bd%d0%bd%d0%b0%d1%82%d0%b0-%d1%80%d0%b5%d1%84%d0%be%d1%80%d0%bc%d0%b0/", "text": "И парижкият Лувър беше въвлечен във вихъра на протестите срещу пенсионната реформа във Франция. В 44-ия ден от началото стачка и протест затвориха прочутия музей. Десетки служители от културния сектор подкрепиха демонстрацията на стачкуващите хора от персонала, която блокира входа на музея. На сайта му беше обявено, че отварянето може да се забави, а някои зали – да останат затворени, предаде  . Много посетители не се трогнаха от извинението на управата. Посетители от близо и далеч се редяха на опашка и с нарастването й мнозина изразиха шумно възмущението си. Обещанието за връщане на парите за билетите не беше достатъчно. Някои измамени туристи посочиха, че са загубили и време, и средства за път. Това е първото затваряне на Лувъра от началото на стачката на 5 декември. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tПротестит срещу пенсионната реформа затвори Лувъра\t\t\t"}
{"url": "https://trud.bg/%d0%b7%d0%b5%d0%bb%d0%b5%d0%bd%d1%81%d0%ba%d0%b8-%d0%bd%d0%b5-%d0%bf%d1%80%d0%b8%d0%b5-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80/", "text": "Президентът на Украйна Владимир Зеленски реши да даде шанс на министър-председателя Алексей Гончарук и неговото правителство, предава ТАСС. „Получих днес молбата за оставка… Знаете ли, реших да ви дам шанс и шанс на вашето правителство“, каза Зеленски на среща с Гончарук. Президентът обясни решението си в разговор с премиера с факта, че „сега не е моментът да се подкопава държавата икономически и политически“. Освен това според него премиерът и правителството получиха голям „кредит“ на доверие от населението, който все още не са „изплатили“. Зеленски също така не изключи кадрови изменения в правителството на Украйна. Президентът на Украйна поиска от премиера да подготви междинен доклад за работата си преди 4 февруари за да бъде представян в парламента. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЗеленски не прие оставката на премиера Гончарук\t\t\t"}
{"url": "https://trud.bg/%d1%81%d0%b0%d1%89-%d0%b3%d0%be%d1%82%d0%b2%d1%8f%d1%82-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d0%b2%d0%b5%d0%bd%d0%b5%d1%86%d1%83%d0%b5/", "text": "САЩ и техните съюзници ще окажат допълнителен натиск върху Венецуела, заяви държавният секретар на САЩ Майк Помпео по време на среща на Организацията на американските държави, съобщи РИА Новости. „Всички трябва да знаете, че предстоят нови действия. Президентът Мадуро със сигурност знае, че не се шегуваме“, подчерта Помпео. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tСАЩ готвят нови санкции срещу Венецуела\t\t\t"}
{"url": "https://trud.bg/83-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%be%d1%82-%d0%ba%d0%be%d0%bb%d0%b0/", "text": "83-годишна жена почина в болницата, след като бе блъсната на пешеходна пътека зад Централна поща в Разград, съобщиха от полицията.  Жената е пресичала когато е била пометена от лек автомобил „Ситроен С3“, завиващ наляво. Зад волана на колата е била 30-годишна от село Брестовене, която има шофьорска книжка от 31 януари 2019 година. Пострадалата е откарана в МБАЛ-Разград, където по-късно е починала. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\t83-годишна жена почина след удар от кола в Разград\t\t\t"}
{"url": "https://trud.bg/%d0%b3%d1%80%d1%83%d0%bf%d0%b0%d1%82%d0%b0-greco-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0-%d0%b1%d0%be%d1%80%d0%b1%d0%b0%d1%82/", "text": "Групата държави срещу корупцията (GRECO) към Съвета на Европа е приела доклад с оценка за изпълнението от България на отправените по-рано препоръки за предотвратяване на корупцията сред народните представители, съдиите и прокурорите. Това съобщиха от Съвета на Европа, предаде БТА. В заключенията от тази оценка се посочва, че България е изпълнила задоволително или се е справила по задоволителен начин с общо 16 от 19 препоръки, отправени през 2015 година. Останалите три препоръки са частично изпълнени, се отбелязва в документа. По отношение на народните представители, в рамките на Народното събрание е създаден Обществен съвет, съставен от представители на гражданското общество, за да се улесни обществената консултация, а графикът за разглеждане на законопроектите е удължен, за да се даде повече време на заинтересованите страни да участват в разглеждане на законопроектите в парламентарните комисии. Въведена е процедура за борба с нарушенията на етичните правила от страна на народните представители, като парламентарната комисия може да налага наказания при нарушения. Извършен е независим преглед на предотвратяването на конфликта на интереси и на проверките на декларациите за имуществото на депутатите, приет е закон за предотвратяване на корупцията и отнемане на незаконно придобитото имущество, създадена е Комисия за противодействие на корупцията и отнемане на незаконно придобитото имущество, се отбелязва в доклада. При съдиите и прокурорите България също е предприела стъпки за изпълнение на препоръките на GRECO. В структурата на Висшия съдебен съвет (ВСС) са създадени съдийска и прокурорска колегия, за да се избегне влиянието на едната професия върху решенията, свързани с кариерата при другата. Приети са допълнителни правила за проверка на почтеността на съдиите и прокурорите, включително чрез редовни декларации за имущество. Принципът на случайно разпределение на делата е въведен за съдиите и за прокурорите. Предприети са стъпки за повишение на първоначалното и на текущото обучение на съдиите и прокурорите по въпроси на корупцията. Направена е оценка на ефективността на надзора и прилагането на стандартите за почтеност на съдебната власт и на Инспектората на ВСС са дадени допълнителни правомощия за проверки на декларации за имущество на съдии и прокурори и декларации за конфликт на интереси; съдийската и прокурорската колегия могат да образуват дисциплинарни производства. Някои от безпокойствата на GRECO не са цялостно разгледани. Броят на членовете на ВСС в съдийската колегия, избрани от Народното събрание, все още е равен на броя на съдиите, избрани от техни колеги, което оставя възможност за неправомерно политическо влияние върху кариерата на съдиите. Петгодишният срок за придобиване на статут на несменяемост от съдиите все още не е намален. Прилагането на допълнителното възнаграждение за съдиите изглежда остава предмет на решения по собствена преценка, се допълва в заключенията. GRECO поздравява България за постигнатия напредък в изпълнението на препоръките, се посочва в документа, приет първоначално на 6 декември 2019 година. За БТА от прессужбата на Съвета на Европа уточниха, че с този доклад наблюдението на изпълнението на препоръките по тези теми се прекратява. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tГрупата GRECO поздрави България за борбата с корупцията\t\t\t"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bd%d1%8f%d0%bc%d0%b0-%d0%b2%d1%80%d0%b5%d0%b4%d0%bd%d0%b8-%d0%b5%d0%bc%d0%b8%d1%81%d0%b8%d0%b8-%d0%be%d1%82-%d0%b8%d0%b7/", "text": "Няма вредни емисии при изгарянето на отпадъци в ТЕЦ „Бобов дол“, каза екоминистърът Емил Димитров след продължилата повече от час среща с ръководството на ТЕЦ „Бобов дол“ тази вечер, съобщи  . Той обяви, че е пристигнал в централата, за да се запознае със ситуацията и да окаже съдействие по започналата от Районната прокуратура в Дупница проверка по сигнал, че в централата се изгарят нерегламентирано отпадъци. Министър Емил Димитров отказа подробни коментари за разговорите си с ръководството на централата, в която имаше и екип на РИОСВ – Перник. Все пак той успокои чакащите го пред бариерата на входа репортери: „Всичко е в ръцата на Окръжна прокуратура – Кюстендил. Предстои. В понеделник ще се изземват документи, ще се доставят, за да видим какво точно се е случило в оригинал. Това е. Нямам новина. Никой няма и не следва на този етап да бъде задържан“. Разполага ли с технология ТЕЦ „Бобов дол“ за преработка на отпадъци с цел изгаряне? „В машината, в която се е следвало, в количаството, в което се е следвало, няма вредни емисии, но няма разрешителни. Затова казах да преустановят, докато си получат разрешителното. За едната машина имат разрешително, но за другите две нямат“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЕмил Димитров: Няма вредни емисии от изгарянето на отпадъци в ТЕЦ „Бобов дол“\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%be%d0%b1%d1%8f%d0%b2%d0%b8-%d1%86%d1%8f%d0%bb%d0%b0%d1%82%d0%b0-%d1%85%d0%b8%d0%b7%d0%b1%d1%83%d0%bb%d0%b0/", "text": "Британското министерство на финансите заяви, че е обявило цялата организация Хизбула за терористична групировка съгласно регламента „За тероризма и финансирането на тероризма“, и ще замрази активите й, съобщи БТА. Досега само военното крило на Хизбула беше обект на санкции според британското законодателство. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tВеликобритания обяви цялата „Хизбула“ за терористична организация\t\t\t"}
{"url": "https://trud.bg/%d1%85%d0%b0%d0%bb%d0%b8%d1%84%d0%b0-%d1%85%d0%b0%d1%84%d1%82%d0%b0%d1%80-%d0%be%d1%82%d0%b8%d0%b4%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d0%b8-%d0%be%d0%b1%d1%8f%d0%b2%d0%b8-%d1%81%d0%bf/", "text": "Споразумението за морските граници в Средиземноморието, подписано между Турция и правителството на Националното съгласие (ПНС), базирано в Триполи, е в нарушение на международното право и следователно е невалидно, заяви командирът на Либийската национална армия (ЛНА) Халифа Хафтар след среща с министър-председателя на Гърция Кириакос Мицотакис в Атина, пише електронното издание на вестник Kathimerini. Той каза, че правителството на Файез Сарадж няма правото да подписва меморандум от този вид. По време на 40-минутната среща Мицотакис призова Хафтар да заеме конструктивна позиция на предстоящата конференция за Либия в Берлин. „Призоваваме командира да участва в конференцията (относно Либия) с конструктивна позиция и да се опита да постигне примирие и възстановяване на сигурността в Либия, премахване на наемниците и признаване за невалидни незаконните меморандуми между правителствата на Турция и правителството на Националното съгласие (ПНС)“, каза Дендиас. На въпрос дали Гърция ще наложи вето на политическо решение в Либия, ако споразумението с Турция не бъде отменено, Дендиас отговори: „Искаме да участваме конструктивно, за да успее процесът в Берлин. Ние помагаме в процесите на ООН. От друга страна, в този процес ние се опитваме да помогнем в качеството ни на държава-членка на ЕС, а не само като Гърция“. Дендиас отбеляза, че общата позиция, приета от Европейския съвет, разглежда „двата меморандума като невалидни и незаконни“, добавяйки, че всяка държава-членка на ЕС, а не само Гърция, „има очевидното задължение да подкрепи общата позиция, позиция, достигната с единодушие. “ Гърция не е поканена на срещата на върха в Берлин. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tХалифа Хафтар отиде в Гърция и обяви споразумението между триполи и Анкара за невалидно\t\t\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-53/", "text": "Тази събота и неделя: Сиена Милър: Моногамията ми е странна Отрицателните емоции дават интересна и различна перспектива.           Първите компромати Секретни инструкции, тайни донесения, поверителни писма и шифровани телеграми свидетелстват за огромна по мащабите агентурна мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\t„Труд Уикенд“ – един вестник за два дни\t\t\t"}
{"url": "https://trud.bg/%d0%b0%d0%bb%d0%b8-%d1%85%d0%b0%d0%bc%d0%b5%d0%bd%d0%b5%d0%b9-%d1%82%d1%80%d1%8a%d0%bc%d0%bf-%d0%b5-%d0%ba%d0%bb%d0%be%d1%83%d0%bd-%d0%ba%d0%be%d0%b9%d1%82%d0%be-%d1%81%d0%b0%d0%bc%d0%be-%d1%81/", "text": "Американският президент Доналд Тръмп е клоун, който само се преструва, че подкрепя иранския народ, заяви днес върховният лидер на Иран аятолах Али Хаменей, съобщава БТА. Хаменей заяви това на днешната петъчна проповед в Техеран. Иранският лидер заяви, че присъствието на огромен брой хора при погребението на убития ирански генерал Касем Солеймани е признак, че иранският народ подкрепя Ислямската република въпреки трудностите през последните години. Хаменей изтъкна, че убивайки иранския генерал Касем Солеймани, САЩ са убили най-ефективния командир в борбата срещу терористичната организация „Ислямска държава“. Върховният лидер засегна и темата със сваления погрешка от Иран самолет на украинските авиолинии. Според Хаменей свалянето на самолета е ужасна катастрофа, която е натъжила Иран и е станала повод за радост за враговете на Иран. Аятолах Хаменей разкритикува западните държави и заяви, че те са прекалено слаби, че „да поставят иранците на колене“. Правителствата на Великобритания, Франция и Германия, които задвижиха тази седмица механизма за уреждане на спорове, предвиден в иранското ядрено споразумение от 2015 г., са слуги на САЩ, заяви Хаменей. Иранският върховен лидер каза, че страната му е готова да преговаря, но не със Съединените щати. Аятолах Хаменей за последен път изнесе петъчна проповед в Техеран през 2012 г., отбелязва Асошиейтед прес. Тогава той нарече Израел „раков тумор“ и обеща Иран да подкрепи всеки, който се бори срещу еврейската държава, припомня Асошиейтед прес. При последната си проповед Хаменей предупреди САЩ да не предприемат удари срещу Иран заради ядрената му програма, защото те ще пострадат десет пъти по-сериозно. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tАли Хаменей: Тръмп е клоун, който само се преструва, че подкрепя иранския народ\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%b7-3/", "text": "Под ръководството на Районна прокуратура – Дупница се води разследване по образувано досъдебно производство за извършено престъпление по чл. 353, ал.1 от Наказателния кодекс, съобщиха от държавното обвинение. Вчера, 16.01.2020 г., по сигнал на ТД „Национална сигурност“ и икономическа полиция при ОД МВР на гр. Кюстендил екип от прокурори и следователи, съвместно с представители на РИОСВ Перник, са извършили следствени действия във връзка с информация за управление на опасни отпадъци не по установения ред и горене на същите без комплексно разрешително от РИОСВ Перник. На свой ред това би могло да води до евентуално замърсяване на околната среда и да създава опасност за здравето на хора, животински и растителни видове. В хода на разследването е бил извършен оглед на местопроизшествие, иззети са множество веществени доказателства, разпитани са свидетели, изискани са писмени документи за осъществяване на дейността. Понастоящем на място три мобилни лаборатории извършват необходимите изследвания. Разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tПрокуратурата започна разследване за горене на отпадъци без разрешение в ТЕЦ „Бобов дол“\t\t\t"}
{"url": "https://trud.bg/%d0%b5%d0%bc%d0%b8%d0%bd%d0%b5%d0%bc-%d0%bf%d1%83%d1%81%d0%bd%d0%b0-%d0%bd%d0%be%d0%b2-%d0%b0%d0%bb%d0%b1%d1%83%d0%bc-%d0%b8-%d0%b2%d0%b8%d0%b4%d0%b5%d0%be-%d0%ba%d1%8a%d0%bc-%d0%bf%d0%b5%d1%81%d0%b5/", "text": "Рапърът Еминем издаде изненадващо албума „Music To Be Murdered By“ заедно с видеоклип, призоваващ за промени в законодателството за огнестрелното оръжие. Предишният албум „Kamikaze“ на Еминем също беше пуснат в продажба през 2018 г., без да бъде обявен предварително. Видеоклипът към „Darkness“ – една от 20-те песни в новия албум, показва стрелба на концерт. Текстът препраща към стрелбата на музикален фестивал в Лас Вегас през 2017 г., когато загиват 58 души. Клипът приключва с текст и кадри от съобщение за друго масово убийство в САЩ и призив за регистриране за изборите. Линк към видеоклипа на сайта на Еминем насърчава посетителите да се свържат с няколко организации за предотвратяване на насилието с огнестрелно оръжие. „Music To Be Murdered By“ е 11-ият студиен албум на Еминем. В него участват също Ед Шийран, Скайлар Грей, Андерсън Пак, Джус Уърлд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЕминем пусна нов албум и видео към песен от него\t\t\t"}
{"url": "https://trud.bg/%d0%bb%d1%8e%d0%b1%d0%be%d0%bc%d0%b8%d1%80-%d0%ba%d1%8e%d1%87%d1%83%d0%ba%d0%be%d0%b2-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bf%d1%80%d0%b0%d0%b2%d0%b8%d1%82%d0%b5/", "text": "С оставката на правителството на Русия не се цели президентът Владимир Путин да продължи да упражнява властта си и след 2024 година, а по-скоро по-скоро да я контролира. Такова мнение изрази Любомир Кючуков, директор на Института за икономика и международни отношения и бивш посланик на България в Лондон, по  . По думите му засега няма изгледи да се повтори ситуацията с преотсъпването на властта между Путин и Медведев. „Една от предложените промени в Конституцията е доста показателна за това. От прерогативите на президента отпада една дума. Досега той не можеше да бъде избиран повече от два пъти подред. Сега законът гласи, че държавният глава не може да избиран повече от два пъти въобще“, обясни Кючуков. Той е категоричен, че тази промяна прави невъзможно встъпването на Путин в нов мандат. „Същевременно се прави заявка за преструктуриране на властта. Създава се държавен съвет, който би могъл да е инструментът за контрол“, заключи бившият посланик на България в Лондон. Оставката създаде проблеми в икономически, политически и социален план. Новият премиер, който се предлага, има облика на мениджър и технократ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.17", "title": "\n\t\t\tЛюбомир Кючуков: Оставката на правителството в Русия цели Путин да запази контрола и след 2024 г.\t\t\t"}
