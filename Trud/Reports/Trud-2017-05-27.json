{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-291/", "text": "Акад. Александър Петров, физик, 69 г.Бианка Панова, световна шампионка по художествена гимнастика, треньорка.Едуард Стойчев, бивш председател на Държавната комисия по стоковите борси и тържищата, 53 г.Елена Йончева, депутат от БСП в 44 НС, тв журналистка, автор на документални филми.Лили Маринкова, журналистка.Д-р Сергей Сергеев, началник отделение по хирургия в УМБАЛ „Софиямед“, 51 г.", "date": "2017.05.27", "title": " Днес да почерпят"}
{"url": "https://trud.bg/100-%d0%b4%d0%b0%d0%bd%d1%8a%d0%ba-%d0%b2%d1%8a%d1%80%d1%85%d1%83-%d1%82%d1%80%d0%b0%d0%bd%d1%81%d1%84%d0%b5%d1%80%d0%b0-%d0%bd%d0%b0-%d0%ba%d0%be%d1%89%d0%b0/", "text": "Нечуван 100% данък ще трябва да плати китайският „Тиендзин“ (Цюандзиен), ако се реши да купи нападателя на „Челси“ Диего Коща. Азиатският клуб вече се е договорил с нападателя, а облагането на трансфера от страна на местната Суперлига може да допринесе за историческа сделка.Преди няколко месеца в Китай бе приет закон, който цели да стопира рекордните покупки от отборите и по този начин да се наблегне върху развитието на таланти от школата. През зимата тимовете от Китай се надпреварваха да привличат играчи за респектиращи суми. 388 млн. евро бяха похарчени за нови. Това не се хареса на федерацията и гласува данък срещу гръмките трансфери. Решението е на път да предизвика счупването на рекорда на Пол Погба, преминал от „Ювентус“ в „Манчестър Юнайтед“ за 105 млн. евро.„Тиендзин“ е направил оферта на стойност 87,5 млн. евро за Коща. От „Самфорд Бридж“ приеха, без да се замислят, предложението към 28-годишния таран. В крайна сметка „Тиендзин“ ще трябва да плати още 87,5 млн. евро на държавата, за да сключи сделката. Така трансферът ще удари невижданите досега 175 млн. евро.За пари се говори и в „Арсенал“, съперник на „Челси“ в днешния финал за Купата на Англия. На „Емиратс“ продължават пазарлъците със звездата Алексис Санчес. Чилиецът иска 346 000 евро седмично, за да остане. Последното предложение от клуба е 312 000 евро, а според повечето медии на Острова това ще е напълно достатъчно за споразумение между двете страни.", "date": "2017.05.27", "title": " 100% данък върху трансфера на Коща"}
{"url": "https://trud.bg/%d1%81%d1%8a%d1%81-%d1%81%d0%ba%d0%be%d1%80%d0%be%d1%81%d1%82%d1%82%d0%b0-%d0%bd%d0%b0-%d0%ba%d0%be%d1%81%d1%82%d0%b5%d0%bd%d1%83%d1%80%d0%ba%d0%b0/", "text": " Както преди десет години, така и сега България е най-бедната страна в ЕС – произвежда най-малко БВП на човек (по паритет на покупателната способност (ППС). На това непрестижно място се оказахме през 2007 г., когато Румъния мина пред нас и трайно развива това изпреварване.България е в групата на страните, догонващи средноевропейските показатели. Това е основна стратегическа задача за тези страни. Тази стратегия се подпомага и от кохезионната политика на ЕС. Решаваща, обаче е ролята на националните политики за развитие на икономиката. Ето защо в динамиката на догонването като във фокус се отразяват ефектите от провежданите национални политики, имащи отношение към икономическия растеж.Във връзка с темата за скоростта на догонване заслужават внимание въпросите за публичния дълг. Сравняването на индексите на БВП и държавния дълг за седемгодишния период след рецесията по страни разкрива най-неблагоприятно съотношение при България – на единица прираст на БВП най-голям ръст на държавния дълг, около 10 пъти. При Чехия, Естония, Литва и Словакия този показател е между 2 и 2.5 пъти, при Унгария и Латвия има понижение, Полша запазва почти неизменно ниво. Числата говорят, че икономическият растеж на България е многократно по-натоварен с държавен дълг в сравнение с останалите страни в групата. Публичният дълг взривно расте, но той не е използван за подкрепа на растежа. И през 2015 г., и сега във фискалния резерв има складиран заемен ресурс, който не работи за икономиката, плащат се лихви, а правителството си осигурява по този начин финансов комфорт. България може да си позволи използване на заеми, пространство за това има. Но само при едно условие – полученият ресурс да се използва за политики, които осигуряват стабилно повишаване темповете на растеж и модернизация на икономиката.За съжаление, скоростта на България е най-ниска. За 7 години развитие е постигнато само 3 процентни пункта повишение на относителното ни ниво по БВП на човек. Това е отчайващо бавно движение – постигнатия средногодишен темп на придвижване за този период е 1.1 %. При този темп страната ни може да достигне сегашните средноевропейски показатели след около 70 години. Близки до нас по скорост са Чехия и Словакия, но и двете са с огромна разлика пред нас – с над 70 – 85 % по-висок БВП на човек. Това е възможно най-обобщената и безкомпромисна оценка за управлението на страната. А то е почти седем години след 2008 г. в ръцете на ГЕРБ.Догонването на средноевропейските показатели е всепризната стратегическа цел. Изкушението да се обещава бързото й постигане е голямо. Шампион в това отношение беше С. Дянков с неговите оценки, че след няколко години България ще стане желано място за живеене.И така, кои са причините да сме на най-ниска скорост в догонването след страните в разглежданата група?ниско ниво на инвестиции. След рецесията България е една от страните с най-ниско ниво на инвестиции към БВП – около 21 %. Румъния, Чехия и Естония имат по 25 – 26 %, което е един от основните мотори на по-бързото им развитие. Полша и Литва имат малко по-ниска норма на инвестиции, но през този период постигат висок ръст на потреблението на домакинствата, за което говорят темповете в продажбите на търговията на дребно (дефлиране). В България отсъства и този фактор.Световната криза от 2007 – 2008 г. предизвика срив на преките чуждестранни инвестиции и в България. Образувалата се дупка в инвестиционния процес не беше запълнена с достатъчно вътрешни инвестиции – корпоративните инвестиции почти стагнират. С. Дянков постигаше намаление на бюджетните разходи чрез свиваване на капиталовите разходи спрямо приетата програма. Само един пример – през 2010 г. спадът при инвестициите е 18.3 %. Тази политика хвърли икономиката в продължилата до 2014 г. депресия. На този фон струва си да напомним хвалбите на финансовия министър, че „сме в един клуб на фискалните отличници с Германия и Швеция по нисък дефицит“. Със самочувствие се препоръчваше на Европа да се учи от България на „успешна фискална консолидация“. И какво от това – икономиката стагнира по това време, движим се на най-ниска скорост и сме рекордьори в ЕС по увеличение на процента на хората, изпадащи в бедност., голяма част от европарите, които представляват 80 % от публичните инвестиции, се влагат в развитие на инфраструктура, което оказва слабо въздействие върху растежа. Още по-голям проблем е неефективното използване на значителна част от тези средства. Експертни оценки показват, че стотици милиони евро са използвани за финансиране изграждането на обекти, които изобщо или в голяма степен са ненужни., България е рекордьор по свиване на потребителското търсене в годините 2009 – 2013. Спрямо 2008 г. продажбите в търговията на едро се свиват с 16 % (дефлиране) до 2012 г. и все още са на ниво 94.5 % през 2014 г. спрямо базисната 2008 г. Износът през тези години расте, но не може да компенсира сериозния спад във вътрешното търсене – потребителско и инвестиционно.В тази връзка заслужава внимание, бих го нарекъл, един икономически фалшификат. Статистиката отчита постоянен ръст на депозитите. Неверният извод е, че българите предпочитат да спестяват, а не да потребяват. А трябва да се има предвид, че това са години на свиване на продажбите и на хранителни стоки. Излиза, че милиони хора влошават храненето си, защото са решили да спестяват. Това са пълни глупости. Няма нормален човек, който ще недохранва семейството си, за да спестява.Истината е, че според статистиката спестяват само 23 – 25 % от домакинствата в онези години. Структурата на депозитите показва, че само 5.3 % от депозитните сметки генерират около 90 % от прираста на спестяванията на домакинствата. Тук наред със спестяванията от големи доходи има и значителни суми и от ликвидирани активи в условията на криза, както и депозити на чужди физически лица, главно от Гърция (според оценки над 1 млрд. годишно)., нарастващият дефицит на квалифицирани кадри ограничава интензивното развитие на все повече производства и цели браншове в икономиката, спира много инвестиционни проекти, особено на крупни външни инвеститори. Два процеса възпроизвеждат този нарастващ недостиг: а) неотслабващата емиграция на образовани и с квалификация българи и б) натрупването на дефекти в средното образование – подготовката на учениците и потребностите на икономиката се разминават. Да предпоставим, че образованието ще се справи с този проблем. Реална, обаче е опасността голяма част от подготвените млади хора да поемат навън. Това се получава масово и днес.Да се спре емиграцията от България е невъзможно – въпросът е да се намали до едни поносими за икономиката размери. Как? Случващото се повишение на заплатите, както виждаме, не решава въпроса. Причината е по-дълбока, опира до фундаментален проблем – България продължава да бъде страната с най-несправедливо заплащане на труда в ЕС. И това е сериозен задържащ нашето развитие фактор.Произвеждаме най-малко на човек БВП, затова и заплатите ще са по-ниски. Големият въпрос е колко по-ниски? Многократно на страниците на в-к „Труд“ (още от 2003 г.) сме доказвали, че ако моделът на първично разпределение на националния доход между капитала и труда у нас е като в Еврозоната (приет в случая за критерий еталон), средната работна заплата би трябвало да бъде два пъти по-голяма. България има 2.4 пъти по-малко БВП на човек от средното за Еврозоната, а средната реална заплата (с отчитане на ценовите нива) е 4.83 пъти по-ниска. Тази разлика от два пъти измерва степента на несправедливост, която трябва да се преодолява. Колкото по-интензивно протича това преодоляване, толкова повече българи с квалификация ще предпочитат да останат в България.Очевидно, политиката на самодостатъчна финансова стабилност, жертваща всички възможни политики за стимулиране на растежа не може да бъде мотор на ускорено развитие. Необходими са мерки за стимулиране на инвестициите и активна държавна политика за привличане на крупни инвеститори във високотехнологичните производства. Безалтернативна е необходимостта от постигане на справедливо заплащане на труда – и пазара на труда работи в това отношение. Това ще мотивира работещите и ще ограничава емиграцията. Едновременно с това не търпят отлагане решенията на въпросите в образованието и здравеопазването, както и намаляването на административната тежест за бизнеса и мерките за ефективна борба с корупцията.Без всичко това няма да се измъкнем от капана на най-ниската скорост на развитие.", "date": "2017.05.27", "title": " Със скоростта на костенурка\t\t\t"}
{"url": "https://trud.bg/%d0%be%d0%b1%d0%bb%d0%b0%d1%87%d0%bd%d0%be-%d0%b8-%d0%b4%d1%8a%d0%b6%d0%b4%d0%be%d0%b2%d0%bd%d0%be-%d0%b2%d1%80%d0%b5%d0%bc%d0%b5-%d0%b4%d0%bd%d0%b5%d1%81/", "text": "Облачно и дъждовно ще е времето днес. По-значителни валежи ще има в Западна и Централна България. Ще духа слаб вятър, показва справка в сайта на НИМХ при БАН. Температурите няма да се променят съществено и максималните ще са между 15° и 20°.Над планините ще е облачно и дъждовно. На височина над 2300 метра дъждът ще вали сняг. Ще духа до умерен вятър. Максималната температура на височина 1200 метра ще е около 12°, на 2000 метра – около 5°.Над Черноморието облачността ще е променлива, по-често значителна и главно над северните райони ще има превалявания от дъжд. Максималната температура на въздуха ще е 18-19°. Вълнението на морето ще е около 2 бала.", "date": "2017.05.27", "title": " Облачно и дъждовно време днес"}
{"url": "https://trud.bg/%d1%81%d1%8a%d0%b4%d0%b1%d0%b0%d1%82%d0%b0-%d0%bd%d0%b0-%d0%bc%d0%b8%d1%82%d0%be%d0%b2-%d0%b7%d0%b0%d0%b2%d0%b8%d1%81%d0%b8-%d0%be%d1%82-%d0%b4%d0%b5%d1%80%d0%b1%d0%b8%d1%82%d0%be/", "text": "Съдбата на Николай Митов, треньора на „Левски“, зависи от изхода на предстоящото дерби с ЦСКА. Специалистът вече работи по селекцията за новия сезон, но въпреки това не е сигурно дали ще остане в клуба. Преди дни спортният директор Даниел Боримиров заяви, че е гласувано доверие на Митов и наставникът няма да напуска „Герена“.Загуба от ЦСКА, която ще е втора поредна, може да свали доверието. При положение че „Левски“ победи, Митов ще бъде бетониран на своя пост. Евентуален успех над „червените“ ще приближи „сините“ до Лига Европа. В противен случай тимът отива на бараж с „Верея“, а времето за подготовка ще бъде много кратко. Първият квалификационен кръг във втория по сила турнир на Стария континент стартира на 29 юни, а двубоят с тима от Стара Загора е на 4 юни.", "date": "2017.05.27", "title": " Съдбата на Митов зависи от дербито"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b7%d0%b1%d0%b8%d0%b3%d0%bd%d0%b5%d0%b2-%d0%b1%d0%b6%d0%b5%d0%b6%d0%b8%d0%bd%d1%81%d0%ba%d0%b8/", "text": "На 89-годишна възраст почина Збигнев Бжежински, политолог, социолог и съветник на американския президент Джими Картър.За смъртта му съобщи в социалните мрежи неговата дъщеря Мика Бжежински, която е телевизионна водеща в новинарския канал MSNBC. „Моят баща почина мирно тази вечер. За мен той беше най-вдъхновяващият, обичащият и отдаден баща, който едно момиче може да има“, написа Мика.Роден във Варшава на 28 март 1928 г. в семейството на дипломат, той израства в Канада. Получава бакалавърска и магистърска степен от университета Макгил, а университетът Харвард го прави доктор на философските науки. По-късно той става гражданин на САЩ.От 1977 до 1981 г. Бжежински работи като държавен съветник по сигурността на американския президент Джими Картър, където е известен със своята неотстъпчива политика спрямо СССР и подкрепата си за тренировъчните лагери в Пакистан и Афганистан, които са управлявани от пакистанските служби за сигурност и получавали финансова подкрепа от ЦРУ и британските МИ6.През 2009 г. пред чешката телевизия ЧТК заявява: „Източноевропейците да престанат да се държат като малки деца и да започнат да решават проблемите си сами, а не да пътуват до САЩ, за да се оплакват от руската агресия например“.", "date": "2017.05.27", "title": " Почина Збигнев Бжежински\t\t\t"}
{"url": "https://trud.bg/%d0%bd%d0%be%d0%b2%d0%b8-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%b8-%d0%b1%d0%be%d0%b9%d0%bd%d0%b0%d1%82%d0%b0-%d0%bc%d0%b0%d1%88%d0%b8%d0%bd%d0%b0-%d0%b8%d0%b7%d0%bf%d1%80%d0%b5/", "text": "Министрите на отбраната се сменят, но премиерът е един. Те може да си говорят, но важното е какво ще каже Бойко Борисов, но ако бъдем и честни – какво ще покажат сметките в бюджета. Ето по тази рецепта се развиват въоръжените ни сили. Не по програми и планове, приети от парламент и правителство – те са пожелания. Не и по гласувани инвестиционни проекти – и те са пожелания. В случая – което безспорно е позитивно, и с осъзнаване на грешни решения отпреди 2-3 години. Засега обаче половинчато.Министър-председателят даде заден ход на модернизацията и превъоръжаването на ВВС. Преподреди приоритетите. Разбира се, не точно така, както казват военните експерти или както се кълняха, че трябва да бъде, неговите депутати от предишния състав на парламента. Военните искат трите основни модернизационни проекта да стартират заедно. Миналото правителство на Бойко Борисов остави на втори план придобиването на нова бойна машина за сухопътните войски. Това направи и мнозинството в Народното събрание, макар че в комисията по отбрана и управляващи, и опозиция твърдяха, че няма да пуснат в пленарната зала проектите за самолетите и корабите без този за техниката на пехотата.По-малко от месец, след като за трети път пое управлението на държавата, Бойко Борисов заяви, че самолетите могат да изчакат и да погледнем към пехотата и флота. Точно обратното на предишния замисъл. Изтребителите МиГ-29 и щурмовите Су-25 щели да летят още 11 години с ремонтирани у нас двигатели и така покупката на нови самолети за ВВС може да се отложи за сметка на превъоръжаване на сухопътните войски или флота. Тоест парите за самолетите отиват за бойни машини. За този вариант се чуваше и преди година-две. Стоеше въпросът за вътрешно преразпределение на целевите средства в държавния бюджет за самолети и кораби, за да се осигури финансирането на проекта на Сухопътни войски. Днес той вече е изяснен.Това е отличен вариант за сухопътните войски, но едновременният старт е най-приемлив от всички гледни точки. Изглежда, обаче, от тях отсъства финансовата. Нещо повече, премиерът на България постави под съмнение достигането на 2 процента от БВП за отбрана, каквото е изискването на НАТО. За да се дадат два процента, казва той, тези средства трябва да се вземат от някъде другаде. И е категорично ясен, като заявява, че колкото и да се мисли за армията, ние имаме и други приоритети.Това, че на Бойко Борисов не му се дават повече пари за модернизация на армията, не е новина. „Повече пари за оръжие не давам, който поема ангажименти за разходи, да мисли първо за народа”, беше заявил той.Защо не е новина позицията на Бойко Борисов? В началото на септември 2014 г. Бойко Борисов заяви в интервю за централен всекидневник, че категорично не приема увеличаването на военния бюджет. Отговорът бе на въпроса дали ще изпълни ангажимента, поет от президента Плевнелиев в Брюксел, България да повиши финансирането на армията от 1,3% на 1,5% от БВП. „Когато няма пари за пенсии, за майчинските, за финансиране на европроекти, откъде ще вземем още 200 млн. лева за армията“, пита Борисов. „Каквито и ангажименти да поеме Плевнелиев на срещата на върха на НАТО в Уелс, те трябва да бъдат съобразени с възможностите на най-бедната държава в ЕС“, подчерта Борисов.Помним неговата фраза по време на честванията на 100-годишнината на българската авиация (2012 г.): „Първо магистрали и след това изтребители.“ Разглеждайки три години преди това в авиобазата „Крумово“ „Грипен“, „Юрофайтър“, Ф-16 и МиГ-29 М ОВТ, той обобщи: „Всички са много хубави, но и много скъпи. Цената на някои от тях достига 100 млн. евро. България ще закупи подобни самолети едва когато това е крайно необходимо заради НАТО.“ Очевидно, според него, тогава алиансът все още няма такава крайна необходимост. Най-вероятно така е и сега.Всичко това обяснява донякъде защо процедурата по избор на нов тип боен самолет се бави и защо толкова яростно бе посрещнато класирането на трите марки машини от военната експертиза по време на служебния кабинет. Обяснява и отхвърленото предложение на Министерството на отбраната за увеличаване на средствата за армията при актуализирането на бюджетната прогноза за следващите три години. Подобна непоследователност в политиката за отбраната създава риска в един момент да се окаже, че няма пари и за Сухопътни войски. Лошото ще бъде, ако се сбъдне прогнозата, че увеличените пенсии изядоха необходимото увеличение на средствата за армията. Министърът на отбраната Красимир Каракачанов трябва в най-скоро време да докаже обратното, защото тези камъни са в неговата градина. Има и надеждаПремиерът очаква ясни разчети от военните къде да се дадат парите. Ще разговаря също с президента и с министъра на отбраната. За първи път той спомена, че трябва да се увеличат военните заплати и да се подобри оборудването на военнослужещите. Между примерите с пенсионерите и учителите за увеличаване на възнагражденията той постави „самото войнство” и полицията. Не е само техниката, каза Бойко Борисов, посочвайки, когато става дума за 2 процента от БВП за отбрана, че до 2021 г. има време.", "date": "2017.05.27", "title": " Нови приоритети: Бойната машина изпреварва изтребителя\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d0%b5-%d0%be%d0%ba%d1%83%d1%80%d0%b0%d0%b6%d0%b5%d0%bd-%d1%81%d0%bb%d0%b5%d0%b4-%d1%81%d1%80%d0%b5%d1%89%d0%b0/", "text": "Турският президент Реджеп Тайип Ердоган определи като „окуражаваща“ срещата му с европейските лидери в Брюксел. Снимка на усмихващия се турски президент Реджеп Тайип Ердоган, заобиколен от председателя на Европейския съвет Доналд Туск и от председателя на Европейската комисия Жан-Клод Юнкер, беше разпространена от голяма част от турските проправителствени медии тази седмица.Според Daily Sabah всички страни са се съгласили, че е необходимо да засилят връзките помежду си.„Нашата среща за ускоряването на процеса за членството на Турция беше окуражаваща. Ние обсъдихме споразумението за бежанците между ЕС и Турция и поискахме подкрепата на съюза в борбата на Анкара срещу тероризма“, подчерта Ердоган.Той наблегна на топлото отношение, което председателят на Европейската комисия Жан-Клод Юнкер и председателят на Европейския парламент Антонио Таяни са показали към Турция.", "date": "2017.05.27", "title": " Ердоган заяви, че е окуражен след срещата с евролидерите"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d1%8a%d0%b1%d0%b8%d1%80%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%bd%d0%b0-%d1%81%d0%bf%d0%b5%d1%88%d0%bd%d0%b0-%d1%81%d1%80%d0%b5/", "text": "Темата за двойните стандарти в качеството на някои хранителни продукти от търговската мрежа у нас е причина премиерът Бойко Борисов да свика среща с екипа на земеделския министър тази сутрин.С вътрешния министър, транспортния и регионалния министър премиерът ще обсъди причините за тежките пътни инциденти през последните месеци, информира .", "date": "2017.05.27", "title": " Борисов събира министри на спешна среща\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%bf%d1%80%d0%b8%d1%85%d0%b2%d0%b0%d0%bd%d0%b0%d0%bb%d0%b8-%d1%80%d0%b0%d0%b7/", "text": "Китайски изтребители са прихванали разузнавателен самолет на САЩ над Южнокитайско море в сряда, предаде , позовавайки се на американски военни.  Един от прихващачите Су-30 се е приближил на 180 метра от американския летателен апарат.Според анонимните източници по първоначални данни разузнавателният самолет П-3 „Орион“ е бил на 240 км. югоизточно от Хонг Конг в международно въздушно пространство. Един от изтребителите е летял пред него, ограничавайки пространството му за маневри.От Пентагона потвърдили официално информацията. „Ще продължим да преглеждаме детайлите около инцидента и ще демонстрираме загрижеността си през съответните канали до китайското правителство“, съобщи прессекретарят на американското министерство Гари Рос.", "date": "2017.05.27", "title": " Китайски изтребители прихванали разузнавателен самолет на САЩ"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%ba%d0%b0%d1%82%d0%be-%d0%bd%d0%b5%d0%b4%d0%be%d0%bf%d1%83%d1%81%d1%82%d0%b8%d0%bc-%d0%b8-%d0%be%d0%b1/", "text": "Премиерът Бойко Борисов определи като „недопустимо“ и „обидно“ наличието на двоен стандарт в качеството на храните, които световни производители предлагат на пазарите в Източна и Западна Европа.„За един храните да са едно качество, а за Източна Европа – с друго качество, и то по-лошо. Някои ще кажат: „чети етикета“, само че хората не са толкова научени да четат етикета, подвеждат се по реклами“, възмути се Борисов на свиканата от него извънредна среща тази сутрин с представители на няколко министерства. На нея, освен за храните, се обсъждат и мерки за превенция на нарасналия брой тежки ПТП през последните месеци.„Използваме събота и неделя, че сте по-свободни, да възложа две теми, по които искам да сме неотстъпчиви и безкомпромисни. Първата е войната по пътищата и пътно-транспортните произшествия. Не можем да говорим за демография, а в същото време всеки ден две, три и повече жертви да се дават“, каза премиерът в началото на срещата.„Даваме толкова пари за здравеопазване, но сме все на първите места по инфаркт и инсулт. Всеки доктор ще ви каже, че една от най-големи опасности за здравето е именно това, което се яде и пие. Или така нареченият начин на живот, посочи Борисов.„Интересува ме какво можем да направим по линия на Регионалното министерство – мантинели, кръгови движения, легнали полицаи, промяна в инфраструктурата. Всеки човешки живот не само, че ни е важен, но в същото време правим толкова много да се повиши раждаемостта и толкова лесно отгледани деца загиват. Каквито трябват още законодателни промени, колкото трябват пари за камери, колкото трябват пари за контрол. На 1 юни отриват сезона – така да се организират, че от 1 юни служителите на КАТ и полицията – денонощен контрол“, коментира още министър-председателят.В работното съвещание, на което се обсъждат конкретни мерки със срокове за изпълнението им, участват вицепремиерът Томислав Дончев, министрите на земеделието, храните и горите, на вътрешните работи, на транспорта, информационните технологии и съобщенията, на регионалното развитие и благоустройството, на здравеопазването, на правосъдието, на финансите, главният секретар на МВР, заместник-министри, както и ръководствата на БАБХ и ГД „Национална полиция” – МВР.", "date": "2017.05.27", "title": " Борисов определи като недопустим, обиден и опасен двойния стандарт в качеството на храните\t\t\t"}
{"url": "https://trud.bg/%d0%b7%d0%b5%d1%82%d1%8f%d1%82-%d0%bd%d0%b0-%d1%82%d1%80%d1%8a%d0%bc%d0%bf-%d0%b8%d0%bc%d0%b0%d0%bb-%d1%82%d1%80%d0%b8-%d0%bd%d0%b5%d0%be%d0%b1%d1%8f%d0%b2%d0%b5%d0%bd%d0%b8-%d1%81%d1%80%d0%b5%d1%89/", "text": "Зетят и съветник на американския президент Доналд Тръмп – Джаред Къшнър, е имал поне необявени контакти с руския посланик в САЩ по време на и след кандидатпрезидентската кампания през 2016 г., съобщава , позовавайки се на няколко източника от американските служби за сигурност. Според изданието, в два от случаите се касае за телефонни разговори с посланик Сергей Кисляк.Къшнър е проучвал възможността за създаването на таен канал за комуникация между Вашингтон и Москва, твърдят престижни американски издания.От Белия дом засега не коментират темата. През март обаче от администрацията на Тръмп признаха, че миналия декември Къшнър е участвал в среща с Кисляк в Тръмп тауър. Посланикът на Русия също така е участвал в среща на Тръмп с избиратели във Вашингтон през април 2016 г., на която е присъствал и Къшнър.", "date": "2017.05.27", "title": " Зетят на Тръмп имал три необявени срещи с руски дипломати"}
{"url": "https://trud.bg/%d0%b0%d1%80%d0%b8%d0%b0%d0%bd%d0%b0-%d0%b3%d1%80%d0%b0%d0%bd%d0%b4%d0%b5-%d0%b3%d0%be%d1%82%d0%b2%d0%b8-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd/", "text": "Американската певица Ариана Гранде обяви, че ще изнесе благотворителен концерт в Манчестър, посветен на жертвите на самоубийствения атентат, който отне живота на 22 души по време на нейно шоу, предаде Ройтерс.23-годишната попзвезда съобщи за решението си в Инстаграм. Датата на концерта още не е уточнена. Заради трагедията Гранде отмени няколко свои концерта в Европа.„Ще се върна в невероятно смелия Манчестър, за да се срещна с феновете си и да изнеса благотворителен концерт в памет на жертвите и за да съберем пари за жертвите и техните семейства. Няма да се откажем, няма да работим в страх. Няма да позволим това да ни раздели. Няма да позволим омразата да победи“, написа певицата.", "date": "2017.05.27", "title": " Ариана Гранде готви благотворителен концерт за жертвите на атентата в Манчестър"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%be%d0%be%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d1%82/", "text": "Генералният секретар на ООН Антонио Гутереш призова американския президент Доналд Тръмп да не изважда САЩ от Парижкото споразумение за климата, което задължава страните да ограничат парниковите емисии.„Смятам, че е важно правителството на САЩ да остане въвлечено, но излизането му няма да бъде края на света. Независимо от позициите на конкретното правителство, независимо за това за коя страна става дума, а САЩ са, разбира се, важни поради размерите си, всичките останали трябва да следваме начертания курс“, заяви Гутереш.През миналата година на САЩ се падат 14% от световните емисии на газове. По време на предизборната си кампания Доналд Тръмп обеща да излезе от Парижкото споразумение, сочейки, че ограничението на въглеродните емисии възпрепятства ръста на индустрията.", "date": "2017.05.27", "title": " Генералният секретар на ООН призова Тръмп да не напуска споразумението за климата"}
{"url": "https://trud.bg/%d0%b6%d0%b8%d0%b2%d0%be%d0%bf%d0%b8%d1%81-%d0%b3%d1%80%d0%b0%d1%84%d0%b8%d0%ba%d0%b0-%d1%81%d0%ba%d1%83%d0%bb%d0%bf%d1%82%d1%83%d1%80%d0%b0-%d0%b8-%d0%bf%d1%80%d0%b8%d0%bb%d0%be%d0%b6%d0%bd%d0%be/", "text": "В Градската художествена галерия в Благоевград беше подредена и открита обща изложба на художници от Благоевград. Експозицията е посветена на 24 май— Ден на българската просвета, култура и на славянската писменост, както и на празника на Благоевград. Изложбата е традиционна и в нея взеха участие художници, които работят и живеят в Благоевград.На откриването бяха излъчени седем номинации на художници и техни творби. Произведенията бяха селектирани от жури, което присъди три равностойни награди, осигурени от Община Благоевград.  Тази година в изложбата участие взеха 38 творци с общо 75 произведения. Майсторите на изложбата предложиха голямо жанрово многообразие, включващо живопис, графика, скулптура и приложно изкуство.Освен наградите на художниците, които бяха за цялостно присъствие, тази година Община Благоевград направи и реверанс към художниците- юбиляри през 2016 година. Поздравителни адреси бяха връчени на Георги Стойчев, Манол Стоянов, които през изминалата година навършиха 60 години, както и на Цветанка Грънчарова, която отпразнува своя 70 рожден ден и Славчо Багашки- 80 години.", "date": "2017.05.27", "title": " Живопис, графика, скулптура и приложно изкуство бяха представени в конкурсна изложба в Благоевград"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d0%b8%d1%82%d0%b5-%d0%be%d1%82-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d0%bd%d0%b5-%d1%81%d0%b0-%d0%b8%d0%bc%d0%b0%d0%bb%d0%b8/", "text": "Извършителите на атентата в Манчестър първо са планирали и подготвили атаката, при която загинаха 22 души, а след това са определили самото място.  Това заяви експертът по сигурност Роджър Шанахан.„Не мисля, че са го избрали, защото това е американска звезда. Когато са започнали да планират атентата, не са имали наум специално този концерт. Просто е било лош късмет, че именно това музикално събитие е било във времето, когато те са планирали да направят атентата“, каза Шанахан по .Той призова за по-сериозни мерки срещу радикализацията на младежите. Според него атентаторът от Манчестър е класически пример на млад човек, увлечен по радикалните идеи.„По някакъв начин съвпада с профила, който сме виждали много пъти преди- млад човек, станал много религиозен през последните няколко години. Той вероятно е бил маргинал. Често се случва именно такива хора да бъдат привлечени към религията до степен на радикализация“, коментира експертът.Междувременно, британската полиция арестува още двама мъже във връзка с бомбения атентат от понеделник вечер. С тях общият брой на задържаните в хода на разследването достигна 13 души, двама от които впоследствие бяха освободени.", "date": "2017.05.27", "title": " Атентаторите от Манчестър не са имали предварителна идея за концерта"}
{"url": "https://trud.bg/%d0%bc%d0%b5%d0%ba%d1%81%d0%b8%d0%ba%d0%b0%d0%bd%d0%b5%d1%86-%d0%bf%d1%80%d0%be%d0%b4%d0%b0%d0%b2%d0%b0-%d0%bd%d0%b0-%d1%82%d1%8a%d1%80%d0%b3-%d1%84%d1%80%d0%b0%d0%b3%d0%bc%d0%b5%d0%bd%d1%82-%d0%be/", "text": "Парче от Берлинската стена се продава на търг в Мексико. Организаторите на събитието правят паралел с намерения на Доналд Тръмп да построи стена на границата между Съединените щати и Мексико, информира .Парчето от историята представлява каменен къс с тегло 2,7 тона, изрисуван с графити от германците, които са живеели от източната част на стената. Към момента то се намира в мексиканския музей за модерна история. Собственикът на парчето Луис Алонсо се надява, че след търга новият притежател ще продължи да пази спомена, който предметът съдържа в себе си и за следващите поколения. Първоначалната цена е определена на 32,450 долара или 600 000 песос.„Нека това парче история, което тежи 3 тона и е високо 3 метра и половина се запази. В бъдеще ще има много младежи в училищата, фабриките и публичното пространство. Те ще го оценят. Нека тази стена продължава да има ефект върху хората по света“, казва.Построена през 1961 година Берлинската стена има за цел да спре жителите на Източна Германия да преминат в Западна. В началото стената е представлявала бодлива тел и циментови блокове. Впоследствие е била изградена от бетон и е била дълга 160 километра. След разрушаването ѝ през 1990 година различни части от нея са изпратени в много страни по света.", "date": "2017.05.27", "title": " Мексиканец продава на търг фрагмент от Берлинската стена"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%ba%d0%be%d0%b2%d0%b0%d1%87%d0%b5%d0%b2-%d1%84%d1%8a%d0%bd%d0%ba%d0%b8-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b1%d1%8a/", "text": " – Фънки, за поредна година си част от журито на „Като две капки вода“. Според теб какво прави това шоу толкова харесвано и гледано?– Първото нещо е, че в това шоу няма нищо злобно, нито адски амбициозно, натоварващо, или пълно с идиотщини. Много е готино и позитивно, държи се на веселбата и купона, хората виждат това и се забавляват.– За първи път заедно с теб в журито са Йорданка Христова и Виктор Калев. Какви са впечатленията ти от тях?– Аз съм много доволен, че съм жури с тези две персони. Виктор е много готин, страхотен фен съм му, той е един от най-добрите ни имитатори, възпитано момче и готин агент, разбираме се добре. Данчето не я познавах така, но е много приятна жена с достойнство. Държи се, както трябва да се държи една истинска звезда, която е на топа и ще бъде цял живот на върха в нейния стрийм. Харесва ми, че е достойна жена, стои много добре, елегантна и разбрана, а и прави добри преценки в шоуто. Да не говорим за това, че владее 15 езика…– Кой от участниците в новия сезон на „Капките“, както и от предишните му издания харесваш най-много?– Калин Врачански се справи много добре миналата година, Ненчо Балабанов също бе изключително добър, а Милица Гладнишка е невероятна – как само пее джаз тази жена, нямам думи. Аз съм й страшен фен. От новия сезон мога да кажа, че София е много добра, малката Михаела също. Приятно съм впечатлен и от Миро, никога не го бях слушал и чак сега го откривам – много добър певец е, личи си, че човекът е с много тембрист глас. Люската (Люси Дяковска – б.а.) също е невероятна, но нея си я знам още от къщата на „ВИП брадър“. Тази жена не е истина просто!– На полуфинала ти за първи път вдигна максимална оценка на Десислава. Каква беше причината за по-критичното ти отношение към нея досега – заради факта, че е фолкпевица или просто заради шоуто?– Не е нито заради фолка, нито заради шоуто. Когато тя се справя добре, я оценявам, като не се справя добре – пак ли да я потупам по рамото? С образа на Тина Търнър например не се справи, но Райна Кабаиванска и Ищар ги направи много добре – аз съм реален оценител. Това, че е фолкпевица, какво ме интересува?– Ти никога не си крил, че не харесваш попфолка, но все пак има и добри изпълнители в този жанр…– Не съм оспорвал възможностите на дадени певици. Ето, в предишния сезон работих и с Преслава – справяше се много добре, изключително трудолюбива девойка, тя даваше всичко от себе си. Не оспорвам възможностите им, но не ме интересува този стил, това не е моята чаша чай.– Заедно с Амебата доведохте в България някои от най-големите музикални звезди. Кои други известни изпълнители планирате да поканите?– Много е трудно още да се говори за тези работи, имаме огромни планове, но между истината и плановете има едно разстояние, което трябва да се овладее. В момента правим „Сирк дьо Солей“ – „Варекай“, едно страхотно представление и работим по него, ще бъде феноменално шоу. Усилено подготвяме и „Хилс ъф рок“, който ще е в края на юни – изключително интересен фестивал.– Коя е най-харизматичната звезда в шоубизнесa според теб?– Има много харизматични личности в световния шоубизнес. Харесвам Кайли, Мадона и Джей Ло, независимо че задникът й е огромен. (Смее се.)– Успя ли да гледаш конкурса за песен на „Евровизия“? Какво е мнението ти за нивото му и за нашия участник Кристиан Костов?– По принцип нямах намерение да го гледам, но го прехвърлих като информация, защото знам, че сигурно ще ме питат за него. Като цяло не гледам с особено добро око на всякакви такива поп фестивали, не знам защо хората се превъзнасят толкова по него. Обикновен попфест, ама някои ще кажат – АББА са тръгнали оттам! Аз обаче не съм никакъв фен на АББА. Кристиан според мен е още малък и аз лично бях по-впечатлен от участието на Поли Генова, отколкото от неговата песен. Съжалявам, но това е истината. Аз съм фен на Поли и нейното парче беше много по-добро. Тя е подготвена певица, която направо кърти глави – и като визия, и като всичко и определено най-добре представи България.– Все пак второто място си е успех за страната ни, защото в момента нямаме много други големи поводи за радост освен спортните ни отличия.– Как? Довършихме 60-километровата ограда на границата! Това ако не е повод за гордост. Мен лично ме интересува и бих се гордял, ако бг банда бъде поканена за участие на „Хилс ъф рок“.– Ти си известен с чувството си за хумор. Кой е най-забавният човек сред твоите познати?– Трудно ми е да преценя. Приемам нещата, както са, и ми е забавно с всички мои приятели. Иначе страшно се забавлявам с Митака и Зуека и умирам да се смея постоянно с тях. И с Виктор Калев се забавлявам много.– Кой е най-щурият номер, който са ти погаждали Рачков и Зуека в „Като две капки вода“ и знаеше ли предварително, че ще гръмне кантарът, като се качи върху него в едно от последните предавания?– Малко ли е, дето ми миха краката миналата година, по-щуро от това накъде? Не очаквах, че ще направят чак такава дивотия! Не знаех и че ще гръмне кантарът. Понякога ме подготвят, но понякога нарочно не го правят, за да реагирам спонтанно.– Ако можеше да поживееш за един ден в кожата на някой друг човек, кого би си избрал?– Предполагам, че това ще бъде Мадона.– Ти си бил състудент в НМА с някои от най-големите имена в родната музика като Георги Христов, Нели Рангелова, Петя Буюклиева, Веселин Маринов… Имаш ли любим спомен от студентските години?– О, не! По мое време беше убийствен рокендролът, аз тепах джаза тогава, а и по принцип ние с тях ходехме на различни часове.– А случвало ли ти се е да се влюбиш в някоя от състудентките си?– Не, аз не съм ги гледал по този начин. Нели Рангелова например я познавам много отдавна, още като ученичка. Аз бях влюбен в себе си, както и сега!– Какво пионерче беше Фънки, сигурно си бил бунтар още от ученическите години?– Бях подрастващ гамен. Лошо пионерче и неизпълнително. Не бях за пример.– Защо според теб всички говорят, че нещата в страната ни трябва спешно да се променят, а никой не предприема реални действия и няма истински бунтари срещу статуквото?– Ние сме трапезни революционери, които, като се приберат вкъщи, и на сутринта забравят за какво става въпрос.– Тогава как и кога ще се променят нещата към по-добро?– Като се гръмнем всички и тогава всичко ще се оправи.– Какво може да те накара да загубиш чувството си за хумор и истински да те ядоса?– Простотията ме съсипва, както и простащината, това направо ме хвърля в тиквите, както се казва! Ето, този дето ритна възрастната жена – нямам думи! Въпреки че и аз съм агресивен, но чак толкова агресивна личност – това е простотия, това те кара да излезеш от релси. Това не знам какво е? Това е мутант просто!– Ти си контактувал с много легендарни изпълнители. Защо според теб такива успешни музиканти като Крис Корнел например се самоубиват?– Просто му е писнало на човека, омръзнало му е да живее повече, дошло му е до гуша и като ти писне от всичко, лапаш дулото и бум.– Подготвяте ли нови песни с „Черно фередже“, или вече наблягаш главно на работата си със Стенли?– Вече не съм с тях, в момента съм със Стенли и се забавлявам страхотно, най-после мога да свиря на всичките си китари, не да стоят и прашасват. В „Проджект Стенли“ представяме песните му в нов аранжимент и ми харесва да свиря в този стил. Готина банда сме с Иво китариста и Стефан барабаниста. Страхотни са и бандата върви добре.– Денис Ризов е казвал за теб, че си толкова щедър към приятелите си, че се е случвало да дадеш целия си хонорар, спечелен в чужбина, за да ги зарадваш и да си изкарате добре заедно. Много истински приятели ли имаш?– Това е абсолютно вярно. Имам много приятели, не знам дали са истински, но аз ги приемам като истински. Забавляваме се страшно.– Сред близките до теб хора са Юлиан Константинов и Иван Ласкин, с които се намерихте във „ВИП брадър“. Какво ви сближава най-много?– Юлиан и Ванката са страхотни хора, изкарваме си много добре, защото това, което ни свързва и за което си говорим, винаги е много интересно. В къщата имахме възможност да бъдем заедно всеки ден и това беше един от най-хубавите ни периоди. Тази връзка, която имахме с Ники Мартинов, с Юлиан и Ванката, е нещо много важно.– Иван Ласкин публикува много романтично признание в любов по случай рождения ден на любимата си Алекс Сърчаджиева. Ти би ли изненадал така твоята съпруга?-Не, такива неща не очаквайте от мен. Ванката е романтична натура, каквато аз не съм. Той наистина страшно обича Алекс.– Кое от децата ти е взело най-много от твоя характер и те ядосва повече?– О, не. Имам прекрасни деца и не ме ядосват въобще. Може би дъщеря ми е взела от мен повече, отколкото синът ми. Много добро дете е и тя, но просто кара тежък пубертет, а синът ми е голям вече.– Ти си не само шоумен, но и успял бизнесмен. Каква според теб е рецептата да постигнеш успех?– Ами, не знам колко съм успял, като гледам какъв гащник продължавам да съм. Номерът е, че човек никога не трябва да дава назад, дори като всичко се срути – правиш крачка настрани и тръгваш отново, за да хванеш следващ път, по който да вървиш.– Вярващ ли си?– Има някой горе, който преценява нещата, и докато ние правим планове, той си умира от смях.– Кой е най-ценният съвет, който си получавал?– Не се отказвай никога! Нашият гост„Димитър Ковачев-Фънки е сред най-колоритните личности в родния шоубизнес. Той е завършил Музикалната академия, а преди това е работил като санитар в инфекциозна болница. Фънки е бил вокалист на легендарната група “Ера”, с която издава англоезичния албум Point of view. По-късно е свирил като гост-музикант и в група “Монолит”. През 2003 г. става част от бандата Sheky and the boody boys. В момента е басист в “Проджект Стенли”. Заедно с близкия си приятел Иван Несторов-Амебата през 1991 г. основава промоутърската фирма “София мюзик ентърпрайсис”. Благодарение на тях в България изнасят концерти суперзвезди като Мадона, “Аеросмит”, “Скорпиънс”, “Джудас Прийст”, Ян Гилън, Роджър Уотърс, “Айрън Мейдън”, Кайли Миноуг, “Куин” и Адам Ламбърт, “Роксет”, Шаде и много други.", "date": "2017.05.27", "title": " Димитър Ковачев-Фънки пред „Труд“: Българите сме трапезни революционери\t\t\t"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b1%d0%be%d1%82%d0%b8-%d0%ba%d0%be%d0%bb%d0%ba%d0%be%d1%82/", "text": "Прокуратурата работи, колкото и това да е неудобно за някого, заяви главният прокурор Сотир Цацаров по . Според Цацаров, активността на председателя на ВКС Лозан Панов в посока конституционни промени е обяснима с „лична загриженост и със загриженост на политически интереси на малка група хора“.„Не мога да приема тази рязка, силна и бих казал тотално противопоставяща намеса на политиката в съдебната система“, категоричен е главният прокурор.С термина „съдебна реформа“ се упражняват огромно количество политици, които, ако бъдат попитани в какво се изразява съдебната реформа, част от тях, особено тези, които седят зад г-н Панов, просто ще кажат, че тя се изразява в смяна на главния прокурор, посочи Сотир Цацаров. „Добре – смяната на главния прокурор какво ще реши? Или какво ще решат една, две, три бройки нови или стари в прокурорската колегия?“, запита той.По думите му,  на българския гражданин са нужни бърз процес, справедливост, по-малко условни присъди, по-малко върнати дела.„Прокуратурата работи, колкото и това да е неудобно за някого. Съдът също работи. Изменения в конституцията? Какво ще доведат измененията в конституцията за бързина и справедливост? Дневният ред на хората, които в момента работят за съдебна реформа, е политика“, заяви още той.„Крайно време е да помислим, че съдебната реформа означава само едно – справедливост за хората. Всичко друго са вътрешни ежби и вътрешни противоречия, всичко друго са хленчения от телевизионния екран, които се повтарят вече трета или четвърта седмица. С това никой нищо няма да спечели. Така че дайте да си вършим работата. Това само, ако направим, стига“, Призова Цацаров.„Ако имам грехове към системата, може би единият от тях е моят глас в подкрепа на г-н Панов. Но всеки се учи от грешките си“, каза още той.", "date": "2017.05.27", "title": " Цацаров: Прокуратурата работи, колкото и това да е неудобно за някого"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d0%bf%d1%80%d0%b5%d0%b4%d0%bb%d0%be%d0%b6%d0%b8%d0%bc-%d0%b1%d1%8a%d1%80%d0%b7%d0%b8-%d0%bc%d0%b5%d1%80/", "text": "Решени сме на всички мерки, за да спрем покачването на смъртността по пътищата. Това заяви министърът на вътрешните работи Валентин Радев след извънредно заседание в Министерски съвет, свикано тази сутрин от премиера Борисов.„Знаете, че през последните няколко месеца има повишаване на смъртните случаи по пътищата. От 2014 година се забелязва покачване нагоре и това особено много притеснява премиера и той реши да ни събере днес, въпреки че е съботен ден, да предложим бързи мерки, буквало за седмици, максимум до месец, за спиране на това покачване на смъртните случаи“, посочи министър Радев.„Водихме много сериозен дебат. Бяха набелязани различни мерки. Една от тях е промяна в законодателството. Дадени са много кратки срокове. Това трябва да бъде спряно. Причините са много и различни. Надяваме се, че в кратките срокове, които са разпоредени, с помощта на колегите от другите министерства, ще успеем да овладеем този процес. Някои от мерките не могат да станат толкова бързо, но сме решени на всички мерки, за да спрем покачването на смъртността по пътищата“, каза още той.", "date": "2017.05.27", "title": " Валентин Радев: Ще предложим бързи мерки за ограничаване на смъртността по пътищата\t\t\t"}
{"url": "https://trud.bg/%d0%be%d0%be%d0%bd-%d0%b7%d0%b0%d0%bc%d1%80%d0%b0%d0%b7%d0%b8-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%ba%d0%b8%d0%bf%d1%8a%d1%80/", "text": "Специалният представител на ООН за Кипър Еспен Барт Айде прекрати преговорите с лидерите на етнически разделения остров, след като те не успяха да се договорят за свикване на финална конференция за постигане на цялостно споразумение.Въпреки това от ООН заявиха, че дългогодишният мирен процес не се е провалил, предаде .През последните 9 дни Айде проведе отделни срещи с лидерите на двете общности – Никос Анастасиадис и Мустафа Акънджъ, но заяви, че няма смисъл те да продължават, тъй като по думите му няма перспективи за споразумение относно детайлите на конференцията.Остров Кипър е разделен от 1974 година, когато северната му част бе окупирана от Турция в отговор на националистически държавен преврат, целящ да присъедини острова към Гърция.", "date": "2017.05.27", "title": " ООН замрази преговорите за Кипър"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80%d0%b8%d1%82%d0%b5-%d0%b8%d0%b7%d0%b1%d0%b8%d1%80%d0%b0%d1%82-%d1%81%d0%b2%d0%be%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82/", "text": "Общото събрание на прокурорите в България избира четирима членове на Висшия съдебен съвет. Заради липса на кворум главният прокурор Сотир Цацаров отложи началото му с един час.Право да участват в него имат 1505 прокурори от страната, от които 1377 са заявили електронно гласуване. Кандидати в изборната процедура са 12 прокурори. Общото събрание на прокурорите може да се проследи в реално време от всеки заинтересован чрез .Делегатите ще изслушат 12 кандидати, сред които  от Апелативната прокуратура в Бургас,  от Върховната касационна прокуратура,  – ръководител на Окръжната прокуратура в Перник. Пълна информация за кандидатите – подробна автобиография, концепциите им за дейността на ВСС и документи от кадровите им досиета, са публикувани на също в .Гласуването ще бъде следващата събота. ", "date": "2017.05.27", "title": " Прокурорите избират свои представители във Висшия съдебен съвет\t\t\t"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%bd%d0%b0-%d0%ba%d0%be%d0%bb%d0%b0-%d0%b1%d0%be%d0%bc%d0%b1%d0%b0-%d1%83%d0%b1%d0%b8-18-%d1%87%d0%be%d0%b2%d0%b5%d0%ba%d0%b0-%d0%b2-%d0%b0%d1%84%d0%b3%d0%b0%d0%bd/", "text": "Терорист-камикадзе тази сутрин се е взривило с кола-бомба, убивайки 18 души в източния афганистански град Кхост. Днес е първият ден от свещения за мюсюлманите месец Рамазан, предаде AFP.„Кола-камикадзе уби 18 души в град Кхост, ранявайки шестима други“, съобщи прессекретарят на афганистанското МВР Наджиб Даниш. Той уточни, че двама от ранените са деца.", "date": "2017.05.27", "title": " Взрив на кола-бомба уби 18 човека в Афганистан"}
{"url": "https://trud.bg/%d0%bd%d0%b0%d1%81%d0%bb%d0%b5%d0%b4%d0%bd%d0%b8%d1%87%d0%ba%d0%b8%d1%82%d0%b5-%d0%bd%d0%b0-%d0%b3%d0%b0%d1%80%d0%b8%d0%b1%d0%b0%d0%bb%d0%b4%d0%b8-%d0%bd%d0%be%d1%81%d1%8f%d1%82-%d0%b8%d0%bc%d0%b5/", "text": "Правнучката на героя революционер си тръгна от Варна със стръкче здравец, за да й ухае на БългарияВъв всяко поколение на революционната фамилия на великия Джузепе Гарибалди има по една Анита на името на най-голямата му любов и първа съпруга – красива креолка. Това разказа неговата правнучка Анита Гарибалди по време на първото си посещение в България. Тя дойде във Варна по покана на Музея на Възраждането и директорката му Мариана Николова, с подкрепата на почетния консул на Италия Антонио Таркуинио.Достолепната 85-годишна дама има 5 деца и 22-ма внуци . Нейни дъщеря и внучка носят името Анита, а сега очаква и правнучка, която също ще се казва така. И това е традиция сред наследничките на Гарибалди – да подновяват името на най-любимата му жена, която среща, докато е бил в Лагуна, и отмъква с бой от нейния съпруг. Анита Гарибалди има посветени книги на личния живот и на трите съпруги на революционера. За специалната изложба, наредена в памет на прадядо й в музея, тя донесе лични вещи – неговото любимо знаме и червени ризи от униформата на четниците му. „Не можах да донеса неговата сабя, защото е част от постоянна експозиция. С нея се е бил по време на Похода на хилядата и на нея са изписани местата на всички сражения, в които е участвал. С тази сабя двамата с Анита са разрязали сватбената си торта. Това правят всички от фамилията на Гарибалди оттогава насам до днес. Сабята му е ценна семейна реликва“, разказа още правнучката му.Със силно присъствие и вълнуващи интересни спомени тя беляза всички срещи по време на тридневната си визита във Варна. Морският град е сантиментално свързан с героя на два свята, както наричат Гарибалди, тъй като тук е погребан неговият верен приятел и съратник капитан Петко войвода. Анита Гарибалди беше придружена от президента на асоциацията „Хиляда жени“ Мария-Кристина Романо и секретаря на организацията Розария Сураче. „Ценностите, които е изповядвал, както и любовта му към своя народ, са много актуални и сега. Много значима и до днес остава неговата идея за една обединена и силна Европа“, каза правнучката на обединителя революционер пред студенти и преподаватели в Икономическия университет и във ВВМУ „Н. Й. Вапцаров”, където беше особено трогателна срещата заради морската съдба на прадядо й.Тя припомни, че едва 16-годишен Джузепе Гарибалди е плавал в Черно море като юнга на борда на платноход. Поради плитчината на пристанище Варна корабът му не е акостирал, но той успял с малка лодка да стигне до българския бряг. „Със сигурност е бил във Варна, ако е имало и хубаво момиче да го чака“, увери аудиторията синьора Анита. Според нея морето е било другата му голяма любов. През последните дни от живота си на остров Капрера той често повтарял: „В онази невъзможна точка, където се сливат морето и небето – там виждам свободата.“При посещението си в манастира „Св. св. Константин и Елена“ край Варна правнучката на Гарибалди разказа, че третата му съпруга Франческа Ариозино е запазила след смърт­та му негови мощи – част от костица, която и до сега е в дома музей на италианския революционер. Гарибалди е мит и легенда и в Италия непрекъснато се крадат ценни експонати, свързани с живота му, и след това се продават в скъпи аукциони за много пари, призна Анита Гарибалди. Нещо, което открехна още за него, е любовта му към природата. Тя притежава всички документи по един сериозен негов проект за възстановяване на коритото на река Тибър, която всяка година преливала и заливала Рим. Възрастната дама не спести подробности и за анулирания му втори брак, при който пред олтара му съобщили с бележка, че годеницата му е бременна от негов офицер. Гарибалди казал довиждане вместо заветното „да“ и повече не се обърнал назад.Наследници на гарибалдийци във Варна също извадиха спомени, снимки и разкази. Илия Темелков от варненското село Цонево върна лентата назад за заточени там италиански гвардейци с ръст по метър и 90, на които местните помогнали да се завърнат в родината си. Иван Демиров от Варна, написал 54 песни за Петко войвода, обеща на срещата да посвети стихове и музика и на Гарибалди. Сред гостите беше и Летиция Атанасова, наследница на италианец гарибалдиец, която живее във Варна. Прадядо й Паскал Станино е избягал едва 16-годишен от семейството, за да се включи в похода на Гарибалди. След това е бил придворен офицер в двореца на цар Фердинанд, а по-късно и началник на влака Варна-Русе. През 2017 г. се навършват 210 години от рождението на великия пълководец и 135 години от смъртта му. Варненци искат да се вдигне паметник на Гарибалди срещу този на Петко войвода в центъра на морската столица. Известният наш революционер е гостувал в дома на Гарибалди, където уговорили българското участие в Критското въстание през 1866 г. Музеят на Възраждането подреди на 35 табла от червен картон вестници, рисунки, публикации и документи, оригинални фотографии от Франция, Англия, Италия и САЩ, свързани с участието на шестимата братя на Гарибалди, внуци на Гарибалди и Анита и синове на красивата и млада англичанка Констанс Хопкрафт, снаха на Гарибалди.Правнучката му Анита е представлявала Италия 10 години в ЕС, получила е почетното гражданство на Лондон сити, а първият й съпруг, вече покойник, е бил английски посланик. За политическото си присъствие в родината споделя, че много пъти са я канили за участие в партии. „Заставам на входа на пълна зала, където ме чакат симпатизантки, облечени в скъпи кожени палта. Казах си – ама аз не искам да правя политика за някого, който няма нужда от защита, а за хора, които имат нужда да бъде чут гласът им“, казва достойната наследничка на Гарибалди.В последния ден от гостуването й беше организиран голям концерт. Преди това в Музея на Възраждането талантливи ученици разиграха „Радини вълнения“ от романа на Вазов „Под игото“, с което много я трогнаха. Синьора Анита си пожела да тръгне за родината със стръкче здравец, за да й ухае на България.", "date": "2017.05.27", "title": " Наследничките на Гарибалди носят името на любимата му Анита\t\t\t"}
{"url": "https://trud.bg/moodys-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f-%d1%80%d0%b5%d0%b9%d1%82%d0%b8%d0%bd%d0%b3-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Международната рейтингова агенция , съобщиха от пресцентъра на Министерство на финансите. Решението отразява баланса между устойчивото икономическо развитие и благоприятната фискална позиция, от една страна, и от друга – предизвикателствата в структурно отношение, свързани с демографските развития.Като първи фактор за потвърждаване на настоящия рейтинг агенцията посочва устойчивото икономическо развитие и стабилната перспектива за растежа на БВП в средносрочен план, подкрепени от предсказуемата макроикономическа политика. Българската икономика достигна растеж от 3,6% и 3,4% съответно за 2015 г. и 2016 г., по линия основно на ръст в частното потребление и нетния износ. През следващите години експертите от Moody’s очакват растежът да продължи, подкрепен от подобрените условия на пазара на труда. Вътрешното търсене ще бъде допълнително ускорено от динамиката на кредитирането и положителния принос на инвестициите към БВП, като резултат от по-доброто усвояване на средства от фондовете на ЕС. От aгенцията прогнозират БВП да нараства в реално изражение с 2,9% през 2017 и 2018 г.Като втори фактор за рейтинга Moody’s определят добрата фискална позиция с ниско и намаляващо ниво на дълга и значителен фискален резерв. Експертите отбелязват постигнатото преизпълнение на бюджетната цел през 2016 г., а именно реализираният излишък в размер на 1,6 % от БВП на касова основа и балансираното салдо на начислена основа, като резултат от по-висок от очаквания растеж и добрата събираемост, от една страна, и по-ниски от планираните капиталови разходи, от друга. За 2017 г. агенцията очаква бюджетен дефицит в размер на 0,6 % от БВП. За следващите години прогнозата на Moody’s е за ограничаване на дефицита и постигане на балансирано бюджетно салдо към 2020 г.Moody’s прогнозира спад на съотношението държавен дълг към БВП до 23 % през 2020 г., след достигнатото ниво от 29,5 % през 2016 г. В анализа се посочва още, че дългът на България е значително по-нисък от средния за страните със същия кредитен рейтинг (Baa2).На трето място сред факторите за потвърдения рейтинг агенцията посочва структурните предизвикателства пред пазара на труда, свързани с демографските промени и характеристиките на работната сила, които биха могли да се отразят негативно върху дългосрочния растеж на икономиката.Условията, при които Агенцията би повишила държавния кредитен рейтинг, са значителното ускоряване на фискалната консолидация и свиването на дълга до предкризисните нива, както и провеждането на структурни реформи, които биха повишили потенциалния растеж на икономиката.", "date": "2017.05.27", "title": " Moody’s потвърди кредитния рейтинг на България\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bf%d1%8a%d1%82%d0%b8%d1%89%d0%b0-%d0%bd%d0%b8-%d0%be%d1%89%d0%b5-%d1%81%d0%b5-%d0%bf%d1%80%d0%be%d0%b5%d0%ba%d1%82/", "text": "Приходите от винетни стикери за 2016 г. на около 300 млн. лв. АПИ използва тези средства единствено за поддръжка на републиканските пътища. Това заяви министърът на регионалното развитие и благоустройството Николай Нанков в Министерски съвет след извънредното правителствено заседание, свикано от премиера Бойко Борисов.Колкото по-бързо въведем интегрираната смесена система за ТОЛ такси и електронни винетки за леките автомобили, толкова по-бързо ще разполагаме с необходимия ресурс за ефективното и качествено поддържане на републиканската пътна мрежа, категоричен е министърът.Според Нанков, в България пътища все още се проектират по съветски норми, от преди 30 години. По думите му са се поели конкретни ангажименти и срокове Наредбата за проектиране на пътища, респективно тази за проектиране на улица в урбанизираната територия в градовете и населените места, в следващите три месеца да бъдат изготвени и подложени на обществено обсъждане. „По наши данни, още първата година след въвеждането на ТОЛ такси и електронни винетки ще имаме възможност да генерираме приходи от почти 1 млрд. лв. Толкова са и нуждите на сектора, за да има качествена и безопасна инфраструктура. Това няма да се отрази на българските граждани, тъй като в новия модел цените на електронните винетки ще запазят сегашните си стойности. Моделът е справедлив от гледна точка на двата компонента, които сме заложили – теглото и изминатите километри на моторното превозно средство“, допълни регионалният министър. Според него този, който амортизира, нарушава в по-голяма степен републиканската пътна мрежа, ще заплаща повече. „Крайно време е България да използва своето геостратегическо положение и да може по адекватен начин да таксува транзитно преминаващите тежкотоварни автомобили“, каза още Николай Нанков.", "date": "2017.05.27", "title": " Николай Нанков: Пътища ни още се проектират по съветски норми от преди 30 години\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bd%d0%b0%d0%b4-30-%d1%85%d1%80%d0%b0%d0%bd%d0%b8%d1%82%d0%b5%d0%bb%d0%bd%d0%b8-%d0%bf%d1%80/", "text": "Шоколадови, млечни и месни изделия, безалкохолни напитки, сокове и детски храни от световни производители ще бъдат изследвани за двоен стандарт в качеството, който трябва да открие дали предлаганите у нас продукти се различават от тези в Западна Европа. Това съобщи министърът на земеделието и храните Румен Порожанов, който участва в извънредното правителствено заседание, викано от премиера Бойко Борисов.„Експерти от Министерството на здравеопазването и агенцията по храните са определили показателите, които ще изследват и лабораториите, в които ще бъдат проведени тестовете“, каза Порожанов.Изделия от тези 5 групи бяха закупени от Германия и Австрия през седмицата. По думите на министъра ще бъдат изследвани по пет продукта от всяка група, от пет производителя. Те са над 30 и вече са в България. „Другата седмица ще закупим идентичните продукти, които се продават на българския пазар от големите вериги и след това ще започне анализът“, уточни той.Анализът ще включва няколко компонента – сравняване на съставките, описани в етикетите, доколко те съответстват на това описание и техните цени.Според Румен Порожанов, независимо от евентуалните разлики в качеството, в никакъв случай не може да се каже, че въпросните храни са вредни за здравето на потребителите.„Имаме единно виждане за провеждане на подобни мерки с останалите страни от Вишеградската четворка. Мотив за това, че вкусовите предпочитания на българите били различни от някои от западноевропейските страни, не са сериозен аргумент“, коментира още Румен Порожанов.", "date": "2017.05.27", "title": " Министър Порожанов: Над 30 хранителни продукти ще бъдат изследвани за двоен стандарт в качеството\t\t\t"}
{"url": "https://trud.bg/%d0%bd%d0%b0%d0%b4-600-%d0%b4%d0%b5%d1%86%d0%b0-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d1%82%d0%b0%d0%bb/", "text": "Община Благоевград организира „Дни на детското творчество“ за 11 пореден път. В програмата на фестивала тази година участие ще вземат над 600 възпитаници на всички детски градини в областния център на Пиринско. В рамките на два дни – 29 и 30 май, деца от детските заведения ще покажат своите умения пред родители, учители и гости. Начало на фестивала ще бъде поставено в 16:30 часа в на 29 май (понеделник) в зала „ Яворов“.Представянето на детските градини е разпределно в два дни, след жребий. В първия ден на фестивала свои мини-спектакли ще покажат децата от детските градини „Мак“, „Здравец“, „Роса“, „Детски свят“, „Усмивка“, „Щастливо детство“ и „Света Богородица“.Началото на втория фестивален ден ще бъде поставено с изпълнения на децата от ДГ „Алени макове“. След тях на сцената ще излязат децата от детските градини „Детелини“, ДГ „Ведрица“, „Първи юни“, а финалът ще бъде поставен от малчуганите от ДГ „Вечерница“.С фестивала „Дни на детското творчество“ Община Благоевград има за цел да даде сцена за изява на младите таланти и да насърчи тяхното развитие в различни аспекти, както и да покаже отличната работа на преподавателите с децата на Благоевград.", "date": "2017.05.27", "title": " Над 600 деца на Благоевград показват талант в „Дни на детското творчество”"}
{"url": "https://trud.bg/%d1%81%d0%be%d0%bc%d0%b0%d0%bb%d0%b8%d0%b9%d1%81%d0%ba%d0%b8-%d0%bf%d0%b8%d1%80%d0%b0%d1%82%d0%b8-%d0%be%d1%82%d0%b2%d0%bb%d0%b5%d0%ba%d0%bb%d0%b8-%d1%8e%d0%b6%d0%bd%d0%be%d0%ba%d0%be%d1%80%d0%b5/", "text": "Сомалийски пирати най-вероятно са отвлекли екипажа на рибарски кораб, плаващ под флага на Южна Корея. Това са съобщили дипломатически източници от Сеул, цитирани от ТАСС.Според местни медии на борда на кораба са се намирали и южнокорейски и чуждестранни граждани. След загуба на връзка с екипажа край сомалийските брегове са изпратени кораби на южнокорейския флот.", "date": "2017.05.27", "title": " Сомалийски пирати отвлекли южнокорейски рибарски кораб"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b8%d1%81%d0%ba%d0%b0%d0%bb-%d0%b4%d0%be-%d0%bf%d0%be%d0%bd%d0%b5%d0%b4%d0%b5%d0%bb%d0%bd%d0%b8%d0%ba-%d0%bd%d0%b0%d1%80%d0%b5%d0%b4%d0%b1/", "text": "Премиерът Бойко Борисов е възложил на МВР да подготви нова наредба, която да облекчи проверките за наличие на наркотични вещества в кръвта на шофьорите и да направи резултатите необорими в съда. Това стана ясно от думите на главния секретар на МВР Младен Маринов, който участва в извънредното правителствено заседание.Новата наредба ще урежда реда за събиране и документиране на доказателства при изследванията на пътя и в болнично заведение.„В момента изследването на пътя е с техническо средство, но за по-голяма точност на водача ще се дава талон, с който той отива в здравно заведение и по съответната технология с 99% вероятност ще се уточнява точното количество на съдържанието в кръвта на алкохол или наркотично вещество“, обясни Маринов и добави: „Тази наредба ще подобри това нещо, за да може резултатите и изследванията да бъдат необорими в съдебно заседание. Премиерът даде изключително кратки срокове – до понеделник“.Според Младен Маринов, на пътя биват установявани все повече водачи, които шофират след употреба на наркотици, което е много по-трудно доказуемо и установимо на пътя. „Много бързо се развиват нещата и наредбите остаряват бързо“, отбеляза главният секретар на МВР.", "date": "2017.05.27", "title": " Борисов поискал до понеделник наредба срещу дрогираните шофьори по пътищата"}
{"url": "https://trud.bg/%d0%ba%d0%b0%d0%ba-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%88%d0%b2%d0%b5%d0%b4%d1%81%d0%ba%d0%b8%d1%82%d0%b5-%d0%bd%d0%b0%d1%80%d0%be%d0%b4%d0%bd%d0%b8-%d0%bf%d1%80%d0%b8%d0%ba%d0%b0/", "text": "Мъж се приготвя за работа, облича джинси, пуловер, а жена му го наблюдава… – Скъпи, не бива чак толкова да се отпускаш: пуловерът изглежда стар, джинсите май не са много чисти. Я по-добре се преоблечи. Мъжът се вслушва в съвета, обува панталони, риза и слага сако. Жена му: – Я ми кажи ти, за коя се гласиш толкова?!***Една сутрин съпругът се върнал от няколкочасово ловене на риба и легнал да дремне. Въпреки че не била наясно с особеностите на езерото, съпругата се качила в лодката. Тя навлязла с нея недалеч от брега, хвърлила котва и се зачела в книгата си. Не след дълго дошъл служител от риболовен контрол и казал: – Добро утро, госпожо! Какво правите? – Чета книга! (казала си наум:“Не е ли очевидно!?“) – Вие се намирате в забранена за риболов зона! – Съжалявам г-не, но аз не ловя риба. Аз чета. – Да, но имате необходимото оборудване за това. От всичко, което виждам, може да започнете да ловите всеки момент. Трябва да ви извадя от зоната и да ви глобя. – Ако го направите, ще ви обвиня в сексуално нападение! – Но, аз не съм ви докоснал! – Така е, но вие имате необходимото оборудване за това и от всичко, което виждам, може да започнете всеки момент. – Приятен ден, госпожо!***Женски форум: – Ох, момичета… ям, сякаш съм вече омъжена!***Пътувам си в метрото. До вратата стои пич с кутия от iPhone 6 в ръка. При фразата „Внимание, вратите се затварят“ някакъв тарикат изтръгва кутията от ръцете му и избягва в тълпата. Вратите се затварят, влакчето тръгва. Фразата на стопанина на кутията убива всички: – Д**ба, открадна ми хамстера!***-Как започват шведските народни приказки? – Имало едно време един дядо и две баби…***Съпрузи си вдигат скандал още на закуска. Мъжът, гневен, й казва: – И в леглото не си нищо особено! През деня обаче решава да се извини и звъни, но никой не вдига. Малко по-късно пак набира: – Звъня от кое време, защо не вдигаш? Какво правиш? – В леглото съм, чакам още едно мнение.***Възрастен дядо, който от дълги години не чува, най-накрая се престрашил да отиде на лекар, който му поставил слухов апарат. След месец лекарят и дядото се срещат и лекарят пита: – Как си? Роднините ти сигурно много се радват, че вече чуваш добре? – Аз не съм им казал нищо, само седя и слухтя. Вече 3 пъти си преправям завещанието***Кирчо отвори калъфа на цигулката, видя автомата и си каза: – Леле майкоо, какво ли прави татко с цигулката в банката!***Бракоразводно дело. След шести пореден развод съдията пита: – Защо толкова пъти се развеждате? – Ами първата ми жена беше спортистка и постоянно викаше“ „Темпо темпо, по-бързо!“ – та затова. Втората беше лекарка и постоянно повтаряше“ „На 6 часа по два пъти“. Третата – зъболекарка и казваше“ „Няма да го вадим, има още време.“ Четвъртата – кондукторка, не издържах на нейното: „Влизай навътре – има още място.“ Петата – учителка, и все казваше: „Не съм доволна, можеш още.“ Шестата беше бензинджийка, все казваше: „Вади маркуча и да си оправяме сметките.“ Със седмата ми е най-добре, защото е строителен инженер и ме разбира: „Няма страшно – ако днес не стане, утре ще стане. Ако ти не го свършиш, има кой да го свърши.“***– Докторе, приятелката ми е бременна, но аз използвам винаги кондом! – Нека ти разкажа една история. – казал докторът. – Имало едно време един човек, който ходел с чадър под ръка в гората. Изведнъж видял тигър да го наближава, отворил чадъра си и застрелял тигъра, който паднал и умрял… – Хахаха, това е невъзможно! Някой друг е застрелял тигъра! – Точно така!", "date": "2017.05.27", "title": " Как започват шведските народни приказки?"}
{"url": "https://trud.bg/%d0%b3%d1%80%d0%b0%d0%b4%d1%81%d0%ba%d0%b0%d1%82%d0%b0-%d0%b3%d0%b0%d0%bb%d0%b5%d1%80%d0%b8%d1%8f-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2/", "text": "От залите на Градска художествена галерия в Пловдив стартира осмото издание на Фестивала на усмивките, организиран от фондация „Имеон – Балкани“.Нейните представители Юлия Борчева и Анатоли Станкулов заедно с директора на ГХГ-Пловдив Касимир Линков откриха изложбата „Големите майстори на турската карикатура“ – впечатляваща колекция от хумористични и сатирични творби, създавани от началото на 20-и век до наши дни. Темите, интерпретирани от авторите, засягат световната политика и тероризма, опазването на околната среда, общохуманни въпроси, недъзите на човешката природа.За откриването на изложбата пристигнаха 8 известни карикатуристи от южната ни съседка, водени от председателя на Асоциацията на турските карикатуристи Метин Пекер. Всички те ще участват и във Форума на Балканската карикатура в Регионален етнографски музей – Пловдив. Сред официалните гости при откриването на изложбата бе Мехмет Уфук Саглам, вицеконсул в посолството на Турция у нас. Карикатурите могат да се видят до 11 юни на втория етаж в Залите за временни експозиции на Главната улица „Княз Александър Първи“ 15.", "date": "2017.05.27", "title": " Градската галерия в Пловдив представя най-добрите образци на турската карикатура"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%bd/", "text": "Прокуратурата е поискала постоянното задържане под стража на двамата гранични полицаи, арестувани на летище „София“ и двамата организатори на канала. Това съобщи главният прокурор Сотир Цацаров, предаде БНТ. Преди два дни при спецакция беше разбит канал за трафик на бежанци през аерогара „София“.„Това е знак към нашите граждани, това е знак към опазване на сигурността вътре в страната и най-сетне това е знак към най общо казано, към силите за сигурност, защото не бива да се допуска пробив именно сред хората, които са призвани да пазят българската граница“, заяви Цацаров. Той направи коментара си преди Общото събрание на прокурорите за избор на членове на Висшия съдебен съвет.", "date": "2017.05.27", "title": " Прокуратурата иска постоянен арест на задържаните за трафик на хора през Летище София"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba%d1%8a%d1%82-%d0%bd%d0%b0-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%b8%d1%8f-%d1%81%d1%83%d0%b4%d0%b6%d1%83%d0%ba/", "text": "Традиционният празник на горнооряховския суджук събра хиляди с много музика и димящи скари. Началото бе поставено с Регионалния преглед на старата градска песен „Божури”, в който взеха участие 16 певчески състава.Гостите бяха приветствани от кмета на Общината инж. Добромир Добрев. На откриването на прегледа присъстваха и заместник-кметът Йорданка Кушева и директорът на дирекция „Образование, култура, младежки дейности и спорт, социални дейности и здравеопазване, международни връзки” Милена Николова.След изпълненията на дамите и господата от третата възраст, започна танцовият спектакъл на Dance Centre Galaxico – Димитровград и Балетна школа „Грация“ – Горна Оряховица. На сцената се редуваха танцьори от двете танцови школи, които не за първи път показаха своето майсторство пред горнооряховчани. След почти двучасовия спектакъл, публиката бурно аплодира децата на Galaxico и „Грация”.След тях ритъмът се смени и на сцената излязоха музикантите от оркестър „Елит фолк”. Изпълненията им бързо провокираха публиката и пред сцената бързо се изви хоро, начело на което се развяваше българският трибагреник. Оркестър „Елит фолк” предадоха щафетата на двете чаровни сестри Мария и Магдалена Филатови, които продължиха в ритъма на българския фолклор. Продължиха и хората пред сцената.Празничната програма днес ще започне от 11.00 ч., за когато е насрочено и официалното отриване. Веселието ще продължи с изпълнения на самодейни състави от общината и гости. През целия ден ще има много кулинарни игри, викторини и разбира се много награди. В 19.00 ч. започва концертът на оркестър „Пловдив”. След музикантите на сцената от 21.00 ч. ще излязат певиците от Квартет „Славей”. Празникът ще завърши с атрактивните изпълнения на група „Вакали”, които ще започнат в 22.00 ч.Заради Празника на горнооряховския суджук и празника на Горна Оряховица ще бъде направена временна организация на движението в района на парк „Градска градина”. До 29 май (понеделник) от 05.00 ч. до приключване на мероприятието (около 23.00 -24.00 ч.) ще бъде спряно движението на автомобили по следния маршрут: ул. „Александър Стамболийски” от пресечката с ул. „Янко Боянов” до парк „Градска градина” и ул. „Пирот”, от пресечката с ул. „Македония” до пресечката с ул. „Хан Аспарух”.", "date": "2017.05.27", "title": " Празникът на горнооряховския суджук събра хиляди с музика и димящи скари"}
{"url": "https://trud.bg/9-%d0%b4%d0%bd%d0%b8-%d1%89%d0%b5-%d0%bf%d1%80%d0%b0%d0%b7%d0%bd%d1%83%d0%b2%d0%b0%d1%82-%d0%b4%d0%b5%d0%bd%d1%8f-%d0%bd%d0%b0-%d0%b4%d0%b5%d1%82%d0%b5%d1%82%d0%be-%d0%b2-%d0%bf%d0%bb%d0%be%d0%b2/", "text": "Общински институт „Старинен Пловдив“ организира традиционно богата и интересна програма, посветена на 1 юни – Международния ден на детето, но за първи път през тази празничните проявите ще продължат…9 дни – от 27 май до 4 юни включително. Жителите и гости на града под тепетата ще могат да посетят 21 събития, ориентирани към всички възрасти, най-вече към децата. Афишът включва жанрово разнообразни прояви – замесване на обреден хляб, плетене на макраме, представлението „Легенди и митове за създаването на Пловдив“, „Нарисувай и открий“, рисуване с къна върху тяло, индийски танци, йога практика, детска работилница за изработване на карвинг свещи, изложба с детски фотографии, представяне на книга, „Нарисувай приказка“, занаятчийски работилници и други.Навръх 1 юни в 11 часа ще се открие Детският панаир на занаятите, а последната проява от програмата е големият детски концерт на 4 юни (неделя), който е част от пролетното издание на осмия международен фестивал „Дни на музиката в Балабанова къща“. Той ще се проведе на Римския стадион с участието на оркестъра и училищния хор на НУМТИ „Добрин Петков“", "date": "2017.05.27", "title": " 9 дни ще празнуват Деня на детето в Пловдив"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%88%d0%b5%d1%84%d0%be%d0%b2%d0%b5-%d0%be%d1%82-5-%d0%be%d0%b1%d0%bb%d0%b0%d1%81%d1%82%d0%b8-%d0%bf%d1%80%d0%be%d0%b2%d0%b5%d0%b4%d0%be/", "text": " Работна среща с ръководителите на пет областни дирекции на МВР проведоха главният секретар на МВР гл. комисар Младен Маринов и директорът на ГД „Национална полиция“ гл. комисар Христо Терзийски в сградата на дирекцията на полицията във Велико Търново.Директорите на ОДМВР във Велико Търново, Русе, Плевен, Габрово и Ловеч представиха пред главния секретар доклади за дейността на ръководените от тях дирекции по отношение на повишаване на ефективността за противодействие на престъпността, опазване на обществения ред и подобряване на пътната безопасност.По време на срещата бяха изведени няколко основни приоритета на дейност: противодействие на престъпленията против собствеността, контрабандата, незаконното разпространение и търговия с акцизни стоки (цигари, алкохол и горива) и разпространението на наркотични вещества.Специално внимание бе обърнато на пътния травматизъм. Главен комисар Маринов акцентира върху необходимостта от повишаване на административно-наказателната дейност и подобряване на взаимоотношенията на МВР с другите институции, имащи отношение към проблема. Той даде добра оценка за работата на петте областни дирекции на МВР. По думите му, са намерени правилните методи и подходи за противодействие на престъпността и те трябва да продължат да се изпълняват, но на още по-високи обороти.След приключване на срещата, главен комисар Маринов и гл. комисар Терзийски връчиха на служители от сектор „Пътна полиция “ и Районното управление на полицията във Велико Търново ключовете от 9-те нови автомобила, предоставени на дирекцията.", "date": "2017.05.27", "title": " Полицейски шефове от 5 области проведоха работна среща в Търново"}
{"url": "https://trud.bg/%d0%b4%d0%b6%d0%be-%d0%bf%d0%b5%d1%88%d0%b8-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%b8-%d0%be%d0%bf%d0%b0%d1%81%d0%b5%d0%bd/", "text": "След голяма пауза, която заплашваше да се премине в пенсиониране, легендарният Джо Пеши се завръща в киното. И то как! Заедно с Ал Пачино, Робърт де Ниро и Харви Кайтел в гангстерската драма „Ирландецът“ под режисурата на Мартин Скорсезе. Пеши до последно не беше сигурен, че иска да се потопи отново в жанра, който го направи актьорска институция, но вече официално е част от един от най-могъщите изпълнителски състави на нашето време и това е добра новина за всички с отношение към качественото кино.Джо Пеши e дребен мъж с великански талант. Той може да играе в комедии и да разсмива семейните публики, но нищо не може да се сравнява с мафиотските му превъплъщения. В “Добри момчета” и “Казино” на Скорсезе той представи грандиозни изпълнения и пресъздаде две незабравими мафиотски фигури, вдъхновени от реални представители на подземния свят. Пеши перфектно се превъплъщава в психопати, потъва в персонажите, носи автентична заплаха. Вярваш му, когато се заканва да убие някого, стряскаш се в момента, в който той вади нож, пистолет или дори писалка и подчинява противници с много по-голям ръст и мускулна маса от него.Наградата “Оскар” за гениалното изпълнение в шедьовъра “Добри момчета” отпреди 27 години е една от най-заслужените статуетки в историята на американската академия. Пеши насища екрана със своето присъствие, генерира върховно напрежение само с няколко гримаси и представя диалог с комично-диаболичен маниер.От години феновете на доброто гангстерско кино си мечтаят Пеши да се завърне в поне още един мафиотски magnum opus. Сега мечтата се материализира. “Ирландецът” трябва да е готов догодина, а Харви Кайтел, Де Ниро, Пачино и Пеши вече са описвани като “четиримата конници на апокалипсиса”.Разбира се, профилът на Пеши не се изчерпва само с великите му роли при Скорсезе, които включват и по-ранна изява в черно-белия шедьовър “Разяреният бик”, където Пеши изигра брата на Джейк Ла Мота (Робърт де Ниро) в доста по-комедиен регистър въпреки сериозните теми, които разработи произведението.Днес Пеши е на 74 години и зад гърба си има впечатляваща шоубизнес кариера. Той е актьор, комик, певец и музикант. Извън гангстерските класики остави своя отпечатък в големи заглавия като “Лесни пари”, Moonwalker, “Смъртоносно оръжие 2” “Смъртоносно оръжие 4” и разбира се, “Сам вкъщи”, където най-силно проличава дарбата му да разсмива. Пеши прави чудесни роли още в JFK, “Братовчед ми Вини” и “Добрият пастир”, където е режисиран от своя приятел и колега Робърт де Ниро.Пеши е роден в Ню Джърси в началото на 40-те години на миналия век в работническо семейство от италиански произход. Майка му работи в бръснарница, а баща му е шофьор и барман. Още като малък Джо участва в училищни пиеси и показва огромен актьорски потенциал. На 10 години вече се появява по телевизията в различни вариететни шоупрограми.Той е приятел с Франки Вали и Томи де Вито, които му помагат да разгърне кариера в музикалния бизнес. В края на 70-те години получава покана от Де Ниро и Скорсезе да участва в техния биографичен боксов проект “Разяреният бик”. Пеши получава номинация за “Оскар” за поддържаща роля за изпълнението си и вратите на филмовия елит са широко отворени за него.Пеши капитализира върху успеха на “Разяреният бик” с няколко успешни роли през 80-те години, но достига своя професионален връх през 90-те. В началото на десетилетието той играе гангстера Томи де Вито в “Добри момчета”, а в средата на десетилетието е Ники Санторо от “Казино”. И до днес феновете спорят кой от двата персонажа е по-брутален, свиреп, безцеремонен, безкомпромисен и безскрупулен. Фрази, реплики и актьорски импровизации на Пеши от двата мафиотски епоса на Скорсезе отдавна са част от съкровищницата на световната попкултура и са вдъхновение за всички актьори, които желаят да създадат запомнящи се, заплашителни злодейски образи. Обича голфа и пуритеПеши постига огромен успех в киното, но за разлика от своите колеги Пачино и Де Ниро той не е работохолик и не се снима постоянно. За последните 10 години дори има само една роля. В останалото време се наслаждава на заслужения успех и заработения капитал и се отдава на две от най-големите си страсти – голф и пури. Пеши често може да бъде видян на някое престижно голф игрище, със стик под ръка, да дъвче качествени кубински пури и да разказва истории. За негоПеши е неповторим и незаменимРежисирал съм Джо в три филма – “Разяреният бик”, “Добри момчета” и “Казино”. Всеки следващ път ролята му беше по-голяма, а изпълнението – по-дълбоко и впечатляващо. Да режисираш Пеши е удоволствие – той е майстор на импровизациите, превръща дори скучноватия диалог в екранно злато. Голям, голям актьор. За мен Пеши е неповторим и незаменим. Трябва да се снима в повече филми. Публиката го заслужава. Но за съжаление добрите сценарии и роли се намират все по-трудно в съвременната индустрия. Джо може да изиграе всичкоМъжете обичат Джо заради ролите му в “Добри момчета” и “Казино”, децата го обожават като комичния злодей от “Сам вкъщи”. Джо може да играе всичко – от смотаняк до мафиотски бос. За мен е огромно удоволствие, че съм бил част от неговата кариера. Партнирали сме си в няколко филма като актьори, а после го режисирах в два от моите проекти – “Приказка от Бронкс” и “Добрият пастир”. Сега всички се надяваме, че “Ирландецът” ще се получи. Направи велика роля в “Казино”Джо е прекрасен човек – мил, добър, човеколюбив, щедър, забавен. Нищо общо с образа му от “Казино”, където си партнирахме. Там той пресъздаде един от най-свирепите и брутални екранни гангстери и успя да убеди всички на снимачната площадка, че представлява сериозна заплаха. Гледаш го и му вярваш. Целият процес бе прекрасно преживяване, а Джо наистина направи велика роля и според мен заслужаваше поне номинация за “Оскар”.", "date": "2017.05.27", "title": " Джо Пеши – Въоръжен и опасен"}
{"url": "https://trud.bg/%d1%82%d1%80%d1%8a%d0%b3%d0%b2%d0%b0%d1%82-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bf%d0%be-%d0%b1%d0%b0%d1%81%d0%b5%d0%b9%d0%bd%d0%b8-%d0%b8-%d1%8f%d0%b7%d0%be%d0%b2%d0%b8%d1%80%d0%b8/", "text": " Комисия по водноспасителна дейност, водена от директора на РЗИ д-р Фани Петрова, тръгва на проверки из плувните басейни, язовирите и микроязовирите в Пазарджишка област, чиято цел е намаляване на инцидентите в региона.При проверките, които ще са от 12 до 17 юни за язовирите и микроязовирите и от 10 до 19 юли за плувните басейни, ще се следи дали са поставени обозначителни и предупредителни табели и дали са изпълнени всички предписания. Преди началото на активния летен сезон всички собственици на басейни получават типови предписания от РЗИ (Регионалната здравна инспекция) с подробни указания, касаещи обезопасяването им.Основните изисквания са плажовете да са регистрирани и да имат спасители. Собствениците са задължени също така да представят протоколи от анализи на водата по микробиологични и химични показатели. В Пазарджишка област като обекти с обществено предназначение са регистрирани 101 плувни басейна, като 65 от тях са открити, а 36 са закрити. Най-голям е техният брой в Пазарджик и Велинград.", "date": "2017.05.27", "title": " Тръгват проверки по басейни и язовири в Пазарджишко"}
{"url": "https://trud.bg/%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5-%d0%bd%d0%b0%d0%bf%d1%80%d0%b0%d0%b2%d0%b8-%d0%b4%d0%b0%d1%80%d0%b5%d0%bd%d0%b8%d0%b5-%d0%bd%d0%b0-%d1%86%d0%b5%d0%bd%d1%82%d1%8a%d1%80%d0%b0/", "text": " Сдружение направи дарение на Центъра по рехабилитация в Свищов. То се представлява от млади хора, които мечтаят да направят света по-красив и по-добър. Обединяват се, решавайки, че всеки месец ще заделят по 1% от бюджета си, за да помагат на лица, които имат нужда.Не само, че осъществяват идеята си, но към тях се присъединяват все повече хора. Няма реклами, няма показност, няма ги дори имената им, когато разглеждаш страницата им във фейсбук. Добрите им дела се предават от уста на уста, а те са просто едни прекрасни хора от Сдружение „Един процент промяна“.Приятели, обединени около една обща кауза да сбъдват мечти и да внесат промяна в нечие ежедневие. Те са сдружение под ръководството на Ефтим Ефтимов, Мария Желязова, Светла Пармакова. Добрите дела на организаторите са толкова заразни , че към тях се присъединяват все повече и повече хора, числеността на които вече е над 100.През май кауза на Сдружение ,,1 % промяна“ бе закупуване на хидравлична масажна кушетка и електрическа бягаща пътека за Център за социална рехабилитация и интеграция в Свищов. Събраната сума надхвърли 3000 лева и двата уреда – масажна кушетка и бягаща пътека , пристигнаха в крайдунавския град и вече са повод за много усмивки и вълнения в социалния Център.Новите придобивки на социалната услуга пристигнаха от Германия и вече се ползват с голяма радост от потребителите и екипа.", "date": "2017.05.27", "title": " Сдружение направи дарение на Центъра за рехабилитация в Свищов"}
{"url": "https://trud.bg/2398-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-2009-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b2-%d0%b4%d0%b5%d1%82%d1%81%d0%ba/", "text": "2398 малчугани, родени през 2014 година, кандидатстват за обядените 2009 свободни места в общинските детски градини в Пловдив. Това стана ясно от публикуваните резултати от първото за новата учебна 2017/2018 г. класиране. Данните сочат, че 1840 от тях вече са в списъците на класираните в едно от заявените от родителите до 5 желани детски заведения, като над 87% от тях са класирани по първо желание. Те ще посещават забавачките от 15 септември в първа възрастова група, ако в срок до 7 юни родителите представят необходимите документи в детските градини, в ко ито са класирани, за да ги запишат. Документи за удостоверяване на критериите за настоящ адрес на децата и липса на задължения на родителите не са нужни, тъй като проверката е автоматична, уточниха от Община Пловдив. Ако по някаква причина се стигне до отказ от от записване, след подаване на ново заявление те ще могат да кандидатстват в следващото класиране. Вече подадените заявления на децата, които все още не са класирани, ще се прехвърлят автоматично към следващото класиране, което е на 21 юни. Анализите сочат, че за част от шестте района на Пловдив има недостиг на места, но въпреки това заедно с незаетите от първо класиране общият брой на очакваните за второ класиране свободни места ще е над 700. В началото на лятото в Пловдив значително се увеличи броят на кандидатстващите за яслените групи деца – 765, въпреки че обявените свободни места са само 76. Тенденцията е да се увеличават значително с напускането на тригодишните за постъпването им в детските градини. За другите възрастови групи анализите сочат, че свободните места са достатъчни за всички кандидатстващи.", "date": "2017.05.27", "title": " 2398 кандидати за 2009 свободни места в детските градини в Пловдив"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%b7%d0%b0-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%be%d1%87%d0%b0%d0%ba%d0%b2%d0%b0%d1%85-%d0%bf%d0%be-%d0%bc%d0%b0%d0%bb%d0%ba/", "text": "Главният прокурор Сотир Цацаров определи като грешка подкрепата си за Лозан Панов при избора на председател на Върховния касационен съд.„Очаквах по-малко политиканстване, очаквах по-малко хленчене, очаквах много по-конкретни идеи за съдебната система, очаквах взаимна коректност. В никакъв случай, в смисъла на глупостите, които бяха изречени, че държавата била на колене или били подронени устоите на правовата държава. Като наизустиш това, което ти е написал някой друг, няма да станеш по-велик”, заяви Цацаров, цитиран от .Главният прокурор все пак подчерта, че не се смята за подведен. Той се запознал с Панов в „Пирогов”, малко след като тогавашният кандидат за шеф на ВКС бе блъснат от автомобил.Днес главният прокурор присъства на изслушването на 12-те кандидати за членове на новия съдебен съвет от прокурорската квота. Гласуването е другата седмица, а Цацаров призова обвинителите да гласуват за себе си и за тези, които ще могат да защитават интересите им във ВСС.", "date": "2017.05.27", "title": " Цацаров за Лозан Панов: Очаквах по-малко хленчене и много по-конкретни идеи"}
{"url": "https://trud.bg/%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d0%ba%d0%be%d0%bd%d0%ba%d1%83%d1%80%d1%81%d0%b0-%d0%b7%d0%b0-%d0%bc%d0%b0%d0%ba%d0%b5%d1%82-%d0%b5%d0%ba%d0%be%d0%b3/", "text": "Победителите в детския конкурс на EVN за изработване на макет на тема „Екологичен град“, посетиха новата модерна когенерационна централа на дружеството в Пловдив. Конкурсът е част от дългосрочната инициатива на дружеството за обучения в училищата „Часът на Иви и Енчо.Занимателни обучения за енергия и екология“. 60 деца и техните преподаватели от три училища, класирани на първите места в конкурса, получиха възможност да посетят и видят съоръженията на EVN Топлофикация в града под тепетата. Децата са от ОУ „Братя Миладинови“ в Бургас, СОУ „Кня з Борис Първи“ в село Старцево (oбщина Златоград, област Смолян) и ОУ „Христо Смирненски“ в град Раковски. Посещението включваше обиколка на територията на EVN Топлофикация при спазване на мерките за безопасност, а визитата включваше детско парти с подаръци и различни игри на екологична тематика.В рамките на посещението децата представиха изработените от тях макети на тема „Екоград“. Всяко дете беше отличено индивидуално с медал и сертификат за завършено обучение по енергийна ефективност и екология. Класираните на първо място ученици ще получат голямата награда в конкурса съгласно регламента. За ОУ „Братя Миладинови“ дружеството ще изгради класна стая на открито в двора на училището в Бургас. EVN организира „енергийни уроци“ във всички 9 административни области в Югоизточна България, които се обслужват дружеството.Инициативата е одобрена от МОН и се осъществява в партньорство с регионалните управления на образованието (РУО). EVN стартира обученията по енергийна ефективност в училищата през 2009 г., а до края на учебната 2016/17 г. 24 000 ученици от втори, трети и четвърти клас са преминали обучения за разумно използване на природните ресурси и опазване на природата и околната среда.", "date": "2017.05.27", "title": " Победителите в конкурса за макет „Екоград“ посетиха модерната когенерация на EVN в Пловдив"}
{"url": "https://trud.bg/8-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%b0%d0%b2%d1%82%d0%be%d0%b1%d1%83/", "text": "Осем души са загинали, а други 32 са ранени след автобусна катастрофа край Анкара, предаде .Областният управител Еркан Топака потвърди броя на загиналите и добави, че 11 от ранените са в критично състояние. Автобусът е излязъл от пътя, след като водачът заспива зад волана.При отделен инцидент от тази сутрин в провинцията Афионкарахисар два автобуса се сблъскват, като 40 души са ранени.", "date": "2017.05.27", "title": " 8 души загинаха при катастрофа с автобус край Анкара"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82-%d0%ba%d0%b0%d0%bd%d0%b8-%d1%81%d0%bf%d0%be%d1%80%d1%82%d0%bd%d0%b8-%d0%b7%d0%b2%d0%b5%d0%b7%d0%b4%d0%b8-%d0%b4%d0%b0-%d1%82%d1%80%d0%b5%d0%bd%d0%b8%d1%80/", "text": " Депутатът от ГЕРБ и трикратен европейски и световен шампион по кикбокс Владимир Вълев – Питбула ще покани именити български спортисти да участват в тренировки с деца през новата учебна година.Инициативата е част от кампанията „Спорт срещу агресия“, която Вълев стартира съвместно с организацията „Благотворителност и спорт“ /БИС/ с тренировка на открито под Паметника на българо-съветската дружба във Варна. В нея се включиха десетки варненци. „Смятам, че за учениците би било вдъхновяващо успешни спортисти да влязат с тях в един час по физическо например.Сред състезателите има много хора с големи сърца, които съм сигурен, че ще подкрепят каузата. Така ще привлечем вниманието на децата към необходимостта да бъдат физически активни, но не и агресивни, да не стоят само пред компютрите или телефоните си, а да се поизпотят чрез спорт и игра“, обясни Вълев. Той благодари на младежите от БИС, които подкрепят кампанията.„Те са прекрасно доказателство, че масовият спорт е източник на здраве и енергия, независимо от възрастта или начина на живот“, коментира депутатът, който дойде на тренировката на открито със съпругата си и 5-годишния си син. През лятото шампионът и БИС ще организират и спортни прояви на плажа.", "date": "2017.05.27", "title": " Депутат кани спортни звезди да тренират с ученици"}
{"url": "https://trud.bg/%d1%81%d1%82%d1%8a%d0%bf%d0%ba%d0%b8-%d1%80%d0%b5%d1%82%d1%80%d0%be%d1%81%d0%bf%d0%b5%d0%ba%d1%86%d0%b8%d1%8f-%d0%bd%d0%b0-%d1%85%d1%83%d0%b4%d0%be%d0%b6%d0%bd%d0%b8%d0%ba%d0%b0-%d1%81%d1%82/", "text": "Градската художествена галерия ще представи на 2 юни от 18 часа в своите зали за временни експозиции на ул. „Княз Александър Първи“ 15 творби на художника Стоян Куцев, които са знакови за неговите търсения от началото на творческия му път до сега. Ретроспекцията „Стъпки“ включва 25 произведения, характеризиращи различни етапи от изследването на теми и художествени форми, занимавали автора през годините, и ще продължи до 13 юни. В експозицията са подбрани творби от циклите „Аритметичен ритъм на влязла светлина“ (1991 г.), „Към воайора мизантроп“ (200 7 г.), „Знаци и символи“(2010 г.), „Червено“(2014 г.), представящи обекти, пластика, дигитален печат, живопис.Стоян Куцев завършва живопис в Националната художествена академия в София през 1992г., а после специализира в Париж. Преподавал е в Националната художествена гимназия „Цанко Лавренов“ в Пловдив, чийто възпитаник е. Автор е на 10 самостоятелни изложби в страната, участвал е в десетки групови изяви. Член е на Съюза на българските художници, на Дружеството на пловдивските художници и на сдруженията „Изкуството днес“ и „Графично ателие“.", "date": "2017.05.27", "title": " „Стъпки“ – ретроспекция на художника Стоян Куцев в ГХГ-Пловдив"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8%d1%82%d0%b5-%d0%bd%d0%b5-%d0%b4%d0%be%d0%ba%d0%bb%d0%b0%d0%b4%d0%b2%d0%b0%d1%82-%d0%bd%d0%b5%d0%b6%d0%b5%d0%bb%d0%b0%d0%bd%d0%b8%d1%82%d0%b5-%d1%80%d0%b5%d0%b0/", "text": "Лекарите нямат практика да докладват нежеланите реакции след поставяне на ваксините. Това каза професор Тодор Кантарджиев, директор на Националния център по заразни и паразитни болести и национален консултант по микробиология, по .  Според докладите на районните здравни инспекции над 90% от децата са ваксинирани, но има случаи, в които не се откриват антитела в кръвта им, добави той.„Обобщават се докладите на районните здравни инспекции колко ваксини са поставени и обикновено са едни задоволителни цифри – над 90%, което е много успокояващо, но когато се вземе кръв на деца и се търсят антителата, за да се докаже по безспорен научнообоснован начин дали са ваксинирани, положението се оказва малко по-друго. На две деца от Пазарджик, които имат записана ваксина, не се доказват антителата към трите вирусни инфекции. Това значи, че тази ваксина не е поставена“, обясни специалистът.Проф. Кантарджиев посочи, че ваксините са особен вид лекарства, но като всички лекарства и при тях има странични и нежелани действия. Ваксината предизвиква антигенно дразнене, организмът образува имунен отговор, което значи при някои от имунизираните ще се появят нежелани реакции, каза той.„Страничните нежелани реакции по закон в нашата страна се описват от лекарите и трябва да бъдат докладвани на три места: в Националния център по заразни и паразитни болести, в Изпълнителната агенция по лекарствата и във фирмата-производител на дадената ваксина“, посочи Кантарджиев.Всяка година Центърът изготвя доклад за имунизационното състояние на нацията, който включва броят поставени ваксини, и какви странични нежелани реакции са докладвани. Той даде за пример 2016-а година и ваксината за морбили, паротит и рубеола, за която са описани само две нежелани реакции:„За мен това е силно намалена цифра. То значи, че лекарите нямат практиката да докладват нежеланите реакции, а трябва да се докладват. Защото когато лекари – привърженици на антиимунизационните движения, кажат: „Ах, колко реакции съм наблюдавал“, аз го питам простичко: „Колко си докладвал?“ – „Ами, не съм докладвал“. ", "date": "2017.05.27", "title": " Лекарите не докладват нежеланите реакции от ваксините"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bd%d0%be%d0%b2%d0%b0-%d1%81%d0%bf%d0%be%d1%80%d1%82%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%b2-%d1%81%d0%be%d1%86%d0%b8/", "text": "Нова спортна площадка ще бъде открита на 31 май от 11 часа на територията на Дома за деца, лишени от родителски грижи „Княгиня Мария-Луиза“ в Пловдив. Спортната площадка е построена изцяло с дарителски средства. „Имаме много дарители от Германия, Швейцария и Канада, но има участие и на български фирми“, съобщи директорът на институцията Дарина Кукева. Общата стойност на модерната спортна площадка е 68 263 лв., от които 21 369 лв. под формата на строителни материали.", "date": "2017.05.27", "title": " Откриват нова спортна площадка в социален дом „Княгиня Мария-Луиза“ в Пловдив"}
{"url": "https://trud.bg/%d0%bf%d0%be%d0%b2%d0%b8%d1%88%d0%b0%d0%b2%d0%b0%d1%82-%d0%ba%d0%b2%d0%b0%d0%bb%d0%b8%d1%84%d0%b8%d0%ba%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%83%d1%87%d0%b5%d0%bd%d0%b8%d1%86%d0%b8/", "text": "Общинският съвет Павликени подготвя конференция, свързана със стартирането на  Проект „Създаване на условия за модерни образователни услуги и осъществяване на качествено професионално образование в местната ПГАТ „Цанко Церковски“  чрез подобряване на образователната инфраструктура“. Той се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие.Стойността на разработката е 1 300 000 лева. От тях 1 105 000 лева са европейско и 195 000 лева национално съфинансиране.Продължителност на проекта е 26 месеца, а бенефициент е Община Павликени. Със средствата ще се подобри образователната инфраструктура от регионално значение, предоставяща квалификация и умения на учащите, свързани с нуждите на пазара на труда. Друга цел е повишаване привлекателността и понижаване разходите за издръжка в ПГАТ „Ц. Церковски“.С обновяването на учебното заведение ще се повиши неговата конкурентноспособност, ще се предотврати тенденцията към намаляване на учащите, ще се намали процентът на преждевременно напусналите сферата на образованието и ще се подобри професионалната реализация на завършилите. Качественото изпълнение на проекта ще допринесе съществено за подобряване на условията за обучение в ПГАТ “Цанко Церковски” и увеличаване броя на учащите се.", "date": "2017.05.27", "title": " Повишават квалификацията на учениците в гимназията в Павликени с 1,3 млн. лв"}
{"url": "https://trud.bg/%d1%81%d1%8a%d0%b4%d1%8f%d1%82-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%bd%d0%b0%d1%80%d0%ba%d0%be%d0%bc%d0%b0%d0%bd-%d0%be%d0%b1%d1%80%d0%b0%d0%bb-%d1%83%d1%87%d0%b5%d0%bd/", "text": "Районна прокуратура – Ловеч внесе в съда обвинителен акт срещу 32-годишен мъж, принудил ученик да му даде всичките си пари. Обвинението срещу Даниел В. е за това, че на 21 ноември 2016 г. около 20 часа в Ловеч, на ул. “Ангел Кънчев“, принудил непълнолетно момче на 16 години, да му даде парите си. Рецидивистът му взел 9 лева като го заплашил. Той се приближил до младежа на разстояние няколко сантиметра, с което предизвикал неговата уплаха и смущение, заповеднически му казал „да затваря телефона“, след което настоял „да дава парите“. Повторил го, като поискал и другите пари, докато не взел и последните два лева от пострадалия.Обвиняемият е осъждан многократно, като голяма част от деянията са в резултат на злоупотребата му с упойващи вещества. Обвиняемият страда от психични и поведенчески разстройства, дължащи се на употреба на опиоиди. От две години е на метадонова програма и води скитнически, неуседнал начин на живот.В злополучния ден ученикът се прибирал от училище към дома си, говорейки по мобилния телефон. Усетил от дясната си страна присъствие на мъж, по- възрастен от него, със слабо телосложение, облечен в черни дрехи. Непознатият се приближил до момчето и със заповеднически тон му казал да затвори телефона. След което казал, че е от Плевен и му трябва 5 лева, за да се прибере. Непълнолетният му отговорил, че няма пари, но обвиняемият се приближил още по-близо и настоял да му даде пари.Момчето се смутило още повече и решило, че ако даде на непознатия 2 лева, „ще го остави на мира“, извадил портмонето си, за да даде на обвиняемия два лева, но последният като видял, че има още две банкноти му заповядал да дава и другите пари. В уплахата си пострадалият, без да се съпротивлява му дал 5 лева, след което обвиняемият бръкнал в портмонето и взел последните два лева на ученика. Останал без пари и силно уплашен ученикът се прибрал в къщи и казал на близките си за случая. Предстои насрочване на делото за разглеждане от съда.", "date": "2017.05.27", "title": " Съдят рецидивист наркоман обрал ученик"}
{"url": "https://trud.bg/%d0%b7%d0%b0%d1%80%d0%b5%d0%b6%d0%b4%d0%b0%d1%82-%d1%81-%d0%bd%d0%be%d0%b2%d0%b8-%d0%b1%d0%b0%d1%82%d0%b5%d1%80%d0%b8%d0%b8-%d0%b1%d1%8f%d0%b3%d0%b0%d1%89%d0%b8%d1%82%d0%b5-%d0%bf%d0%b5%d1%88%d0%b5/", "text": "Служителите на общинско предприятие „Организация и контрол на транспорта“ в Пловдив започнаха от булевард „Никола Вапцаров“ в квартал „Кючук Париж“ постояването на нови акумулаторни батерии на светодиодната светлинна сигнализация тип „Бягащ пешеходец“.През следващата седмица ще продължи подмяната на старите батерии продължава на всички такива близо 100 конзоли на пешеходни пътеки по големите булеварди и в близост до детски градини и училища в града под тепетата. те са изградени през есента на 2012 г. с пари на дарител.„Светлинната сигнализация се осигурява с акумулаторни батерии, зареждащи се от соларни панели. Наши експерти провериха състоянието на всички устройства и започнахме обновление, което да гарантира по-голямата пътна безопасност“, коментира директорът на ОП „Организация и контрол на транспорта“ Борислав Кръстев. Той допълни, че всички пешеходни пътеки в Пловдив са обозначени със съответната хоризонтална и вертикална пътна маркировка, а към „зебрите“ на места с интензивен трафик извън централната градска зона е изградено допълнително осветление с цел скоростта на МПС-ата да се намали до законно установения максимум от 50 км/ч в населените места.Продължава и изграждането на повдигнати пешеходни пътеки.", "date": "2017.05.27", "title": " Зареждат с нови батерии „бягащите пешеходци“ в Пловдив"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d0%be%d1%81%d1%82%d0%be%d1%8f%d0%bd%d0%bd/", "text": "Река Янтра и притоците й на територията на община Велико Търново са под постоянно наблюдение. Разпореждането е на кмета на старопрестолния град Даниел Панов, а поводът са продължаващите повече от 12 часа обилни валежи. Опасност от наводнения няма.Към 12,30 ч. в събота нивото на р. Янтра във Велико Търново бе около 3 метра при критична стойност от 6,50 м в квартал „Чолаковци” и 7,20 м. в квартал „Асенов”. Постоянното наблюдение на реката и притоците й ще продължи и през следващите 24 часа. Следят се всички рискови участъци. Кметът Даниел Панов изисква постоянна информация от кметовете и кметските наместници на населените места в общината за нивата на малките реки и дерета, язовири, както и за свлачищни процеси. Не са подадени сигнали за аварийни ситуации.", "date": "2017.05.27", "title": " Кметът на Търново разпореди постоянно наблюдение на реките"}
{"url": "https://trud.bg/%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%b5%d0%b4%d0%b5%d0%bb%d0%b2%d0%b0%d0%b9%d1%81-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%82/", "text": "Кметът на район „Тракия“ в Пловдив Костадин Димитров заедно с директора на детска градина „Еделвайс“ Стела Колишева засяха дъб като символ на здраве и дълголетие. Това се случи в деня, в който детското заведение отбеляза 35 години от създаването си. „Благодаря на всички вас, които с любов и търпение се грижите за нашите деца, възпитавате ги и ги образовате“ – с тези думи районният кмет Костадин Димитров се обърна към екипа на ДГ „Еделвайс“. Празничен концерт зарадва многобройните гости, сред които бяха бивши възпитаници на детското заведение, родители и приятели.", "date": "2017.05.27", "title": " Детска градина „Еделвайс“ в Пловдив отпразнува 35-и рожден ден"}
{"url": "https://trud.bg/%d0%b5%d0%ba%d1%81%d0%bf%d0%be%d0%bb%d0%b8%d1%86%d0%b0%d0%b9-%d0%b1%d0%b5-%d0%b8%d0%b7%d0%b1%d1%80%d0%b0%d0%bd-%d0%b7%d0%b0-%d0%bb%d0%b8%d0%b4%d0%b5%d1%80-%d0%bd%d0%b0-%d0%b1%d1%81%d0%bf-%d0%b2-%d0%b1/", "text": "Активистите на БСП в Благоевград избраха Любен Милев за свой лидер на провела изборна конференция. Изборът се наложи след като досегашния водач Николай Бошкилов стана депутат.Любен Милев събра 50 гласа в своя полза от 93-ма гласували. Негов конкурент в надпреварата бе общинската съветничка Гергана Янчева.Основната задача пред Любен Милев е сплотяване на местните структури на левицата. Новоизбраният общински лидер обеща да работи в прозрачност и в тясно сътрудничество с целия актив. Любен Милев е бивш зам.директор на дирекцията на полицията в Пиринско.На партийната конференция официален гост бе Владимир Москов, кмет на Гоце Делчев и член на Изпълнителното бюро на БСП.", "date": "2017.05.27", "title": " Експолицай бе избран за лидер на БСП в Благоевград"}
{"url": "https://trud.bg/%d0%b0%d0%bb%d0%b5%d0%ba%d0%be-%d1%81%d0%b2%d0%b5%d1%82%d0%bb%d0%b5%d0%b9%d1%88%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d0%b8%d0%bd/", "text": "На погребението му няма нито един човек от власттаЩастливеца: Аз и пари са две субстанции, осъдени на вечна раздялаНа 11 май (23 май – нов стил) 1897 г. навечерието на великия роден празник е помрачено от убийството на Алеко Константинов. Покосен е най-светлият и обичан в онова време син на Словото. Потресеният българин тогава и днес сякаш не приема, че куршумът е предназначен за Алеко. Самоизмамва ли се, или някой го мами с версията за неволна смърт и че изстрелът уж бил по пътуващия в същия файтон политик Михаил Такев. А пред фактите и боговете мълчат. И тази поговорка е подминала България. Тук не се съобразяват със самопризнанията на убийците пред съда, че им е било разпоредено да убият всички пътници във файтона по пътя от Пещера за Пазарджик. Не се вслушват в споделеното от Алеко в писмо до Найчо Цанов: “Преди офицерчетата ме диреха да ме тупат, сега други ме следят да ме притупат. От няколко места ме предупредиха за това, но аз не вярвам да стигнат дотам.”“Забравя се” отмъстителното “безразличие” на властта, представител на която не се появява на погребението. Затова думата има редакторът на сп. “Мисъл” д-р Кръстев: “Властта, подлата власт, блести със своето отсъствие и с това придава по-сърдечен изглед на тая ранна траурна процесия.”Но присъстват много хиляди хора. Народът присъства, воден от своята интелигенция. И от бъдещето си – студентите от Висшето училище обявяват тридневен траур. Създават почетна стража и носят ковчега с тялото до църквата “Св. Крал” (“Св. Неделя”) и оттам – до гроба. А часове преди това траурният влак е потеглил от Пазарджик след 20-хиляден прощален митинг. Защо? Какво се е случило? Как така откровено зейва пропастта между народа и властта? И защо слънчевият талант, висшият интелектуалец, ненадминатият патриот, наречен заради обаянието си Щастливеца, предизвиква със смъртта си първата дълбока криза между тях?Началото на отговора е: обществото комай не приема като случайност, а като злодейство, смъртта на Алеко. Макар разследването и съдът да стигат само до кмета на Радилово, а не “откриват” височайшия поръчител. Народът оплаква с горчиви сълзи кончината на писателя. Знае, че е загубил своя възжелан водач: изразителя на неговите настроения и идеали; елегантния безпощаден служител на Истината; праведника, извоювал си с безупречна безкористност правото да е равен на посланията на голямото Слово.За да не оставям думите ми да изглеждат като надута патетика, ще се обърна към фактите. Алековият приятел Найчо Цанов решил да наблюдава реакцията при четенето на “Бай Ганьо” в едно читалище след излизането на първите му части в “Мисъл”. И описва един от читателите, чието поведение станало стандарт за останалите: “Най-после четецът не може да се сдържи, избухва във висок смях: “Чели ли сте “Бай Ганьо” от Алеко Константинов?” Разбира се, чел съм го. Разменяваме си впечатленията, смеем се до насита, вземаме си сбогом и аз оставам да чакам друга жертва.”Но “Бай Ганьо” е само началото на народната обич и упование, обградили Алеко в последните три години от живота му. За тях допринасят най-вече фейлетоните, които започва да пише след 1894 г. с вярата в техния обществен ефект. Те винаги са по някой злободневен повод, винаги визират реални личности и винаги достигат до обобщения и присмеха на някакъв характерен и вече траен обществен порок на властта и капитала. И винаги разсейват предпочитаната потайност и мъглата от одобрителни и възхваляващи думи. На разсъблечените до голо алчност, глупост, наглост, арогантност, крадливост, корумпираност и некомпетентност им остава само да примигват и да мечтаят да се отърват от безстрашния и безпощаден изобличител.Всъщност не мечтаят, а действат. Във всички възможни посоки да разколебаят, уплашат, унижат и дискредитират Алеко. През юни 1885 г. (само на 22 години) той се завръща от Одеса като дипломиран юрист. Веднага го назначават в Софийския окръжен съд, където бързо просперира. Колко му е на изключителния интелект. Но започва Стамболовото управление. И Алеко изхвърча още в 1888 г. от заеманата прокурорска длъжност, защото отказва да изпълни волята на висш управник да съди редактора на в. “Народни права”. Понесъл е още едно уволнение, а на 31 декември 1896 г. си подава оставката като юрисконсулт на Софийската община. Вероятно за да предотврати поредното унижение, след като кмет става Григор Начович. Политик, който е нямало да му прости блестящите задявки.След всяко уволнение Алеко се заема с адвокатска практика. И с преводи (от руски и френски) и писане, с обществена дейност. Член е на ръководството на “Славянска беседа”, става един от активистите на първия журналистически конгрес в 1894 г. От 1893 г. започва да превръща в професия писателските си увлечения. И търси начин да си осигури финансова независимост и адекватен социален статут. Нанасят тежък удар на стремежа му за преподавателска и научна кариера в правото. Въпреки че при кандидатстването за доцент по наказателно право във Висшето училище през 1896 г. трудът му получава висока оценка от рецензента, не го избират.В същото време се опитват всячески да го очернят и лишат от ореола на праведник. Само че са подценили бляскавото му остроумие и юридическото образование. Ето как отговаря на поредната нападка – за “алчността” му като адвокат, като пътем разпилява и друго несъстоятелно обвинение: “Това антрефиле ми напомня една телеграма до в. “Мир”, в която се казваше, че аз съм пръскал пари между избирателите. Аз и пари са две субстанции, осъдени на вечна раздяла.”Това е то: народна любов и стигаща до безчовечност омраза на осветената неморалност и бездуховност. (И накрая – до убийство). Последният неин израз е демонстрацията на някакъв полковник, който обърнал гръб, когато в Пазарджик минава процесията с тялото на Алеко. Военните са му били масово, люто и трайно обидени. Но писателят черпи сили от верни приятели и от народната любов, която го окриляла да се опълчи на властническите пороци и несдържаната им заканителност. А популярността му стигала и до комичност – често при разпознаването му на обществени места хората го сочели с думите “Вижте бай Ганьо”.Е, вярно е – “Бай Ганьо” е историческата визитка на писателя. Която и днес наследилите омразата (пак малцинство!) размахват като грях – видите ли, Алеко бил създал национално представителен образ, който носи вина за лошия ни образ. Истината е, че Алеко е отговорен за двамина Ганьовци. Единият е заключеният в текста, рожбата му в книгата. Този герой, за когото не са спрели препирните национален или социален тип е, ние презираме и отхвърляме като самоидентификация.Но интересен е и другият бай Ганьо, митологичният, този, чието създаване Алеко е подбудил с изобразителната си мощ. Което си е оценка за писателя. Скоро след смъртта му се появяват няколко книги със същия герой. Незначителни като литература, но полагащи темелите на митологията. Жива и днес и поддържана с диспути кой е бай Ганьо и най-вече с неспирно създавани вицове за него. И тъй като е народно деяние, с него народът прави оценка и на Алеко, и на героя му. Митологичният бай Ганьо не е литературният. Той не е избягал далеч от простащината на първообраза, но е надарен с шутовски функции, смесица от пороци и лукавщини с находчивост, остроумие и грубоват чар. Защото народът е спазил важното Алеково разкритие за героя си: “Бай Ганьо е проявил досега само животната си енергия, но в него се таи голям запас от потенциална духовна сила, която очаква само морален импулс, за да се превърне в жива сила.” Така народът отстоява разбирането на автора за Ганьовата многозначности показва любовта си към Алеко и към отношението му към властта, която нарушава допустимите територии и убива. Дано да стигне и до преобразуващия морален импулс.Многоуважаемий господин Ганьо!Обръщам се към Вас, Вие сте народен представител и молим занапред да не се повтарят подобни работи, дето да ходи цял полк из гората и да лаят като кучета и господа офицерите да бият зайци, защото ний не сме пратени да се учим да лаем, а да пазим своето отечество и съвсем уморени, капнали, сълзи ти текат от очите, изгладнял, а те те карат насила да лаеш, хем хубаво да бъде, като копой, инак бой, че не си знаял като ловджийско куче да лаеш, и убиха само пет (5) заека. Добре, че не нараниха някой войник, защото пак ще яде бой, че не се е вардил. Освен това назначиха ме вестовой и аз пера гащичките на детето и на пайтона също аз. Това е едно срамотно нещо и молим да издадете закон и като нямам повече какво да ви пиша, оставам. Скъсайте писмото.Ваш покоренТръпко Тръпков, младши войник. Анкета на Иван ШишмановИме и презиме?– Алеко Константинов.Месторождение?– Свищов.Място и дата на изповедта?– Село Владая, 20 юли 1894 г.Коя краска предпочитате?– Краската на кожата.Коя е любимата Ви миризма?– Миризмата на параходите и железниците.Кой цвят Ви се вижда най-хубав?– Бутон от роза и незабудка.Кое животно Ви е най-симпатично?– Кучето.Коя краска на очи и коси предпочитате?– Ясно сини очи и руси коси.Коя е според Вас най-почтената добродетел?– Любовта като сърдечна доброта.Кой порок мразите най-много?– Скъперничеството.Кое е най-любимото Ви занаятие?– Да пиша хумористични очерци.Кое развлечение Ви е най-приятно?– Гуляй на чист въздух и мъжка компания.Кой е според Вас идеалът на земното щастие?– Свобода от всякакви условности и задължения.Коя съдба Ви се вижда най за окайване?– Да се разочароваш от силата на честността.Може ли да Ви попита човек на колко сте години?– Тридесет и една година, 6 месеца и 20 дни.Кое кръстно име бихте си взели, ако бихте си го избрал сам?– Пак Алеко, а като псевдоним нещо смешно.Кой е най-хубавият момент в живота Ви?– Пътуването ми в Америка и когато ми хрумна идеята за “Бай Ганя”.Кой е най-тъжният?– Когато измряха домашните ми и аз останах без работа.Коя е Вашата главна надежда?– Че кога да е ще бъда оценен по достойнство.Вярвате ли в приятелството?– Да.Кой е според Вас най-хубавият момент през деня?– Ранна утрин преди изгрев на слънцето.Кое историческо лице Ви е най-симпатично?– Саванарола.Коя личност от роман или театър?– Лео на Шпилгагена.В коя страна бихте предпочели да живеете?– България.Кой е любимият Ви писател?– Тургенев.Кой живописец?– Верещагин.Кой композитор?– Верди. (Тук Валентин Стамов свири за по-малко от минута нещо по Вердиев мотив)Ако бихте желали да си имате девиза, коя бихте си взели?– Свобода, честност и любов.Кое е според Вас майсторското творение на природата?– Младо и здраво человеческо тяло.От кое място Ви е останал най-приятният спомен?– От върха на Айфеловата кула и от Ниагара.Кое е любимото Ви ястие?– Пастърма и кисело зеле.Предпочитате ли меко или твърдо легло?– Меко умерено и хладно легло.Кой чужд народ Ви е най-симпатичен?– Французите.Напишете някоя Ваша мисъл или цитат, смисъла на който Вие одобрявате.– Щастието е относително и аз съм дошел до убеждение, че цивилизацията не е направила един народ по-щастлив от другите: животът сравнително е улушчен, но количественото отношение между доволни и недоволни едва ли се е изменило и едва ли ще се измени.", "date": "2017.05.27", "title": " Алеко – светлейшият български син"}
{"url": "https://trud.bg/%d0%b6%d0%b8%d0%b2%d0%be%d0%bf%d0%b8%d1%81%d0%b5%d1%86-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bd%d0%be%d0%b2%d0%b8-%d1%82%d0%b2%d0%be%d1%80%d0%b1%d0%b8-%d0%b2-%d0%ba%d1%8a%d1%89/", "text": "На 1 юни от 18 часа почитателите на живописта в Пловдив ще могат да се срещнат с новите творби на художника Пламен Бешков, който откива своята поредна самостоятелна изложба в къща „Мексиканско изкуство“ на Градската галерия в Стария град. Пламен Бешков представя живопис, изпълнена с маслени и акрилни бои, отдавайки предпочитание на фигуралната композиция. Творбите в изложбата са обединени от темата за съпоставяне между мъжкото и женското начало. Същевременно зрителят не е ограничен в свободата да възприема и тълкува видяното в по-широко измерение.Налага се и усещането за една дистанцираност към времето и пространството и в отношението на човека към заобикалящия го свят. В рисунката и трактовката на човешката фигура съзнателно е търсена деформация на формата до степента, подпомагаща специфичния изказ на автора. Композициите са изградени в силни и контрастни тонове, тъй като експресивният рисунък е характерна особеност в стила на художника.Пламен Бешков е завършил Средно специално художествено училище „Илия Петров“- София, българска филология в Пловдивския университет „Паисий Хилендарски“, както и „Педагогика на обучението по изобразителното изкуство“. Работи в областта на живописта и графиката. Участва в общи изложби в страната, реализирал е самостоятелни изложби у нас, в Румъния и Гърция. Участва и в международен уъркшоп „Обединени художници за Обединена Европа“ през 2017 г", "date": "2017.05.27", "title": " Живописец представя нови творби в къща „Мексиканско изкуство“ в Пловдив"}
{"url": "https://trud.bg/%d0%bf%d0%be%d0%b4%d0%b0%d1%80%d0%b8%d1%85%d0%b0-%d0%bf%d0%be%d0%b7%d0%bb%d0%b0%d1%82%d0%b5%d0%bd%d0%b0-%d1%80%d0%be%d0%b7%d0%b0-%d0%bd%d0%b0-%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8/", "text": "Вицепрезидентът на България Илияна Йотова присъства на ритуал „Розобер“, с който в събота започна Празникът на розата в Карлово. Тя получи за спомен символа на града – истинска позлатена роза, която й подари кметът на Община Карлово д-р Емил Кабаиванов.Фолклорни и кукерски състави посрещнаха в розовите масиви край родния град на Васил Левски Царицата на розата, която пристигна с файтон. Марина Свиленова, Царица на Розата за 2016 г. официално предаде короната на новата „Царица на розата 2017“ Христина Караколева. Туристи от Япония, Китай, Холандия, Испания и Италия се включиха в уникалния ритуал розобер, а сред гостите бяха официални делегации от побратимените с Карлово градове Брянск (Русия), Осио Сотто (Италия) и Конин (Полша).Празникът продължи на площад „20-и юли“ с шествие на Царицата на розата и военния духов оркестър при 61-ва Стрямска механизирана бригада. Д-р Емил Кабаиванов връчи статуетката „Златната роза“, изработена от 24-каратово злато на „Царица на розата 2017“.„Благодаря ви, че ме направихте съпричастна на този празник не само на розата, но и на красотата, на изяществото и на толкова много талант“, каза в приветствието си вицепрезидентът Илияна Йотова. „Много е хубаво, когато отидеш в западните страни на Европа, посетиш големите музеи и навсякъде българската роза има своето място и своето кътче. Отдавна продуктите от българска роза имат своя стандарт за качество и своята европейска и световна марка. Българската роза е визитната картичка на нашата скъпа държава“, каза още Илияна Йотова на площада в Карлово.Заместничката на държавния глава Румен Радев обяви, че подкрепя напълно кмета на община Карлово д-р Емил Кабаиванов, че държавата трябва да застане зад розопроизводителите и да ги подкрепи. „Трябват повече субсидии и внимание във всички програми, финансирани от европейските фондове“, допълни вицепрезидентът Йотова.", "date": "2017.05.27", "title": " Подариха позлатена роза на вицепрезидента Илияна Йотова, уважила Празника на Карлово"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%bf%d0%be%d0%b5-%d0%be%d1%82%d1%82%d0%be%d0%b2%d0%be%d1%80%d0%bd%d0%be%d1%81%d1%82/", "text": "„Ислямска държава“ пое отговорност за , при което загинаха десетки християни-копти, предаде АФП.„Отряд на „Ислямска държава“ извърши вчерашното нападение в град Миния, насочено срещу автобус, превозващ копти, отнемайки живота на 32 от тях“, съобщи свързаната с „Ислямска държава“ медия „Амак“.", "date": "2017.05.27", "title": " „Ислямска държава“ пое оттоворност за нападението в Египет"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b2%d1%8a%d1%82%d1%80%d0%b5%d1%88%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8-%d0%b4%d0%b0%d0%b4%d0%b5/", "text": "Министърът на вътрешните работи Валентин Радев и кметът на община Сандански Кирил Котев дадоха символичен старт на строително монтажните работи по санирането на сградите на Районно управление „Полиция“ и Районна служба „Пожарна безопасност и защита на населението“ в курортния град.На церемонията присъстваха и зам.-министърът на икономиката Александър Манолев, депутатът Атанас Стоянов, областния управител Бисер Михайлов, директорът на главна дирекция „Пожарна безопасност и защита на населението“ – гл. комисар Николай Николов, директорът на РД „ПБЗН“ град Благоевград – Георги Пърмаков, директорът на областна дирекция на МВР – Благоевград – комисар Николай Хаджиев и др.Преди това министър Радев участва в инспекцията на ремонтните дейности на сградата на Регионална служба „Пожарна безопасност и защита на населението”в Благоевград. Проверка на обекта направи министърът на вътрешните работи Валентин Радев, кметът на Благоевград Атанас Камбитов.Саниране, подмяна на дограма и други дейности целят да се постигне енергийна ефективност на сградата клас С”, обясни кметът Атанас Камбитов. Проектът предвижда още подмяна на отоплителната и ВиК системите на сградата, ремонт на гаражите за пожарните автомобили и помещенията на дежурните служители и пожарникари и осигуряване на достъп на хората с увреждания.„Обектът е на стойност близо 600 000 лв. – европейско и национално финансиране, и е част от ангажиментите, които ГЕРБ предвижда в системата на МВР за подобряване условията на труд на работещите в това важно за всички нас министерство”, каза пък народният представител Даниела Савеклиева.", "date": "2017.05.27", "title": " Министърът на вътрешните работи даде символичен старт на санирането на сградите на полиция и пожарна в Сандански"}
{"url": "https://trud.bg/%d0%bf%d1%80%d0%be%d0%b1%d0%bb%d0%b5%d0%bc-%d1%81-%d0%ba%d0%be%d0%bc%d0%bf%d1%8e%d1%82%d1%8a%d1%80%d0%bd%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0%d0%b1%d0%b0%d0%b2%d1%8f-%d0%bf/", "text": "Проблем с компютърната система е причината за многото забавени полети на Британските авиолинии, съобщиха от компанията, предаде .От превозвача се извиниха за „глобалното системно прекъсване“ и заявиха, че „работят с цел да решат проблема възможно най-скоро“.От лондонското летище „Хийтроу“ обявиха, че „работят съвместно“ с Британските авиолинии по въпроса.Не е ясно колко полети са били засегнати от проблема, но много пътници се оплакаха от забавяния на съобщенията от и за лондонските „Хийтроу“, „Гетуик“, както и летището в Белфаст.", "date": "2017.05.27", "title": " Проблем с компютърна система забавя полети на Британските авиолинии"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bf%d0%be%d0%bd%d0%b8%d0%b6%d0%b8-%d0%bd%d0%b8%d0%b2/", "text": "Правителството на Великобритания понижи нивото на заплаха от терористичен акт от критично на сериозно, съобщи премиерът на страната Тереза Мей, цитирана от „“.Нивото беше вдигнато след като атентатор  в Манчестър и уби 22 души и рани над 60.„Атака е много вероятна, но не непосредствено очаквана”, поясни Тереза Мей.Военните, които бяха изпратени в Манчестър и други големи градове в страната, за да съдействат на местната полиция, ще бъдат отзовани в понеделник вечер.До момента за терористичното нападение има Отговорност за атаката пое радикалната групировка „Ислямска държава“.", "date": "2017.05.27", "title": " Тереза Мей: Великобритания понижи нивото на заплаха от терористичен акт"}
{"url": "https://trud.bg/12-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%be-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%82/", "text": "Таксиметров автомобил е паднал в река Янтра, при инцидента е пострадало 12-годишно момиче. Това съобщиха от пресцентъра на ОДМВР-Габрово.Произшествието е станало около 11.30 часа. Водачът, който е на 66 години, е изгубил контрол над управлението на автомобила, излязъл е извън пътя и е паднал в коритото на реката.При инцидента е пострадало 12-годишно дете, което е пътувало на задната седалка. То е настанено в Габровската болница с фрактура на лявата раменна кост, без опасност за живота. На водача е взета проба за употреба на алкохол, като дрегерът е отчел нулев резултат.Извършен е оглед за установяване на причините и обстоятелствата за пътнотранспортното произшествие. Образувано е досъдебно производство.", "date": "2017.05.27", "title": " 12-годишно дете е пострадало, след като такси падна в Янтра"}
{"url": "https://trud.bg/%d0%ba%d1%83%d0%bf%d0%b0-%d0%bd%d0%b0-%d0%bc%d0%b0%d1%80%d0%b8%d0%bd-%d1%87%d0%b8%d0%bb%d0%b8%d1%87-%d0%bd%d0%b0-%d0%b0%d1%81%d0%b8%d0%ba%d1%81-%d0%bc%d0%b0%d1%81%d1%82%d1%8a%d1%80%d1%81/", "text": "Купа на хърватския ас в тениса Марин Чилич ще бъде голямата изненада на най-престижния тенис турнир за знаменитости у нас „Асикс Мастърс“. Тя е предоставена от бившия международен съдия Детелин Баялцалиев, който традиционно осигурява трофеите на именития турнир от календара на АТР в Истанбул. Трофеят е абсолютно същият, но все още не се знае кой ще го получи.Всички знаменитости на „Асикс Мастър“ ще получат статуетки, а първите четири двойки ще бъдат наградени с купи. Дуелите започват в неделя сутрин в 10 ч на комплекс „Глория Палас“ в „Горна баня“. В своя традиционен стил организатор №1 Любо Ганев „заповяда“ на дъжда да спре до събота вечер. Според метеорологичните прогнози от неделя времето се оправя и няма да има проблеми с тенис шоуто.Защитаващият титлата си Бойко Борисов в тандем с Катина Симеонова трябва да започне в първи кръг срещу Явор Цаков и Йордан Христов. Това отреди жребият за турнира, направен от жури в „Глория Палас“. В другия край на схемата фаворит №2 е двойката Йордан Лечков – Георги Илиев-Майкъла. Първите им съперници ще бъдат Асен Григоров и Васил Димов.Най-добрият тенисист в осмото издание на турнира ще получи специална награда от вестник „Труд“. Борд от тенис корифеи ще определи кой най-много заслужава приза.Входът за атракцията е безплатен. Победителят трябва да бъде излъчен до 14 часа, за да могат всички по-късно да се отдадат на футболните емоции с вечното дерби ЦСКА – „Левски“.", "date": "2017.05.27", "title": " Купа на Марин Чилич на „Асикс Мастърс“"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%b0%d0%b2%d0%b8%d0%be%d0%bb%d0%b8%d0%bd%d0%b8%d0%b8-%d0%be%d1%82%d0%bc%d0%b5%d0%bd%d0%b8%d1%85%d0%b0-%d0%bf%d0%be%d0%bb%d0%b5/", "text": "Британските авиолинии съобщиха, че всички полети на компанията от лондонските летища „Хийтроу и „Гетуик“ са временно преустановени, заради , предаде АФП, позовавайки се на изявление на говорител на превозвача.„Британските авиолинии отмениха всички полети до 18:00 ч. (местно време) от „Хийтроу“ и „Гетуик“ днес“, заяви говорителят.Причината е глобален срив в компютърната им система, предаде .В изявление на въздушния превозвач се казва, че са изпитали отказ в информационната система и в резултат е причинено тежко смущение в летателната експлоатация в световен мащаб.От „Бритиш еъруейз“ допълниха, че засега няма доказателства, че повредата в компютърната им система се дължи на кибер атака.Пасажери съобщават в социалните мрежи за закъснения на летища в Рим, Прага, Стокхолм, Малага и Лисабон. Много от тях критикуват превозвача, че не осигурява храна и напитки като компенсация за чакащите.", "date": "2017.05.27", "title": " Британските авиолинии отмениха временно полетите от „Хийтроу“ и „Гетуик“"}
{"url": "https://trud.bg/%d1%82%d1%80%d0%b8-%d0%ba%d0%be%d0%bb%d0%b8-%d0%b8-%d0%ba%d0%b0%d0%bc%d0%b8%d0%be%d0%bd-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d1%85%d0%b0-%d0%ba%d1%80%d0%b0%d0%b9/", "text": "Катастрофа между три автомобила и камион затрудни движението на пътя Стара Загора – Казанлък, предаде БТВ. При инцидента няма пострадали.Около 14:30 автомобил се подхлъзва на пътя и се завърта. Минути по-късно втори автомобил прави същото.Камион, който пътува в същата посока, вижда двете коли в последния момент и се опитва да избегне удара с тях, закачайки успоредно движеща се трета кола.Камионът също се подхлъзва и катастрофира. ", "date": "2017.05.27", "title": " Три коли и камион катастрофираха край Казанлък"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d0%bf%d0%b0%d1%80%d0%b8%d0%b6%d0%ba%d0%be%d1%82%d0%be-%d1%81%d0%bf%d0%be%d1%80/", "text": "Президентът на САЩ Доналд Тръмп обяви, че ще вземе окончателно решение по въпроса дали САЩ ще останат част от Парижкото споразумение за климата следващата седмица.„Ще взема своето окончателно решение относно Парижкото споразумение следващата седмица!“, написа американският държавен глава в туитър.Изявлението идва на фона на продължаващия натиск към САЩ от страна на партньорите от Г-7  по общата рамка на действията, насочени към борбата с глобалното затопляне.", "date": "2017.05.27", "title": " Доналд Тръмп решава за Парижкото споразумение следващата седмица"}
{"url": "https://trud.bg/%d0%bd%d0%b5%d1%81%d1%82%d0%b0-%d0%b8%d0%bc%d0%b0-%d0%bf%d1%80%d1%8a%d1%81%d1%82-%d0%b7%d0%b0-%d1%87%d0%b5%d1%80%d0%b5%d1%88%d0%ba%d0%b0%d1%82%d0%b0-%d0%bd%d0%b0-%d0%bf%d0%be%d0%bf/", "text": "„Това е черешката на тортата в моята кариера!“Думите на Ивелин Попов идват часове след като неговият отбор „Спартак“ (Москва) става шампион на Русия. Трофеят е първи за клуба след 16-годишна пауза и първи в кариерата на Попето зад граница. Но за да се стигне до този върхов момент, е трябвало да се случат редица събития. И както винаги… съдбата си знае работата.Зад успеха на един отбор по принцип стои преди всичко треньорът. Така е и този път. Редица специалисти се опитаха да върнат през годините доминацията на „Спартак“ в Русия, но без резултат. Направи го никому неизвестният за широката общественост Масимо Карера. Италианецът е бивш защитник, спечелил всичко възможно в Серия А. Той играе 5 сезона за „Ювентус“ през 90-те. Считан е и за легенда на далеч по-скромния „Аталанта“ с над 200 двубоя за тима от Бергамо.След като окача бутонките на пирона, той се завръща в Торино, за да стане един от доверените хора на Антонио Конте и негов асистент.През 2012-а Карера дори води „бианконерите“, след като настоящият мениджър на „Челси“ е наказан за 4 месеца заради скандал с уговаряне на мачове. През това време сеньор Карера взима Суперкупата на Италия. И това кара един от шефовете на гранда Джон Елкан да се пошегува: „В първия си мач като старши треньор Карера спечели повече трофеи, отколкото Зденек Земан за цялата си кариера.“След края на ерата „Конте“ в „Ювентус“ двамата продължават съвместната си работа в националния отбор на „адзурите“. Пътищата им се разделят миналото лято, когато опитният тактик пое към „Челси“.Тогава 52-годишният Масимо решава, че има нужда от ново предизвикателство. А както вече споменахме, съдбата си знае работата в подобни моменти. Още в началото на Евро 2016 Карера се среща с Дмитрий Алейничев, наставника на „Спартак“ (Москва). По това време руският треньор си търси асистент, който да отговаря за работата със защитниците. Собственикът на „червените“ Леонид Федун пък настоява специалистът да бъде от Италия, откъдето е и треньорът на вратарите Джанлука Риоми. Топ вариантът по това време е Алесандро Неста, но легендата на „Милан“ отказва заради своя проект в Маями.Така Алейничев, който говори добре италиански заради своя престой като футболист в „Рома“ и „Перуджа“, се спира на Карера.„Срещнахме се в Лион след победата на Италия над Белгия на Евро 2016 и му направих официална оферта – признава Алейничев. – Масимо даде принципното си съгласие и веднага след края на турнира подписахме договора.“Руснакът пък поема „Спартак“ най-вече заради славното му минало като футболист в клуба. Той е един от основните играчи в селекцията на Олег Романцев през 90-те, когато „червените“ са абсолютен хегемон в родината си. Алейничев е и сред най-големите любимци на феновете на тима и именно те са в основата той да бъде назначен за старши треньор през 2015-а. Собственикът Федун далеч не е вдъхновен от идеята, но общественият натиск оказва влияние.В първия сезон начело на „Спартак“, Алейничев успява съвсем леко да подобри резултатите, а отборът финишира 5-и. Босът на клуба обаче определя сезона като разочароващ.Следва абсолютен крах в Лига Европа и отпадане от кипърския АЕК (Ларнака), за да се стигне до раздялата със специалиста.Фаворит за нов треньор по това време е Курбан Бердиев, голямата цел на президента Федун, но пътищата им се разминават. Съдбата следва своя път. Причината – Бердиев настоява да има последната дума в клуба, а босът иска да контролира процесите.В същото време Карера вече се е установил в клуба и е създал отлично впечатление на играчи, журналисти и фенове. Неговите методи на работа са сравнявани с енергията на Юрген Клоп край тъчлинията.Докато италианецът води временно „Спартак“, отборът показва привлекателен футбол и на 17 август той официално става старши треньор. А Бердиев окончателно отпада от сметките на Федун.В първите си 4 мача Карера записва само победи и започват да валят суперлативи за работата му. Точно тогава идва и първият студен душ в неговата кратка кариера на старши – отпадане от втородивизионния СКА (Хабаровск) от турнира за Купата на Русия.Буреносните облаци надвисват над Масимо след поражение от слабака УФА насред Москва с 0:1. И понеже едно зло никога не идва само, няколко дни по-късно и „Зенит“ поваля някогашното страшилище на руската Висша лига.Работата на Карера е поставена под съмнение. Италианецът обаче успява да стабилизира отбора след турбуленцията в много важен момент – градското дерби с ЦСКА, в което ликува след 3:1. В следващите 18 кръга италианският „Спартак“ губи едва 2 пъти.Именно двубоят с армейците е посочен по-късно от играчи и специалисти като ключовия за титлата на „Спартак“. Следват 3 поредни успеха с по 1:0 в типичен италиански стил. В този момент местните анализатори вече са сигурни – този отбор е променен.„Това бе основен проблем на „Спартак“ – признават в Русия. – Когато на отбора не му вървеше, не можеше да бие. При Карера това се промени. Тимът намираше начин да вземе мачовете дори когато нямаше ден.“Следва пролетен рейд в шампионата, преди да дойде най-ценната победа за годината – 1:0 срещу „Том“ (Томск). И след канско ходене по мъките през новия век „Спартак“ отново е шампион.„Благодарен съм на всеки играч – от първия до последния! – обяви след триумфа Карера. – Те се превърнаха в една обща сила. И никога не се отказаха от своята мечта. Не се предадоха и в трудните моменти.“След големия успех специалистът получи похвала от редица свои колеги от цял свят, сред които Антонио Конте, Лучано Спалети и много други. Но една друга реплика, изляза от устата на Жозе Моуриньо преди години, обяснява всичко.„Най-дразнещото е, че всички в Италия са треньори“, обяви преди време Специалния, докато с „Интер“ бе част от калчото. Факт. Не е ясно само дали португалецът наистина осъзнава колко много е прав…", "date": "2017.05.27", "title": " Неста има пръст за „черешката“ на Попето"}
{"url": "https://trud.bg/%d1%81%d0%ba%d0%b0%d1%82%d0%be%d0%b2-%d1%81-%d1%82%d0%be%d1%80%d1%82%d0%b8-%d1%81%d0%b0%d0%bc%d0%be-%d1%81%d0%b5-%d1%81%d0%bd%d0%b8%d0%bc%d0%b0%d0%bc/", "text": "„", "date": "2017.05.27", "title": " Скатов: С торти само се снимам"}
{"url": "https://trud.bg/%d0%b4%d0%b5%d1%86%d0%b0-%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b0%d0%ba%d1%82%d0%b8%d0%b2%d0%bd%d0%be-%d1%80%d0%b0%d0%b1%d0%be%d1%82%d1%8f%d1%82-%d0%b7%d0%b0%d0%b5%d0%b4%d0%bd/", "text": "Деца и родители заедно се забавляват в първия ден от най- обичаното събитие в Благоевград – Детски панаир. Инициативата се организира от Фондация Easy Art , с председател Станка Желева и Община Благоевград. Началото, на двуднения панаир за деца, бе поставено днес с пъстра музикално- танцова програма на площад „Македония”. Участие взеха талантите от Център за личностно и творческо развитие на децата на Благоевград- „Пиринска китка”, „Пиринче”,балетна школа. Специални гости бяха възпитаниците на танцов състав „Гергьовче” към ОДК- град Петрич и клубовете „Мания” и „Ревю”.Над 40 културно-образователни инициативи забавляват и образоват децата на Благоевград за поредна година. Малчуганите могат да създават глинени съдове, да свирят на барабани, да рисуват, да правят опити, да шият, да изработват бижута, фигури от пластелин. Детски панаир предлага и работилница за анимационни филми, ателие за безопасност на пътя, шоу с фокуси и вариететни атракциони. „ Stop Motion анимация с NIM production – aNIMation studio for kids“ дава възможност на децата да разберат как се прави анимационен филм, да изберат сами герои и сюжет.В специален кът има ателие за пътна безопасност с подкрепата на „Агромах“, което цели да запознае най-малките с основните правила на пътя. Освен работилниците по стъклопис, архитектура, пясъчни рисунки и грънчарство, на площадното пространство е поставена интерактивна инсталация с картини от Благоевград. Най- малките с желание и интерес слушат пожарникарите от Благоевград, които им обясняват и разказват за своята професия, а след това, желаещите могат да се качат в истински пожарен автомобил.Заниманията, в Детски панаир 2017, ще продължат и утре, отново на площад „Македония” от 10.00 часа. РИМ- Благоевград и Младежки дом също са част от богатата програма, насочена към социалната интеграция и личностната реализация, развитие и утвърждаване на културата, науката, образованието, духовните ценности и физическата култура.", "date": "2017.05.27", "title": " Деца и родители активно работят заедно в ателиетата на Детски панаир в Благоевград"}
{"url": "https://trud.bg/%d1%81%d1%8a%d1%80%d0%b4%d0%b6%d0%b0%d0%bd-%d0%bb%d1%83%d0%ba%d0%b8%d0%bd-%d0%bc%d0%b8%d1%82%d0%be%d0%b2-%d0%bc%d0%b5-%d1%83%d0%b1%d0%b5%d0%b4%d0%b8-%d0%b4%d0%b0-%d0%bd%d0%b5-%d1%81%d0%bf%d0%b8/", "text": "Румънският защитник на „Левски“ с изтичащ договор Сърджан Лукин, е обмислял да се откаже от футбола заради контузия. Опитният футболист си тръгва от „Георги Аспарухов“ след края на сезона като свободен агент, но предрича силни години за „сините“ в близко бъдеще.„Радвам се, че съм бил част от толкова голям отбор – обяви Лукин пред клубната телевизия. – Желая им успех следващата година и медали. От все сърце им желая да станат шампиони. Сега „Левски“ е в труден момент, но е показвал, че има добри юноши и феновете трябва да имат търпение към тях. Нищо не става бързо. Мисля, че „Левски“ за една-две години ще стане голям отбор не само в България. Иначе всеки ден за мен бе радостно, че съм част от отбора. Имам много хубави моменти, когато спечелихме мача с ЦСКА – атмосферата бе хубава. Имал съм и един не толкова добър момент – когато получих тежката контузия. Изпуснах полусезона, работих само във фитнеса. Мислех да спра с футбола, но господин Митов ми показа, че ми вярва, и много ми помогна. Всеки ден говореше с мен и много, много ми помогна.“", "date": "2017.05.27", "title": " Сърджан Лукин:  Митов ме убеди да не спирам с футбола"}
{"url": "https://trud.bg/%d0%b3%d1%83%d0%b0%d1%80%d0%b4%d0%b8%d0%be%d0%bb%d0%b0-%d0%bf%d1%80%d0%be%d0%bd%d0%b8%d0%b7%d0%b2%d0%b0-%d0%b1%d0%b0%d1%80%d1%81%d0%b0-%d0%b2-%d1%81%d1%8a%d1%80%d1%86%d0%b5%d1%82%d0%be/", "text": "Пеп Гуардиола е на път да влезе във война с родния си клуб „Барселона“. Треньорът на „Манчестър Сити“ се опитва да открадне три от най-свидните чада на прочутата академия „Ла Масия“ – Пабло Морено, Нико Гонсалес и Ансу Фати. Англичаните ще платят минимална компенсация на „Барса“, ако момчетата се съгласят на трансфер. Най-добрият от малките е нападателят Морено, за когото се твърди, че ще надмине Луис Суарес.Гуардиола определено не се притеснява да атакува родния си клуб, след като обяви, че никога не би се върнал там като треньор.„Манчестър Сити“ изпревари конкуренцията в старта на новия сезон. „Гражданите“ купиха Бернардо Силва от „Монако“ за 43 милиона паунда. Футболистът блестя в осминафиналите между двата отбора в Шампионската лига. Бернардо мина медицински тестове и вече бе представен с фланелката на новия си тим.Гуардиола не спечели трофей за първи път в своята треньорска кариера. И вече освободи от състава Пабло Сабалета, Бакари Саня, Гаел Клиши и Хесус Навас. Два дни след решението Сабалета подписа договор с „Уест Хем“, който ще му носи 90 000 паунда седмично. Аржентинецът изкара девет сезона при „Манчестър Сити“ и бе изпратен като легенда.Персийският шейх Мансур ще изисква от Гуардиола на всяка цена да спечели титлата през новия сезон.", "date": "2017.05.27", "title": " Гуардиола пронизва „Барса“ в сърцето"}
{"url": "https://trud.bg/%d0%b2%d0%b5%d1%87%d0%bd%d0%be%d1%82%d0%be-%d0%b4%d0%b5%d1%80%d0%b1%d0%b8-%d1%83%d0%b4%d1%80%d1%8f-%d0%bf%d0%be-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "Вечното дерби в неделя удря и по националния отбор. Който измежду ЦСКА и „Левски“ остане трети в класирането, ще трябва да играе следващата неделя бараж за Лига Европа с „Верея“. А на 7 юни националите играят световна квалификация срещу Беларус.От гледна точка на селекционера Петър Хубчев по-добре е да победи ЦСКА. Сред избраниците му са петима „червени“. А от бившия му клуб „Левски“ са поканени само неизвергнатият Георги Костадинов и Божидар Краев. Националите трябва да заминат за Беларус на 6 юни. А е ясно, че който и от двата гранда да отиде на бараж, няма как да си пусне футболистите преди 5-и.Ръководството на „червените“ пусна декларация в своя сайт, в която призова за победа и спечелване на второто място. Който и да бие, още на следващия ден ще освободи чужденците си – преди последния кръг в елита. От началото на сезона ЦСКА е с по-добра статистика в преките двубои. „Червените“ спечелиха с 3:0, загубиха с 1:2, а първото вечно дерби завърши 1:1.ЦСКА спечели впечатляваща титла, но при 13-годишните. Талантите на „Армията“ триумфираха като шампион на България, без да загубят нито една точка. А последният мач бе най-сладката победа – 2:0 над „Левски-Раковски“. Йоан Борносузов и Кирил Великов вкараха головете. През сезона ЦСКА вкара 113 гола и допусна едва седем. През тази година малките „червени“ спечелиха и Купата на София. Треньор на тима е Атанас Борносузов.", "date": "2017.05.27", "title": " Вечното дерби удря по националния"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%bd%d0%b5-%d0%b7%d0%bd%d0%b0%d0%b5-%d0%b7%d0%b0-%d0%b3%d1%80%d0%b8%d0%b7%d0%bc%d0%b0%d0%bd/", "text": "Жозе Моуриньо обяви, че не знае дали Антоан Гризман ще подпише с „Манчестър Юнайтед.“ След спечелената Лига Европа португалецът бе засечен на Формула 1 в Монте Карло.„Отдавна съм дал списъка за селекция на ръководството, но нямам идея дали Гризман ще дойде“, каза Моуриньо. Френският нападател обяви, че въобще не е сигурен дали му се напуска „Атлетико“.„Сега аз съм в почивка, а на работа е изпълнителният директор Ед Уудуърд, който отговаря за селекцията“, завърши Моуриньо.Маруан Фелайни, белгийският национал на „Юнайтед“, пък обяви готовност да счупи крака си за треньора. „Много искам да остана, а за Моуриньо бих играл и с най-силната болка на света“, обеща Фелайни. „Юнайтед“ ще задейства опция в договора му да остане още една година на „Олд Трафорд“.", "date": "2017.05.27", "title": " Моуриньо не знае за Гризман"}
{"url": "https://trud.bg/%d0%b7%d0%b0%d0%b3%d0%be%d1%80%d1%87%d0%b8%d1%87-%d0%bf%d1%80%d0%b5%d0%be%d0%b1%d1%80%d0%b0%d0%b7%d0%b8-%d1%81%d0%bb%d0%b0%d0%b2%d0%b8%d1%8f/", "text": "Златомир Загорчич се оказа хапчето с име „Спасител“ в „Славия“. След като „белите“ отидоха в баражите за оцеляване в Първа лига, смениха треньора Владимир Иванов и докараха бившия национал.Загорчич, който е роден в Нови Сад, спечели трета поредна победа начело на „Славия“. След 1:0 над „Нефтохимик“ в Бургас изглежда почти сигурно, че най-старият клуб ще запази мястото си в елита, без да са необходими плейофи със съперници от втората дивизия. Загорчич се представи успешно и в предишните си две работи като треньор – в „Литекс“ и „Войводина“, където стигна до уникално 4:0 като гост на „Сампдория“ в Лига Европа. Сръбският защитник, който игра за България на Евро 2004, се слави като един от младите специалисти, който най-добре работи с подрастващите.Христо Янев пък е на път да си търси нов отбор след реванша срещу „Славия“ в София. Говори се, че е фаворит за „Септември“. Столичният клуб, който е собственост на бизнесмена Румен Чандъров, ще се бори да стигне до елита през баражите.", "date": "2017.05.27", "title": " Загорчич преобрази „Славия“"}
{"url": "https://trud.bg/%d0%b0%d0%bc%d0%b1%d0%b0%d1%80%d1%86%d1%83%d0%bc%d1%8f%d0%bd-%d0%b2%d0%b0%d1%80%d0%b8%d0%b0%d0%bd%d1%82-%d0%b7%d0%b0-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%b1%d0%be%d1%82%d0%b5/", "text": "Армен Амбарцумян, п", "date": "2017.05.27", "title": " Амбарцумян вариант за треньор на „Ботев“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bd%d0%b0-%d0%b3%d0%ba%d0%bf%d0%bf-%d0%ba%d1%83%d0%bb%d0%b0%d1%82/", "text": "„Надявам се в понеделник да няма блокада на граничен пункт „Кулата” от страна на българските превозвачи, в момента няма опашки, направена е организация за облекчаване на трафика и ще се продължи работата в тази насока“. Това каза вътрешният министър Валентин Радев на ГКПП-Кулата.Той посети пункта и инспектира работата на Гранична полиция. Визитата му бе заради обявените намерения на превозвачите да протестират в понеделник на пункта заради непрекъснатите огромни опашки. Съюзът на международните превозвачипоискаха реорганизация на работата на пункта.„Проблемът на този етап е решен след проведените разговори между областния управител и превозвачите, постигнали са временно съгласие”, обясни още Радев.В събота на Кулата вече бяха пуснати в действие три кантара и три платна. При голямо струпване, служителите заявиха, че ще пуснат и четвърти кантар.Постигнато е било и споразумение при разговорите с превозвачите, обработката на един камон да трае максимум до пет минути и да няма размотаване. От инспекцията стана ясно,че на ГКПП-Кулата само за едно дононощие преминават около 1700 камиона.Ще се говори с гръцка страна и те да бъдат по-експедитивни, каза още министър Радев. Той бе придружен и от главния секретар на МВР Младен Маринов и други. Преди това вътрешния министър посети Благоевград и видя как върви санирането на сградата на пожарната, а в Сандански даде символичен старт на санирането.", "date": "2017.05.27", "title": " Министър Валентин Радев на ГКПП-Кулата: Няма да има блокада на границата"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%bf%d0%be%d1%81%d1%80%d0%b5%d1%89%d0%b0-%d0%bb%d0%b5%d1%82%d0%bd%d0%b8%d1%8f-%d1%81%d0%b5%d0%b7%d0%be%d0%bd-%d1%81-%d0%bd%d0%be%d0%b2%d0%b0-%d0%b2%d0%b8%d0%b7/", "text": "Банско ще посрещне летния сезон с напълно обновена цветна визия. Приказни цветя надничат от всяко кътче и улица в града. Лятното зацветяване в община Банско стартира от началото на месец май. По стълбовете на улиците в центъра на града бяха поставени каскадните цветя, а общинските сгради вече са украсени с пъстри саксии с мушката и сакъзче.Общината е подготвила десетки културни прояви през лятото за жители и туристи. Театрални и музикални фестивали, работилница за творене, чужденци могат да учат хора, бродерии и други занаяти.В ски зонат пък ще работи най-дългата надуваема водна пързалка в Европа, ще има и летни ски.Половината хотели са затворени, но останалите работят и то на по-ниски и атрактивни цени.", "date": "2017.05.27", "title": " Банско посреща летния сезон с нова визия, фестивали и забавления"}
{"url": "https://trud.bg/%d0%bb%d0%be%d0%b7%d0%b5%d0%bd%d0%b5%d1%86-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b1%d1%80%d0%b0%d0%bd%d0%b8-%d0%bc%d0%b8%d0%b4%d0%b5%d0%bd-%d0%bf%d0%bb%d0%b0%d0%b6/", "text": "Надяваме се Министерството на туризма да намери решение на проблема ни. В понеделник цялото селище излиза на протест. На поляна над Мидения плаж на сурорта, са започнали строеж на заведение. Цялото селище се е разбунтувало. Местните жители твърдят, че миденият плаж и поляната над него са с особена сантиментална стойност за тях. Там празнуват често дори рождените си дни.Подписка и петиция е направена срещу строежя, разказа Таня Желязкова, предсесател на СНЦ „Всички за Лозенец“.Малкият миден плаж е отдаден под наем. Договорът на стопаните е от миналата година. Още миналата година те започнаха да строят заведение върху скалите, но строежът бе спрян след наши сигнали. Цял сезон нямаше спасители и медицински лица.Преди няколко дни на поляна над въпросния плаж, изведъж се появиха дървени скари и се оказа, че наемателите имат две петна за строеж на заведения. Но това е поляна над плажа, но тя няма нищо общо с ивицата. Чудим се как е възможно и се надяваме безобразието да бъде спряно, разказват в Лозенец.", "date": "2017.05.27", "title": " Лозенец на протест, брани миден плаж"}
{"url": "https://trud.bg/%d0%b4%d0%b5%d1%86%d0%b0-%d1%81%d1%82%d0%b0%d0%b2%d0%b0%d1%82-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0%d1%80%d0%b8-%d0%b8-%d0%b8%d0%b7%d1%81%d0%bb%d0%b5%d0%b4%d0%be%d0%b2%d0%b0/", "text": "В Деня на детето 1 юни община Шумен организира забавления за малки и големи празнуващи, а двама късметлии ще спечелят велосипеди от две томболи.Празникът стартира в 9 часа с инициативата „Библиотекар за един ден“ в Регионалната библиотека „Стилиян Чилингиров“. Деца поемат функциите на библиотекарите и те ще обслужват своите връстници. След час в „Младежкия дом“ пък, ще се завърти безплатно филма „Смърфовете“.Пак от 10 часа в алеите на Градската градина на Шумен Общинският детски комплекс организира всевъзможни ателиета – за изработване на бижута, маски, оригами, засаждане на цветя, по бодиарт и рисунка върху асфалт. В градината ще има спортни игри – футбол на малки врати, слалом с велосипеди, стрийтбол, слалом с ролери, дартс, карате и айкидо, шахмат и теглене на автомобил. Сцена на талантите ще събере всички, които могат да пеят, танцуват или рецитират. Община Шумен организира томбола за участниците и след 12,30 ч. ще бъде изтеглен печелившият билет с голямата награда – велосипед.На 1 юни от 11.30 ч. в Танцувалната зала на Младежкия дом ще бъдат награждени и участниците в конкурса за есе и рисунка „Индустрията в моя регион“. Той се организира от Химикотехнологичния и металургичен университет – София, Българската асоциация на металургичната индустрия под патронажа на кмета на Шумен Любомир Христов. Спонсор на проявата е „Алкомет“ АД.От 14 ч. започва интерактивната и много занимателна игра „Изследователи“ на Паметника „Създатели на българската държава“. Организатор е Общинското предприятие по туризъм, публични прояви и атракции. Целта на играта е да провокира интереса на деца и тийнейджъри към културно-историческото ни наследство и да обогати техните познания за българската история.В 17,30 ч. парк „Студентски“ става сцена на занимателни и спортни игри, а атракционите ще бъдат безплатни за децата на Шумен. В края на деня отново ще бъде организирана томбола с награди и още едно дете ще има възможност да спечели велосипед.", "date": "2017.05.27", "title": " Деца стават библиотекари и изследователи"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%b8%d0%b7%d0%bb%d0%b5%d1%82%d1%8f%d1%85%d0%b0-%d0%b7%d0%b0%d1%80%d0%b0/", "text": "Два изтребителя „Тайфун“ на кралските военновъздушни сили (ВВС) на Великобритания са излетели по тревога от авиобаза Лосимут в Североизточна Шотландия заради руски самолети, преминали в близост до въздушното пространство на страната, гласи изявление на Министерството на отбраната, информира .„Двата „Тайфуна“ бяха вдигнати по тревога от база Лосимут тази сутрин…в отговор на два руски самолета, навлизащи във въздушното пространство на Обединеното кралство“, гласи изявлението на ведомството.„И двата изтребителя вече се завърнаха в базата“, уточняват военните.Говорител на министерството обясни, че руските военни самолети не са навлезли в същинското въздушно пространство на Великобритания, но са прелетели в „зона на интерес“ много близо до него.", "date": "2017.05.27", "title": " Британски изтребители излетяха заради руски самолети, навлизащи във въздушното им пространство"}
{"url": "https://trud.bg/%d0%ba%d1%8a%d1%89%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d1%81%d0%b5-%d1%81%d1%80%d1%83%d1%82%d0%b8-%d0%b2-%d0%ba/", "text": "Къща-паметник на културата се срути в близост до туристи в Карлово, предаде . При инцидента няма пострадали.На място са изпратени екипи, които да поставят предпазни обозначителни ленти, за да се спре преминаването на хора близо до обекта.„Тази къща е паметник на културата и е частна собственост. Многократно алармираме, че това може да се случи, но собственикът не полага никакви грижи за имота”, заяви зам.-кметът на общината Стойо Карагенски.В непосредствена близост до срутилия се обект се намира общинската къща на Райно Попович, която е възстановена по европейски проект и се посещава редовно от туристи. ", "date": "2017.05.27", "title": " Къща-паметник на културата се срути в Карлово"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b8%d1%85%d0%b0-%d0%b7%d0%b0-%d0%b7%d0%b0%d1%81%d0%b8%d0%bb/", "text": "Владимир Путин и Реджеп Тайип Ердоган се договориха в телефонен разговор да засилят координацията на усилията за решаване на сирийската криза на различни равнища, предаде , позовавайки се на пресслужбата на Кремъл.При обсъждането на сирийската криза бе подчертана важността на по-скорошното съгласуване на практическите аспекти на прилагането на меморандума за създаване на „зони за деескалация“ в Сирия, се посочва в съобщението на пресслужбата на Кремъл. Това ще позволи да се укрепи режима на прекратяване на огъня и ще повиши ефективността на междусирийските преговори в Женева и в Астана. Договорено е да се засили координацията на усилията по този въпрос на различни равнища, се казва още в съобщението.Путин и Ердоган са си разменили поздравления по повод 25 години от подписването на Договора за основите на отношенията между Русия и Турция на 25 май 1992 г. Президентът на Русия също така е пожелал успех на Ердоган във връзка с избирането му за председател на Партията на справедливостта и развитието, посочва ТАСС.Пресслужбата на Кремъл съобщава, че двете страни са заявили общото намерение за по-нататъшно укрепване на стратегическото партньорство между Русия и Турция. В този контекст е била засегната темата за хода на реализация на споразумението за взаимна отмяна на ограниченията в търговско-икономическата сфера и въпроси на осъществяването на големи съвместни енергийни проекти – строителството на АЕЦ „Аккую“ и газопровода „Турски поток“.", "date": "2017.05.27", "title": " Путин и Ердоган се договориха за засилване на координацията на усилията за Сирия"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b1%d1%81%d0%bf-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d0%b1%d0%bb%d0%b0%d1%81%d1%82-%d1%80%d0%be%d0%b7%d0%b0%d1%82%d0%b0-%d0%b8/", "text": "Депутатите от коалиция „БСП за България“ Георги Търновалийски, Теодора Халачева и Веска Ненчева бяха сред стотиците гости от страната и чужбина, които събра днес в Карлово празникът на розата. „Розата и розовото масло са емблема за Карлово и България.Българското розово масло е световен стандарт за качество. То е един уникален продукт, с който България трябва да се гордее и който трябва да защитава“, заяви Георги Търновалийски. Той участва в разговор по проблемите в отрасъла, специфичен за Розовата долина, в който се очертаха няколко проблема.Основните сред тях са увеличаващата се липса на работна ръка и ниската субсидираност на производството на розов цвят.„Над 15 000 декара маслодайна роза се отглежда в района на Карлово и Сопот. Историческите факти говорят, че над 300 години жителите в района развиват отглеждането на розовите насаждения и преработката им в различни продукти. Това е и една от причините „Българското розово масло“ от региона да е защитена марка за ЕС. Това, което е необходимо да се направи, е да бъде защитено производството, да се подпомагат земеделските стопани със субсидии за количество произведен розов цвят или пък за произведено качествено розово масло“, допълни бившият зам.-министър на финансите.Търновалийски припомни, че преди дни от Съюза на производителите на етерично маслени култури поискаха преференциални плащания под формата на субсидии в рамките на 100 лева на декар.", "date": "2017.05.27", "title": " Депутат от БСП-Пловдив област: Розата и розовото масло са емблема за Карлово и България"}
{"url": "https://trud.bg/%d0%bc%d0%b0%d0%b3%d0%b8%d1%87%d0%bd%d0%b8-%d1%80%d0%b8%d1%81%d1%83%d0%bd%d0%ba%d0%b8-%d0%be%d0%b6%d0%b8%d0%b2%d1%8f%d0%b2%d0%b0%d1%82-%d0%b2-%d0%b0%d1%85%d1%82%d0%be%d0%bf%d0%be%d0%bb/", "text": "Артисти от цял свят пристигат у нас, за да изрисуват малкото морско градче и да накарат хората да повярват в силата на изкуствотоОрганизаторите от „140 идеи“ не се отказват пред нищо, за да реализират фестивалаУникален град с магични русинки. Такъв ще осъмне малкият Ахтопол в средата на следващия месец. От 12 до 18 юни там ще бъде арт столицата на Черноморието, където художници от цял свят ще завещаят изкуството си на местните хора.Творците ще изрисуват стените на домовете им, а организаторите – творческият колектив на сдружение “140 идеи”, се надяват да превърнат града в уникална дестинация за културен туризъм.Най-мащабният фестивал за съвременна градска стенопис в България е под надслов We All Write. Събитието се организира от екип млади художници. Във фестивала ще вземат участие изявени фасадни артисти от България, Испания, Великобритания, Аржентина и Сърбия, които ще променят завинаги облика на града. Художниците ще изрисуват 30 големи стени на частни и обществени сгради в Ахтопол и така ще го превърнат в неповторима галерия на открито. Целта е позабравеният, но романтичен Ахтопол да се превърне в целогодишна дестинация за арт туризъм.“По една или друга причина градската среда в България не е особено поддържана, а на някои места – направо сива и депресираща. Но когато фасадите се превърнат в картини, възприятието за мястото се променя мигновено. Въздействието е поразително и определено прави хората по-щастливи и добри”, разказа пред “Труд” домакинът на събитието Марина Маринова. Споделя, че идеята за фестивала се ражда, след като момчетата от “140 идеи” изрисуват стената на нейната къща в малкия град миналото лято. Рибарят и мрежата му стават емблема на непознатото до този момент в града изкуство и карат местните да им се прииска и техните къщи да се превърнат в платна на художниците.“Миналата година изрисувахме къщата на Марина в Ахтопол. Нарисувахме стар рибар, който хвърля мрежи от лодката си. Картината е висока 8 м и широка 6 м. В началото хората гледаха с недоверчиво любопитство към скелето и към нас, въоръжени с кофи боя, а сега всички ни питат кога ще изрисуваме и техните фасади”, спомня си талантливият художник Венци Йосифов, който по време на фестивала ще влезе и в ролята на организатор.Последните три дни от We All Write – 16-18 юни, ще имат фестивален характер и ще бъдат белязани от множество музикални участия, интерактивни пърформанси и 3D mapping (триизмерна проекция върху сгради – б.а.).Карта и интерактивно мобилно приложение ще водят посетителите на града през различните локации – стенописи и арт зона, зона за развлечения, музикална сцена и други. Събитието е отворено за всички, които искат да почерпят от фестивалната атмосфера на града и да станат свидетели на раждането на произведения на изкуството в мащаб, непознат за страната ни.Събитието се осъществява с подкрепата на посолството на Кралство Испания в България и института “Сервантес”.  Организаторите Марина, Венци и Иво пред „Труд“: Хората виждат готовите стени и ахват– Защо правите фестивала – какво искате да покажете на хората и на света с него?Иво: На първо място, просто правим това, което обичаме. Следваме призванието си и се опитваме да развиваме нашия стил изкуство. В България вече има немалко фасадни художници, но културата е някак си разпръсната. Знаем колко силно е въздействието на градското изкуството. Цветовете имат почти магическа сила да карат хората да се чувстват и живеят по-добре.Марина: Всеки има право да живее в красива градска среда. На много места по света се инвестира целенасочено в подобни проекти, дори в Индонезия (в градчето Кампунг Пеланги), защото това повишава качеството на живот и туристическата привлекателност на мястото.Венци: Градското изкуство има силата да сваля социалните бариери. То е там за всички и изпраща посланията си до хора от всички възрасти и социални групи.– Колко дълъг път извървяхте дотук и срещнахте ли подкрепа, както и спънки, и какви?Венци: Като първо издание на фестивала никак не е лесно. Още от самото начало срещнахме много силна подкрепа от местните в Ахтопол, които нямат търпение да видят крайния резултат. Техният ентусиазъм и позитивност ни зареждат страшно много. Хората се радват истински, че проект с такива мащаби се случва в града им, защото са интелигентни и имат потребност от културни събития. От друга страна, те виждат в него и възможност за раздвижване на региона и за привличане на туристи, което е добре за местния бизнес.– Защо избрахте Ахтопол?Марина: Ахтопол е един прекрасен малък град – има невероятно крайбрежие, романтика и много потенциал. Тридесет стени за мащаба на Ахтопол означава, че целият град ще се превърне в галерия. Представете си как се разхождате по залез, вдишвате соления морски въздух и навсякъде сте заобиколени от стени картини.Иво: Хората навсякъде имат нужда от изкуство. То има силата да ни издига над стресираното и проблематично ежедневие и да изпълва живота ни, дори несъзнателно, с красота и смисъл.– Ще има ли второ издание, ако всичко мине по план с първия фестивал?Венци: Определено да. Тъкмо това е целта ни – да направим We All Write ежегоден и да го превърнем в едно от значимите събития за фасадно изкуство в Европа. Надяваме се с всяка следваща година да увеличаваме мащаба, броя на гостите, стените и допълнителната програма на фестивала. Това ще ни постави на европейската културна карта по отношение на градското изкуство, което навсякъде другаде е много разпространено.Марина: Ще си отгледаме фестивала от семенце.Иво: Не е изключено да направим подобно събитие и в други градове в България. Ще се радваме да донесем цвят във всеки край на страната.– Как рисуването може да промени скептиците?Марина: Факт е, че немалко хора имат негативни асоциации за графитите и този тип улично изкуство. Но картините говорят сами за себе си. Хората виждат завършените проекти и ахват. После са нетърпеливи да видят следващата стена.– Колко боя ще трябва за мащабните проекти?Марина: Към момента сметки показват около 4000 кв. м боя. Даниел Калудов, главен архитект на община Царево пред „Труд“:Изкуството трябва да получи поле за изява“Всичко свързано с изкуство и сътворено от човешката ръка трябва да получи поле за изява. Какво по-подходящо поле от град като Ахтопол, който съчетава история и романтични пейзажи.” Така главният архитект на община Царево Даниел Калудов коментира очаквания фестивал. “Мисля, че организаторите много правилно са избрали мястото, откъдето да стартират, защото определено на град Ахтопол ще му подхожда много да бъде украсен от професионалисти в областта на изкуството”, посочи още той пред “Труд”.Категоричен е, че би подкрепил следващо издание и е прегърнал идеята на художниците без колебание. “Архитектурата е част от изобразителното изкуство и те вървят ръка за ръка, затова съм убеден, че ще се получи добре”, допълни арх. Калудов.", "date": "2017.05.27", "title": " Магични рисунки оживяват в Ахтопол"}
{"url": "https://trud.bg/%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%b3-7-%d1%81%d0%b0-%d1%80%d0%b0%d0%b7%d0%be%d1%87%d0%b0%d1%80%d0%be%d0%b2%d0%b0%d0%bd%d0%b8-%d0%be%d1%82-%d1%80%d0%b0%d0%b7%d0%b3%d0%be/", "text": "Лидерите на „групата на седемте“ не успяха да стигнат до консенсус по въпроса за борбата с климатичните промени, заради неизяснената позиция на САЩ по темата, гласи финалното комюнике, прието след срещата на върха на Г-7 в Таормина, Италия, предаде . Лидерите на Г-7 са разочаровани от липсата на консенсус със САЩ.„Съединените американски щати са в процес на изясняване на тяхната политика по въпроса за климатичните промени и Парижкото споразумение и заради това не са в позиция да се присъединят към консенсуса по тези теми“, гласи комюникето.„Отнасяйки се с разбиране към този процес, държавните и правителствени глави на Канада, Франция, Германия, Италия, Япония и Обединеното кралство, както и председателите на Европейския съвет и Европейската комисия потвърждават техния сериозен ангажимент за прилагането на Парижкото споразумение“, пише още в документа.„Цялата дискусия за климата беше много трудна, ако не кажем дори незадоволителна“, заяви Ангела Меркел пред журналисти. „Няма индикации за това дали САЩ ще останат в Парижкото споразумение или не“, допълни тя., че ще вземе окончателното си решение дали САЩ ще останат в Парижкото споразумение следващата седмица.", "date": "2017.05.27", "title": " Лидерите на Г-7 са разочаровани от разговорите със САЩ за климатичните проблеми\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81%d0%b5-%d0%bc%d0%b5%d1%82%d0%bd%d0%b0-%d0%b2-%d0%b4%d0%b5%d1%80%d0%b5-%d0%bd%d0%b0-%d0%b8%d0%b7%d1%85%d0%be%d0%b4/", "text": "Бяло „Рено Лагуна“ се метна в дере на изхода на Шумен с бясна скорост след 18,20 часа в събота. Зад волан бил 23-годишен шуменец, а с него пътували двама мъже и жена.Спасителен екип от пожарната е вадил шофьора от смачканото возило. Според очевидци колата започнала да криволичи на прав участък по бул.“Ришки проход“. Изведнъж се отклонила вдясно и започнала да коси храсти, блъснала се в бетонна стена на новопостроен магазин и паднала от 3 метра в дере.По-късно от полицията съобщиха, че 23-годишният шофьор е бил пиян с 1,57 промила. Заедно с него е пътувала 26-годишната му сестра и още двама мъже на 26 и 29 г. от с.Ветрище. Животът на пострадалите е вън от опасност, въпреки че са получили сериозни травми при падането на колата.", "date": "2017.05.27", "title": " Кола с четирима се метна в дере на изхода на Шумен"}
{"url": "https://trud.bg/%d0%bf%d0%be%d0%bc%d0%be%d1%89%d0%bd%d0%b8%d0%ba-%d0%bd%d0%b0-%d1%85%d1%83%d0%b1%d1%87%d0%b5%d0%b2-%d0%b2%d0%b0%d1%80%d0%b8%d0%b0%d0%bd%d1%82-%d0%b7%d0%b0-%d0%bd%d0%be%d0%b2-%d1%82%d1%80%d0%b5%d0%bd/", "text": "Помощникът на националния селекционер Петър Хубчев Армен Амбарцумян е един от вариантите за нов треньор на вратарите в „Ботев“ (Пд). Там постът е вакантен, след като броени часове след спечелването на Купата на България досегашният титуляр Тихомир Тодоров прие изключително изгодна оферта от втородивизионен клуб от Китай.Освен нов треньор спортно-техническото ръководство на „канарчетата“ търси и нов вратар, тъй като Георги Георгиев, чийто договор изтича, не е желан повече в отбора след изцепката си преди финала за Купата на България срещу „Лудогорец“. Тогава изнервен от безсънната нощ след остър зъбобол и новината, че няма да пази, опитният страж си събра багажа от стаята в хотел „Суит“ в Студентския град и си тръгна. По тази причина в „Ботев“ решиха да не му предлагат нов договор.Старши треньорът Николай Киров-Белия избра Банско за летния лагер на „жълто-черните“ преди мачовете им от първия предварителен кръг на Лига Европа на 29 юни и 6 юли. В полите на Пирин планина „канарчетата“ ще тренират и играят 4 от шестте си контроли на новите терени, изградени от фирма „Елвима“.Останалите два спаринга ще са на стадиона в Коматево, където на 12 юни от 10 часа ще стартира лятната подготовка. В отбора ще бъде върнат юношеският национален защитник Георги Купенов, който се възстановява след операция на скъсани коленни кръстни връзки, а желан от Киров е и бразилският бранител Рафаел де Соуза, който цяла година лекува стари травми в ахилеса в родината си, но още има договор с „Ботев“.Нови контракти са предложени на защитниците Виктор Генев, Радослав Терзиев и Кристиян Димитров, като се очаква последните двама, които са кадри на школата, да подпишат със сигурност. Такава обаче липсва по отношение на бъдещото в „Ботев“ на две от звездите в отбора – Тодор Неделев и Антонио Вутов, които са собственост съответно на немския „Майнц-05“ и италианския „Удинезе“. От германския клуб искат да продадат Неделев на всяка цена това лято, за да си избият поне част от дадените за него 2,75 млн. евро, тъй като договорът му изтича на 30 юни 2018 г. Мераклии за подписа на Тошко има, макар че личното му желание е да остане в „Ботев“ (Пд), но от пловдивския клуб обаче не могат да си позволят да платят трансферната сума, искана от „Майнц-05“. По подобен начин стоят нещата и с Антонио Вутов.Въпреки добрия си клубен коефициент в евротурнирите „Ботев“ (Пд) ще започне участие още от първия предварителен кръг на битката за групите в Лига Европа. Това ще се случи заради нови разпоредби и правила на УЕФА, според които победителите в турнирите за националните купи на страните от 27-мо до 55-о място в ранглистата на европейската централа ще започнат още от първия предварителен кръг. България е на 29-о място и попада в тази група.", "date": "2017.05.27", "title": " Помощник на Хубчев вариант за нов треньор на „Ботев“ (Пд)"}
{"url": "https://trud.bg/%d0%b1%d1%80%d0%b8%d1%82%d0%b8%d1%88-%d0%b5%d1%8a%d1%80%d1%83%d0%b5%d0%b9%d0%b7-%d0%be%d1%82%d0%bc%d0%b5%d0%bd%d0%b8%d1%85%d0%b0-%d0%b2%d1%81%d0%b8%d1%87%d0%ba%d0%b8%d1%82%d0%b5/", "text": "Британските авиолинии отмениха всички полети от основните лондонски летища „Хийтроу“ и „Гетуик“ до края на съботния ден заради проблем с компютърната система, предаде .По-рано се съобщаваше, че  [местно време], но говорител на авиолиниите заяви, че се отменят всички полети до края на деня.", "date": "2017.05.27", "title": " „Бритиш еъруейз“ отмениха всичките си полети до края на деня"}
{"url": "https://trud.bg/%d0%b4%d1%8e%d0%bd%d0%b5%d1%80%d0%b4%d0%b6%d0%b8%d1%8f-%d0%bf%d1%80%d0%b5%d0%b1%d0%b8-35-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b2-%d0%b1%d1%83%d1%80%d0%b3%d0%b0%d1%81/", "text": "35-годишен мъж е бил пребит, състоянието му е тежко. В резултат на бързите полицейски действия на служители от Второ Районно управление – Бургас е установен и задържан извършителят на побоя. Това съобщиха от пресцентъра на ОДМВР – Бургас.Около 14.30 часа днес в района зад църквата „Св. Иван Рилски” видимо пребития М.Р., 35-годишен от Бургас, се лутал неадекватно между преминаващите автомобили, падайки на пътното платно. Полицията е задържала извършителят – това е 37-годишния И.Т. от с. Староселци, обл. Плевен, работещ на близко намиращия си търговски обект – дюнерджийница.М.Р. е откаран в УМБАЛ – Бургас в тежко състояние, като по данни на медиците, има наранявания в областта на главата и съмнения за комоцио. Към момента се правят допълнителни медицински изследвания за установяване на точното здравословно състояние на потърпевшия, който е настанен за лечение в отделение „Неврохирургия”, без опасност за живота.И.Т. е задържан за срок от 24 часа, като се уточняват причините за извършения побой.Разпитани са свидетели на инцидента, като са иззети и видеозаписи от намиращи се наблизо видеокамери.Работата по случая продължава от служители на Второ Районно управление – Бургас.", "date": "2017.05.27", "title": " Дюнерджия преби 35-годишен мъж в Бургас"}
{"url": "https://trud.bg/%d0%b3%d0%bb%d0%b5%d0%b4%d0%b0%d1%82-%d0%bc%d0%b5%d1%80%d0%ba%d0%b8%d1%82%d0%b5-%d0%b7%d0%b0-%d0%bd%d0%b5%d0%be%d1%82%d0%ba%d0%bb%d0%be%d0%bd%d0%b5%d0%bd%d0%b8%d0%b5-%d0%bd%d0%b0-%d0%b7%d0%b0%d0%b4/", "text": "Специализираният съд в София гледа мерките за неотклонение на шестимата задържани за трафик на нелегални преселници през Летище „София”. Граничарите бяха задържани вчера при акция на прокуратурата и ДАНС.По-рано днес държавното обвинение внесе искане за постоянен арест на всички в мрежата. Оттам заявиха, че се очаква поне още един арест на граничен полицай.На този етап все още не е ясно от колко време е работел вип каналът, но разследващите са сигурни, че щом през него е преминал един човек, значи може да е преминал всеки.Според главния прокурор Сотир Цацаров акцията няма да попречи на евентуалното ни влизане в Шенген.Най-важното е разследването да изясни как са напускали страната вип клиентите на канала. Според следователите те са влизали с едни документи, но са продължавали с различни към Западна Европа.До момента сред задържаните фигурират само началници на смяна.", "date": "2017.05.27", "title": " Гледат мерките за неотклонение на задържаните за трафик на чужденци през Летище София"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d1%82%d0%b5%d1%80%d0%be%d1%80%d0%b8%d1%81%d1%82%d0%b8-%d0%bc%d0%be%d0%b3%d0%b0%d1%82-%d0%b4%d0%b0-%d0%bf%d1%80%d0%b5/", "text": "Предстоят арести на знакови лица и не само. Работи се по всички линии. Стремежът е да се създаде у хората усещане за сигурност. Това каза пред  главният секретар на МВР Младен Маринов.„Командироват се полицаи по Черноморието. При групите за наркоразпространение там залогът е голям и печалбите са сериозни. Нашата задача е нито една група да не се почувства силна и безнаказана. Предишният летен сезон приключи успешно. Очакват се нови 1000 полицаи да влязат в системата, в редиците на МВР“, коментира Младен Маринов.Относно , Маринов заяви, че не е много масов и добави, че мрежата няма как да съществува без съдействие на служители на летището.„Две лица, които е трябвало да преминат, са задържани. През подобен канал могат да преминат и терористи. Операцията спомогна за укрепване на дисциплината и решаване на вътрешни проблеми при летището. Като цяло отчитаме намаляване на миграционния натиск поради засилването на охраната на българо-турската граница“, допълни главният секретар на МВР.Той подчерта, че нивото на заплаха към страната ни не е повишено и остава най-ниското, трето ниво.", "date": "2017.05.27", "title": " Младен Маринов: Терористи могат да преминат през подобен канал"}
{"url": "https://trud.bg/%d1%87%d0%b0%d1%81%d1%82-%d0%be%d1%82-%d0%bf%d1%8a%d1%82%d0%bd%d0%be-%d0%bf%d0%bb%d0%b0%d1%82%d0%bd%d0%be-%d0%bd%d0%b0-%d0%bc%d0%be%d1%81%d1%82-%d0%bf%d1%80%d0%be%d0%bf%d0%b0%d0%b4%d0%bd%d0%b0-%d0%ba/", "text": "Част от пътното платно на моста в криводослското село Добруша е пропаднала вследствие на проливния дъжд. Количеството на валежите в района достигна 100 литра на квадратен метър.Кметът на Криводол Петър Данчев съобщи пред , че движението по моста е ограничено в едната лента, а пропадналият участък – ограден с ленти.От дъжда в покрайнините на Криводол има наводнени няколко улици, но водата се оттича след спирането на валежите.", "date": "2017.05.27", "title": " Част от пътно платно на мост пропадна край Криводол"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%b5%d0%bd%d0%b5%d0%bb%d0%be%d0%bf%d0%b5-%d0%ba%d1%80%d1%83%d1%81-%d0%ba%d0%b0%d1%82%d0%be-%d0%b4%d0%be%d0%bd%d0%b0%d1%82%d0%b5%d0%bb%d0%b0-%d0%b2%d0%b5%d1%80/", "text": "Разкошната Пенелопе Крус се превъплъщава в ролята на Донатела Версаче, а първата промоционална снимка от биографичната кримка The Assassination Of Gianni Versace: American Crime Story вече плени колективното въображение на феновете с бравурната си и предизвикателна естетика.The People v. O. J. Simpson: American Crime Story бе първият сезон от антологията American Crime Story и се превърна в един от най-успешните световни сериали от последните няколко години. Затова сега критици и зрители следят с особен интерес предстоящите сезони на антологията.The Assassination Of Gianni Versace: American Crime Story е посветен на убийството на Джани Версаче през 1997 г. На първата официална снимка се вижда само Пенелопе Крус в ролята на Донатела, а според екипа на operationkino.net тя прилича повече на Парис Хилтън. Скоро трябва да излязат още снимки, които да представят и останалите участници, сред които са Едгар Рамирес, Дарън Крис и Рики Мартин.The Assassination Of Gianni Versace: American Crime Story се позовава на книгата Vulgar Favors: Andrew Cunanan, Gianni Versace, and the Largest Failed Manhunt in U.S. History на Мойрийн Орт и както вече стана ясно, разказва за убийството на Джани Версаче (Рамирес) и издирването на убиеца му Андрю Кюнанън (Крис).Създатели на American Crime Story са Скот Александър и Лари Каразевски, а сред изпълнителните продуценти са Райън Мърфи и Брад Фалчук (American Horror Story), Нина Джейкъбсън и Брад Симпсън.", "date": "2017.05.27", "title": " Вижте Пенелопе Крус като Донатела Версаче"}
{"url": "https://trud.bg/%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-51-%d1%80%d0%b0%d0%b7%d0%bb%d1%8e%d0%bb%d1%8f-%d1%82%d1%83%d1%80%d1%86%d0%b8%d1%8f/", "text": "Земетресение с магнитуд 5,1 е регистрирано в събота в турската провинция Маниса, източно от Измир, предаде Ройтерс, позовавайки се на „Си Ен Ен Тюрк“.От телевизионния канал съобщават, че на този етап не е постъпвала информация за пострадали или материални щети в резултат на труса.Епицентърът е бил в района на градчето Саруханлъ, на 10 км дълбочина. Съобщава се, че земетресението е усетено и в близките населени места.", "date": "2017.05.27", "title": " Трус с магнитуд 5,1 разлюля Турция"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d1%83%d1%87%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b7%d0%b0%d1%80%d0%b0%d0%b4%d0%b8-%d0%b3%d0%b5%d1%80%d0%b8/", "text": "20-годишният студент по маркетинг Хосе останал толкова впечатлен от арендби сензацията и родния език, че дори си направи екскурзия до страната ниАмериканец от мексикански произход започна да учи български език, след като слушал песен на Гери-Никол. 20-годишният студент Хосе се влюбил в нашата арендби сензация още първия път, в който чул хита й от 2016 г. I’m The Queen, разказа той пред „Труд”. Младежът останал толкова впечатлен от проекта на 18-годишната варненка и от родния ни език, че в началото на май решава да посети страната ни за няколко дни.Двамата студенти следват маркетинг в университета „Гринуич” в Лондон, където феновете на Гери-Никол и българските хитове са стотици. Всъщност песента на родния ни талант I’m The Queen звучи на всяко събиране, на което присъстват Янина, Хосе или някой от техните приятели.По време на посещението си у нас 20-годишният американец остана възхитен и от българската култура. Той прекара 4 дни в София, където разгледа почти всички музеи, културни забележителности и разбира се, нощните клубове. За краткия си престой в България Хосе успява да отиде на участие на живо на Камелия, Преслава и Дара. Тогава той за първи път слуша песни на тези изпълнители, но признава, че също много му харесват. От тях остава най-впечатлен от Дара, особено от нейните танци. След това участие той научава дебютното й парче „К‘во не чу” и не престава да го пуска на приятелите си заедно с всичките хитове на Гери-Никол.Освен столицата чуждестранният студент посети и Пловдив, където най-голямо впечатление му направила интересната архитектура на града.„Труд” се свърза с Гери-Никол по повод решението на Хосе да научи български, за да разбере творчеството й. „Чувствам се изключително горда, че има хора, които до такава степен ме харесват, че започват да учат български, за да разберат какво пея. Този факт още повече ме мотивира да правя това, което обичам, а именно много нови музикални проекти и да се развивам като артист. Горда съм от тази история и че на крехката възраст, на която съм, имам възможност да се срещам с такъв тип хора. За мен най-странното е, че хората в чужбина нямат толкова предразсъдъци и злоба към мен, за разлика от тези у нас, където хейтът е движещо звено. Мен обаче това не ме притеснява, тъй като знам, че има хора, които оценяват моето творчество. Никога не ми е било цел да бъда харесвана от всички. Който иска да ме гледа и да слуша музиката ми, го прави, който не иска – не го прави”, заяви младата изпълнителка. Лолитката пуска ново парче в началото на лятотоГери-Никол разказа специално за „Труд” детайли за новото си парче, което се очаква да се появи в началото на лятото.„Новата ми песен можете да очаквате в началото на лятото и мога да издам, че няма да съм сама. В нея ще има фийчъринг с един изключително популярен български артист. Досега не съм имала музикален проект с него. Скоро започваме снимки по клипа и нямам търпение всичко да е готово, за да го пусна официално. Парчето има доста специфики от моя стил, но има и елементи от неговия, затова се получава много интересно. Със сигурност обаче е по-различно от това, което аз съм правила до този момент”, заяви изпълнителката на „Готина и луда”.Гласовитата певица разказа и за участието си в Лондон, което се състоя в началото на май.„На участието ми в Лондон, освен да пея, си позволих и много да говоря, защото хората там ми донесоха много хубава емоция. Имаше доста чужденци сред публиката, което ме учуди, но заедно с тях бяха и много мои приятели българи, които живеят на Острова. Изключително много ми хареса участието там и даже след като изпълних целия си репертоар, произнесох нещо като заключителна реч, защото публиката ме накара да се чувствам невероятно”, сподели Гери-Никол. Дара пред „Труд“:Това е голямо признание„За мен и за Гери това е голямо признание, защото сме вдъхновили един човек да обикне българската култура, която смятам, че много хора по света биха обикнали, ако се запознаят с нея. Радвам се, че Хосе е оценил толкова високо нашето творчество. Това е една позитивна история, която се е превърнала в нещо още по-голямо – в това един човек да хареса България и да започне да учи нашия език. Това е голямо признание за нас като артисти”.Според хитовата изпълнителка България е адски богата на таланти и нашата страна прави една от най-новаторските музики в цяла Европа. Дара е категорична, че тук имаме много добри музиканти и хора на изкуството. ", "date": "2017.05.27", "title": " Американец учи български заради Гери-Никол"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%ba%d0%b0-%d0%bd%d0%b0-%d0%bc%d0%b0%d1%80%d0%b5%d1%88%d0%ba%d0%b8-%d0%bf%d0%b0%d0%ba-%d0%b3%d0%b0%d0%b7%d0%b8-%d0%b7%d0%b0%d0%ba%d0%be%d0%bd%d0%b0-%d0%b4/", "text": "Председателката на парламентарната група на „Воля“ Гергана Стефанова е дала 30 700 лв. за предизборната кампания при ограничение от 10 000 лв.Тя е и най-видният двупартиецПредседателката на парламентарната група на „Воля“ Гергана Стефанова е направила три дарения от общо 30 700 лв. за предизборната кампания на партията на Веселин Марешки. Това стана ясно, след като Сметната палата публикува финансовите отчети на участниците във вота на 26 март.Даренията са отчетени с декларации от 23 февруари, 9 март и 22 март, като първите две са за по 10 000 хил., последното е за 10 700 лв. В графата за произход и на трите суми са посочени дивиденти от фирмата на Стефанова „Фармация 2012“ ЕООД.Чл. 167, ал. 1 от Изборния кодекс постановява, че дарението от едно физическо лице за една партия или коалиция не може да надхвърля повече от 10 000 лв. за една календарна година. В закона обаче не е предвидена санкция за дарителя, надвишил лимита, а за получателя. В чл. 477 от кодекса е предвидена е глоба от 2000 до 10 000 лв. за ковчежника на кампанията. „Воля“ не е посочила политическо лице за този роля, а счетоводител – Галина Петрова Пейчева.За депутатката Гергана Стефанова (преди Славова) това е поредно участие в нарушение на закона. Тя е най-видната двупартийка във формациите на Марешки. Учредител е на първата му партия НДСД, а после първоначално е председател на „Воля“ (тогава „Либерален алианс“), преди Марешки официално да оглави и втората си партия.", "date": "2017.05.27", "title": " Депутатка на Марешки пак гази закона (ДОКУМЕНТИ)"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b5%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%b2-%d0%b1%d0%b5%d1%80%d0%bb%d0%b8%d0%bd-%d0%b8/", "text": "Берлин и Лондон са в очакване на грандиозни футболни финали утре.След , властите засилиха мерките за сигурност.В Берлин, за купата на Германия ще играят отборите на Борусия Дортмунд и Айнтрахт Франкфурт.Стадион „Уембли“ ще приеме лондонското дерби между Челси и Арсенал за купата на футболната асоциация.", "date": "2017.05.27", "title": " Засилени мерки за сигурност в Берлин и Лондон заради футболни финали"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%b0%d1%80%d0%b8%d1%82%d0%b5-%d1%83%d1%87%d0%b0%d1%81%d1%82%d0%b2%d0%b0%d0%bb%d0%b8-%d0%b2-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d1%87%d1%83%d0%b6/", "text": "Специализираният съд в София остави в ареста шестимата задържани за трафик на нелегални мигранти през Летище „София”, съобщи . Те бяха заловени вчера при акция на прокуратурата и ДАНС.По-рано днес държавното обвинение внесе искане за постоянен арест на всички в мрежата. Оттам заявиха, че се очаква поне още един арест на граничен полицай.Според главния прокурор Сотир Цацаров акцията няма да попречи на евентуалното ни влизане в Шенген.Най-важното е разследването да изясни как са напускали страната вип клиентите на канала. Според следователите те са влизали с едни документи, но са продължавали с различни към Западна Европа.До момента сред задържаните фигурират само началници на смяна.", "date": "2017.05.27", "title": " Граничарите, участвали в трафик на чужденци през Летище София, остават в ареста"}
{"url": "https://trud.bg/%d0%bf%d1%80%d0%be%d0%b1%d0%bb%d0%b5%d0%bc-%d1%81-%d0%b5%d0%bb%d0%b5%d0%ba%d1%82%d1%80%d0%be%d0%b7%d0%b0%d1%85%d1%80%d0%b0%d0%bd%d0%b2%d0%b0%d0%bd%d0%b5%d1%82%d0%be-%d0%b5-%d0%bf%d1%80%d0%b8%d1%87/", "text": "Проблем с електрозахранването е причината за глобалния срив в компютърните системи на „Бритиш еъруейз“, съобщи шефът на авиокомпанията Алекс Круз.„Смятаме, че причината е била проблем със захранването и нямаме доказателства да е имало кибератака. Изключително съжаляваме за огромното неудобство, което това причинява на клиентите ни и разбираме колко неприятно е ставащото, особено за семейства, които се надяват да заминат на почивка“, заяви Круз във видеопослание в туитър.", "date": "2017.05.27", "title": " Проблем с електрозахранването е причината за срива в системата на „Бритиш еъруейз“"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bc%d1%83%d0%b7%d0%b8%d0%ba%d0%b0%d0%bd%d1%82%d1%8a%d1%82-%d0%b3%d1%80%d0%b5%d0%b3-%d0%b0%d0%bb%d0%bc%d0%b0%d0%bd/", "text": "Грег Алмън, един от основателите на групата „Грег Алмън“, почина на 69 години в дома си в Савана, Джорджия, предаде Си Ен Ен.Алмън имаше много здравословни проблеми през последните няколко години, гласи съобщение, публикувано на официалния сайт на изпълнителя.През 1999 той е диагностициран с Хепатит С, а през 2010 претърпява чернодробна трансплантация.„Загубих близък приятел, а светът загуби един брилянтен пионер в музиката“, каза дългогодишният миниджър на Алмън Майкъл Леман.  ", "date": "2017.05.27", "title": " Почина музикантът Грег Алман"}
