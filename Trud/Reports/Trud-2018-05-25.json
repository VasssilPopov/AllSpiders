{"url": "https://trud.bg/%d0%bf%d0%be%d0%bb%d1%88%d0%b0-%d0%b8-%d0%bb%d0%b8%d1%82%d0%b2%d0%b0-%d1%81%d0%ba%d0%bb%d1%8e%d1%87%d0%b8%d1%85%d0%b0-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b7/", "text": "Операторът на полската газопреносна система Газ-систем (Gaz-System) и на литовската – Амбър грид (Аmber Grid) сключиха споразумение за изграждане на газопровод, свързващ двете страни, обяви полската страна, цитирана от АФП. Споразумението, което е подписано в датската столица Копенхаген, урежда юридическите, икономическите и технически аспекти на проекта. Целта му е да бъдат обединени газовите пазари на балтийските страни с пазара на ЕС, както и да се диверсифицират източниците на доставки и да се повиши тяхната сигурност, се посочва в комюникето на Газ-систем. Новият газопровод ще бъде с дължина 357 километра в полската страна и 165 километра – в литовската. Двата участъка трябва да бъдат пуснати в експлоатация до 31 декември 2021 година. Европейският съюз, който вече гласува финансиране от 10 милиона евро за изработването на проекта, пределен като проект от общ интерес, трябва да отпусне още 266 милиона евро. Те ще бъдат разпределени по следния начин: 58 милиона евро за Амбър-грид и 208 милиона евро за Газ-систем. Тези пари ще дойдат от механизма за изграждане на взаимни връзки в Европа. Транспортирането и разпределението на газ в Централна и Източна Европа предизвикват силно напрежение между Русия и нейните съседки, основно Украйна и Полша, които са подкрепяни от Вашингтон, отбелязва АФП. Източникът на това напрежение е проектът за газопровод по дъното на Балтийско море “Северен поток-2”, който трябва да свърже Русия и Германия. Щом влезе в действие в края на 2019 година, той ще позволи на руската компания Газпром да намали значително транзита през Украйна. Балтийските страни частично намалиха зависимостта си от Русия през януари 2015 година, когато Литва наруши монопола на Газпром, пускайки в експлоатация първия плаващ терминал за втечнен природен газ в северното пристанище Клайпеда. Полша пък откри терминал в Швиноуйшче през юни 2016 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Полша и Литва сключиха споразумение за изграждане на газопровод, свързващ двете страни"}
{"url": "https://trud.bg/%d1%81%d0%b0%d0%bf%d1%8c%d0%be%d1%80%d0%b8-%d0%be%d0%b1%d0%b5%d0%b7%d0%b2%d1%80%d0%b5%d0%b4%d0%b8%d1%85%d0%b0-%d0%b1%d0%be%d0%bc%d0%b1%d0%b0%d1%82%d0%b0-%d0%b2-%d0%b4%d1%80%d0%b5%d0%b7%d0%b4%d0%b5/", "text": "След близо 48-часови усилия, сапьорите в Дрезден най-накрая успяха да   от Втората световна война, съобщи Die Frankfurter Allgemeine Zeitung, като уточнява, че днес започва разчистването на периметъра. Предстои да бъдат премахнати не само бетонните елементи, които бяха поставени с цел защита от взривната вълна. В резултат на частичната детонация от сряда вечер и експлозията на бомбата пламна изолационен материал, който трябва да бъде отстранен, поясниха от противопожарните служби. Въпреки че част от живущите в засегнатия район започнаха да се връщат по домовете си още в четвъртък вечер, властите все още не са дали официално разрешение за отмяна на евакуацията, засегнала близо девет хиляди души. „Все още не мога да кажа дали ще успеем в рамките на един ден”, подчерта Андреас Рюмпел, началник на дрезденската противопожарна служба. 500-килограмовата бомба бе обезвредена напълно в четвъртък. Полицията приветства края на операцията с облекчение. През последните два дни във връзка с инцидента бяха ангажирани повече от 1000 служители.  „Бомбата беше много опасна”, призна началникът на полицията Хорст Крецшмар. „Заради нея на тръни бяха не само дрезденчани, но също така и пожарникари, спасители и полиция”, допълни Крецшмар. Подробности за точния размер на щетите все още не са налице. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Сапьори обезвредиха бомбата в Дрезден от Втората световна война"}
{"url": "https://trud.bg/%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b0-%d0%bd%d0%b0-%d0%b1%d0%bb%d0%b8%d0%b7%d0%be-200-%d0%ba/", "text": "На граничния пункт “Капитан Андреево” е предотвратена контрабанда на около 200 килограма наркотици, информира  Подробностите ще бъдат огласени по-късно днес на специална пресконференция от директора на Агенция “Митници” Георги Костов и главния секретар на Министерство на вътрешните работи Младен Маринов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Предотвратиха контрабанда на близо 200 килограма наркотици на ГКПП “Капитан Андреево”"}
{"url": "https://trud.bg/%d0%b5%d0%b2%d1%80%d0%be%d0%b3%d1%80%d1%83%d0%bf%d0%b0%d1%82%d0%b0-%d0%bd%d0%b5-%d0%b2%d0%b7%d0%b5-%d1%80%d0%b5%d1%88%d0%b5%d0%bd%d0%b8%d0%b5-%d0%bf%d0%be-%d0%bf%d0%be%d1%81%d0%bb%d0%b5%d0%b4%d0%bd/", "text": "Еврогрупата не взе решение снощи за отпускане на последния транш от помощта за Гърция и за оттегляне на страната от програмата за макрофинансова подкрепа на Евросъюза през август тази година, предаде ТАСС. Това оповести председателят на Еврогрупата Марио Сентено на пресконференция, като каза, че всички решения са отложени до следващата среща на Еврогрупата в Люксембург през юни. “Успешното излизане на Гърция от програмата за макрофинансова помощ остава за нас основен приеритет, ще вземем всички необходими решения на следващата си среща през юни в Люксембург”, каза Марио Сентено. В. “Катимерини” пише, че на срещата снощи финансовите министри от Евросъюза са настояли гръцкото правителство да приключи с поисканите от него мерки за реформи и това да стане преди срещата на Еврогрупата на 21 юни, тъй като въпросните мерки представляват условие за постигане на споразумение за облекчаване на гръцкия дълг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Еврогрупата не взе решение по последния транш от помощта за Гърция"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5%d1%82%d0%be-%d0%b7%d0%b0-%d0%bb%d0%be%d1%88%d0%b8%d1%82%d0%b5-%d0%b1%d0%b0%d0%b1%d0%b8/", "text": "Младежът, който посети само един урок по карате, успя само да се поклони на хулиганите!   Във влака мъж втренчено гледа девойката срещу него, която чете книга. След време тя оставя книгата и се обръща към него: – Престанете да ме гледате с тия женени очи!   Жена ви престана да мърмори, сияе и изглежда прекрасно! Поздравления, това вече не е ваша жена!   Мъжки форум: Списъкът със смъртните грехове някак си подозрително прилича на моя списък с планове за празниците!   Жена буди мъжа си: – Събуди се! Защо крещиш? – Сънувах, че Мими се дави! – Коя е тая бе? – Не я познаваш, запознах се с нея в съня си!   Реших да го играя кифла… Помолих съседа да ми даде кученцето си да се помотая из мола с него… И така шлянкам се с кученцето под мишница из мола и кифлея, но ротвайлера по едно време взе, че се изхлузи…   На изпит влезе засукана студентка с тениска с надпис “Искам тройка”. Професорът и асистентът се усмихнаха доволно…   Както казва Сивият вълк, лежейки в леглото на бабата: – Да пием за жените, които умеят да предизвикват интерес на всякаква възраст!   Две момичета си говорят: – Богат ли е мъжът, за когото се жени сестра ти? – Не, много е беден. Татко непрекъснато повтаря “Бедният млад човек, бедният млад човек…”.   Вълкът се оплаква на Заека, че жена му го допуска до себе си само 2 пъти в годината и го пита той как постъпва, че зайкинята му пуска всяка вечер. – Поднасям й букет червени рози, пускам й песента “Секс бомб”, пляскам я по задника и тя ми ляга! Вълкът се прибира. Жена му се къпе. Пуска силно “Секс Бомб”, открехва вратата на банята и пъхва само букета червени рози. – Зайооо, ненаситникооо­, следобяд беше тук, пак ли ти се иска?   – Задоволява ли ви вашата работа? – Как да ви кажа, тръгвам на работа, гледам стоят красиви момичета – иска ми се… Връщам се от работа – същите момичета, но вече не ми се иска. Вероятно ме задоволява.   Бабите, които са се държали лошо през годината, получават внуците за цялото лято!   – Докторе, сега с гипсиран крак… ще мога ли да правя секс? – Разбира се… що за въпрос?!? – Ами… щото преди това не можех…   Колега се хвали в офиса: – Вчера скочих с парашут! – И как беше? – Почувствах се като волна птица, летиш-сереш, летиш-сереш!   Млад доктор преглежда бебе: – На кърма ли е или на сухи млека? – На кърма е. – Съблечете се, свалете си сутиена! Докторът дълго оглежда и опипва гърдите ѝ: – Хм. Нямате мляко. Странно как детето не е гладно. – Ами аз съм леля му, но се радвам, че дойдох.   Благодарение на рекламата, ние вече знаем, че:   Жена се кара на съпруга си: – Виж се, пак си пиян! Не разбирам как може да се напиваш всеки ден!!! – Колко пъти да ти казвам да не се месиш в неща, които не разбираш!   По-възрастна дама като види новите абитуриенти: – Като гледам снимки от моя бал, виждам, че не само съм си запазила фигурата, а даже съм я удвоила!   Лесна рецепта за лек пилинг на лицето в домашни условия:   – Здравей, познаваш ли добър консултант за защита на личните данни? – Да. – Можеш ли да ми дадеш негов телефон, мейл? – Не, съжалявам, не мога.", "date": "2018.05.25", "title": " Какво е наказанието за лошите баби?"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d1%81%d0%bf%d0%b0%d1%81-%d1%82%d0%b0%d1%88%d0%b5%d0%b2-%d0%b8%d0%bc%d0%b5%d1%82%d0%be-%d0%b8%d0%bb%d0%b8%d0%bd%d0%b4%d0%b5%d0%bd%d1%81/", "text": "Времето, когато България трябваше да се намеси в спора за името на Македония като трета страна, е минало и Гърция успя да наложи монопол. Това коментира пред   историкът македонист Спас Ташев. Според него предложеният вариант „Илинденска Македония” няма да реши проблемите по няколко причини. По думите му в посланието на македонския премиер Зоран Заев има идеята за трите Илиндена, които включват битката при Херонея (338 г. пр.н.е.) и антифашисткото събрание за народно освобождение на Македония от 1944 г., проправило пътя на Титовия комунизъм. Освен това Илинденското въстание от 1903 г. избухва и на територии, които днес са в Гърция. Ташев посочи, че общото честване на 24 май от български и македонски официални представители в Рим е историческо, като и в двете делегации е имало църковни дейци и това е стъпка към задълбочаване на диалога. По думите му БПЦ е можела да изпрати представител на годишнината на Охридската архиепископия без да влиза в конфликт с останалите църкви отново ако е бил като част от делегация на държавен представител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Историкът Спас Ташев: Името „Илинденска Македония” не решава проблемите в региона"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0%d1%82-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%8f%d0%b7%d0%be%d0%b2%d0%b8/", "text": "Заместник-министърът на регионалното развитие и благоустройството Малина Крумова заедно с областния управител на Смолян Недялко Славов и ще направят инспекция на място на яз. „Пловдивци” в община Рудозем, информира  Язовирът ще бъде открит през тази година, той е с обем 2,45 милиона кубически метра и е проектиран за водоснабдяване на градовете Мадан и Рудозем, както и още над 30 населени места в Централните Родопи с приблизително 40 хиляди души население. Стойността на строителните работи е над 47 милиона лева. Язовирът е част от проект на МРРБ със Световната банка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Инспектират строителството на язовир “Пловдивци” в община Рудозем"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8%d1%82%d0%b5-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d0%bc%d0%b5%d0%b6%d0%b4%d1%83-%d0%ba%d0%b8%d1%82%d0%b0%d0%b9-%d0%b8-%d1%81/", "text": "Министърът на търговията на САЩ Уилбър Рос ще посети идната седмица Китай за нов кръг от консултации по търговския спор между двете страни, съобщи агенция Синхуа. Американската делегация се очаква да бъде в Пекин от 2 до 4 юни, уточни Синхуа. Миналата седмица Китай и САЩ договориха “примирие” в обявената си търговска война, след като от 22 май в сила можеха да влязат в сила възпиращи мита върху стоки, изнасяни за САЩ, на стойност 50 милиарда долара, припомня АФП. На преговорите във Вашингтон китайската делегация, водена от вицепремиера Лю Хъ, се ангажира да увеличи вноса на американски продукти, но не посочи конкретна цел. Президентът на САЩ Доналд Тръмп настоя Пекин да намали с 200 милиарда долара търговския си излишък спрямо най-голямата икономика в света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Търговските преговори между Китай и САЩ ще бъдат възобновени на 2 юни в Пекин"}
{"url": "https://trud.bg/%d0%b7%d0%b0%d0%b3%d0%b0%d0%b4%d0%ba%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b1%d1%83%d0%ba%d0%b2%d0%b8/", "text": "На 24 май за пореден път по светски чествахме празника на… – какво празнуваме ний? – на славянската писменост. Каква ти тук славянска писменост?! Царе сме да си вкарваме автоголове. Азбуката, на която пишем ние, руснаците, сърбите, „македонците”, черногорците и т.н., са си български букви. Създадена е под прякото ръководство на цар Борис I и неговите приближени Свети Климент и Свети Наум Охридски, а може би и някои други участници. Преди дни научих, че българските пощи се канели да издадат марка „1000 години Охридска архиепископия”. Къде сте я видели тази архиепископия, бе драги пощенци! Тогава в Охрид, наричан Юстиниана Прима в официалните документи, е създадена Българската автокефална архиепископия. В по-стари времена в такива случаи директно се намесваше Държавна сигурност, отиваше направо в Българските пощи и питаше: Кой получи парите от УДБА-та (югославските тайни служби), за да направи такова национално предателство? Какво е създадено, кога и защо – това са трите въпроса, които измъчват не само учените, но и интелектуалците, а напоследък дори и политици от ранга на Путин и Радев. Хрониките твърдят, че през 863 година от византийския двор моравският княз Ростислав поискал проповедници и книги на славянски език. И императорът на Византия Михаил, както и Вселенският патриарх Фотий, веднага му ги дали заедно с Кирил и Методий. Някои смятат, че точно тогава е била създадена и азбуката. Да, азбука наистина може да се създаде за една нощ, според някои хора – казваше един от моите учители. Но преводът на основните богослужебни книги трае години – две, три и четири дори. Следователно не може азбуката да е създадена тогава, явно, че това се е случило по-рано. Ето – един човек, приближен до първоучителите, Черноризец Храбър, със своето съчинение „За буквите”, пише, че азбуката е създадена през 855 година. Тогава трябва да е зададен въпросът: защо е създадена тази азбука. Великоморавия е още много далече, а България е езическа страна. Азбуките се създават заради писмеността. Християнската религия е единствената дотогава, като изключим мюсюлманството, появило се шест века след нея, която се изповядва чрез книга, а не чрез порене на коремите на нещастни животни и гадаене по червата им. Някой е имал отчайваща нужда от тази азбука – кой е той и можем ли да го установим? Това е много лесно, когато отдадем дължимото на един извор, който кой знае защо учените не приемат за достоверен. Това е така наречената Брегалнишка легенда, по името на река Брегалница в Източна Македония, тогава част от България. Аргумент да не я приемат е, че тя била житиен разказ, а в тези разкази имало много измислици. Да, но във всички останали документи, в 95 на сто от тях, по които се съди за делото на Кирил и Методий, на Климент и Наум и т.н., се състои от жития. Не може да приемаме едни, а други – не. И какво се казва в това житие, наречено Брегалнишка легенда? В него се казва, че през 855 г. в България пристигнали Кирил и Методий, установили се в град Равен, и започнали да проповядват новата писменост с български букви. Те успели да покръстят 54 000 българи, но по неизвестни причини по някое време е трябвало да се оттеглят във Византия. В суматохата успели да покръстят и цар Борис I, който пристигнал в града. Един от аргументите против Брегалнишката легенда беше, че такъв град Равен не съществува. Да, но скопският археолог Иван Никулчич го откри напоследък и заяви в книгата си за македонските градове и крепости, че това е една малка Плиска. Т.е. че повтаря плана на Плиска – иначе е голям град с каменен вътрешен град, със земен вал, който загражда по-голямо  пространство – тоест градът го има и се намира в равнината между Кочани и Щип. Какво можем да заключим от всичко това? Че делото на Кирил и Методий е поискано и му е дадена политическа воля, както казваме сега, от много важни фактори на епохата. Това са ръководителите на двете най-големи държави – България и Римската империя, която наричаме още Византия, цар Борис I и Михаил, а също и от вселенския патриарх Фотий. Целта, разбира се, е била да се разпространи християнството, което ще направи народите по-малко военнолюбиви, по-хуманни и т.н. И цар Борис също е имал тези интенции (цели, намерения). Освен това той е съзнавал, че приемайки християнството, той ще успее да се нареди в редиците на т.нар. европейско семейство, на християнските страни, които решават споровете помежду си чрез преговори, уважават се взаимно, гостуват си по време на празници и т.н. Боял се е обаче от една голяма негативна последица – че християнство, разпространявано на гръцки или латински език, ще доведе до много бърза денационализация на народа му, който и без това все още е бил в насипно състояние на етническите съставки. На територията на България живеели освен българи, и славяни, и авари, и ромеи, и какви ли не още етноси, които било трудно да се пречупят. Но с помощта на християнството в църквите и най-вече в училищата много бързо този процес на доброволна асимилация ще стане. И тя наистина става. Цар Борис вероятно се е свързал с Фотий и с Михаил (той е негов кръстник) и е поискал съдействие. Тогава те са се сетили за Кирил и Методий – двама висши интелектуалци, които когато – така да се каже – ги вербовали за тази работа, им казали: „Вие сте от Солун, а всички солунчани говорят и знаят много добре езика на народа, който живее на север от Солун.” И те са залегнали вероятно още от 852 г., когато цар Борис е дошъл на власт, и до 855 година са били готови с превода на най-необходимите книги и са започнали пропагандата на християнството в България. Като експеримент първоначално в брегалнишката област. Експеримент, който е бил изключително успешен, но неизвестно защо е бил прекратен. Вероятно това се е случило заради влошаване на отношенията между България и Византия. Има една неясна война именно в този период – 857-858 г. между двете държави.  Когато богослужебните книги на глаголица са дошли в България през 886 година след смъртта на Методий, носени от Климент, Наум и Горазд, бързо се е видяло, че тази азбука – вероятно правена много набързо, е доста трудна за децата, които са усвоявали знания за бъдещи свещеници. Ето защо Климент и Наум, а може би и Горазд и Ангеларий, и Сава и Константин Преславски, в манастира Голямата базилика край Плиска, са създали нова азбука, която българите познавали малко по-добре. Защото голяма част от буквите – половината, са били от гръцкия алфавит, а българите са писали близо 200 години административните си актове на гръцки език с гръцка писменост. А другата половина от буквите са били руни от прабългарската азбука – „щ, ю, я, ъ”… Тези руни, които са имали биографично значение, са означавали определен предмет – „щ” е щъркел и т.н. Сега им е предадено фонетично значение – това е своеобразна проява на средновековен български патриотизъм. Затова азбуката ни би трябвало да се нарича българска или старобългарска. И много учени на Запад и не само там, я наричат така. Затова е нужно да настояваме за промяна. Дори и в дните около празника, който би трябвало да бъде не Ден на българската култура и славянската писменост, а да бъде Ден на културата и българската писменост.", "date": "2018.05.25", "title": " Загадките на българските букви\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d1%89%d0%b5-%d0%b1%d1%8a%d0%b4%d0%b5%d0%bc-%d0%b3%d0%be%d1%82%d0%be%d0%b2%d0%b8-%d0%bd%d0%b0-%d0%ba%d0%be/", "text": "За нас сърбите остава голям проблем – отношенията между Белград и Прищина, не защото някой е обещал нещо на някого, а защото някой е достатъчно отговорен да мисли за бъдещето на Сърбия и веднъж завинаги да реши тежките въпроси, заяви президентът на Сърбия Александър Вучич, цитиран от днешния сръбски печат. “Ще бъдем готови във всеки момент да разговаряме с албанците за постигане на компромис, но преди това се надяваме и очакваме да бъде изпълнено Брюкселското споразумение”, каза Вучич след разговор с докладчика на Европейския парламент за Сърбия Дейвид Макалистър. “Независимо, че според най-новото проучване 80 процента от сръбското население би искало да имаме замразен конфликт в Косово, аз ще направя всичко, което зависи от мене, без да обръщам внимание на политическата си кариера, да преобърна тази позиция. Защото ако веднъж конфликтът се размрази, не искам да бъда отговорен за нови войни и стълкновения. Няма да взимам решение против волята на народа, а ще се опитам да убедя по-голямата част от него, че за нас мирът и стабилността са много по-важни”, каза Вучич. Външният министър Ивица Дачич обърна внимание на официален Лондон, че Сърбия няма да гледа благосклонно, ако през август, когато ще председателства Съвета за сигурност на ООН, Великобритания включи в дневния ред въпроса за разреждане или премахване на откритите заседания за ситуацията в Косово, пише вестник “Новости”. Заседанията на Съвета за сигурност за Косово, на които се разглежда докладът на генералния секретар на ООН за ситуацията в страната, се организират на всеки три месеца. Съгласно резолюция 1244 докладите са задължителни, но в нея не се уточнява колко често трябва да се представят, а пише, че това трябва да става “на определени времеви интервали”. На последното заседание на Съвета за сигурност към искането на САЩ и Великобритания за промяна на формата на тези заседания се присъединиха още четири западни членки на Съвета, а Русия, Китай и Сърбия се възпротивиха, припомня вестникът. Стачният комитет на фабриката “Застава оръжие” реши единодушно снощи стачката да продължи и днес с пълно прекратяване на работата. Решението бе взето след вчерашната среща на стачния комитет на синдиката с министъра на отбраната Александър Вулин, която завърши без договор. Стачниците искат фабриката да бъде изключена от плановете за приватизация, увеличение на заплатите и подобряване на условията на труд, оповестяване на данните за загуби на фабриката през 2017 г. и оставка на Надзорния съвет и мениджмънта на фабриката. Вулин заяви, че няма да отстъпи пред тези искания и добави, че синдикатът не може да сменя ръководството, както и че “Застава оръжие” не може да бъде изключена от закона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Александър Вучич: Ще бъдем готови на компромис с Косово"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b2%d0%b8%d0%b7%d0%b8%d1%82%d0%b0%d1%82%d0%b0-%d0%bd%d0%b0-%d0%b1%d0%be%d1%80%d0%b8/", "text": "През шестте месеца европредседателство, а и не само, за България има съвсем друго възприятие и за това допринася всеки един български гражданин не само политиците, а хората, които живеят там и българската култура и спорт. Това коментира пред   вицепремиерът Екатерина Захариева. Стоим много добре на европейската сцена и на световната сцена. От всеки един от нас зависи репутацията на българската държава, допълни тя. Като “историческо” определи Захариева това, че за първи път България и Македония честват заедно 24 май в Рим. „Историческо е. Спомням си като се изчаквахме.“ Винаги българската делегация е влизала първа при папата, обясни тя и допълни “радвам се, че това е в историята”. Вицепремиерът Захариева припомни, че премиерът Борисов и президентът Путин са провели телефонен разговор преди около 2 месеца и обясни, че посещението на Борисов в Москва не е е по спешност. „Отдавна се координират президентството в Русия и Министерският съвет. Все пак трябваше да се намери дата. Това посещение се координира отдавна. Не е по спешност.“, обясни Захариева. Теми, свързани с двустранните отношения, икономически и енергийни, ще обсъждат те, коментира вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Екатерина Захариева: Визитата на Борисов в Москва е координирана отдавна, не е по спешност"}
{"url": "https://trud.bg/%d0%b4%d0%b6%d1%83%d0%b7%d0%b5%d0%bf%d0%b5-%d0%ba%d0%be%d0%bd%d1%82%d0%b5-%d0%b1%d1%83%d1%80%d0%b5%d0%b2%d0%b5%d1%81%d1%82%d0%bd%d0%b8%d0%ba/", "text": "Изборът му е резултат на изглеждащото невъзможно на пръв поглед коалиционно споразумение между ляво-популисткото движение “Пет звезди” и крайно-десните евроскептици от “Лигата” (доскоро “Северна”, напоследък общонационална), които излязоха най-големите победители от произведените на 3 март парламентарни избори на Ботуша. И им отне над три месеца да намерят общ език върху противостоящите се по редица фундаментални въпроси предизборни платформи – от социалните, до финансовите въпроси. Но в крайна сметка изковаха икономическа програма, която да задоволи милионите привлечени под знамената и да изправи косите на експертите с планирани над 100 милиарда евро държавни разходи за следващите пет години. Популистките платформи минават лесно, когато една от петте най-големи икономики в Еврозоната е и най-бавно възстановящите се от започналата през 2008 г. световна финансова криза. И за последното десетилетие свиването на производителността й е с шест процента от брутния вътрешен продукт на Италия, което от своя страна тласна допълнителни 3 милиона души под прага на бедността. Добавете към това и миграционният натиск от последните три години по южните брегове на страната и рецептата за самоналожена катастрофа е налице. Защото бъдещите управници на Италия – Луиджи ди Майо от “Звездите” и Матео Салвини от “Лигата” – в лицето вече на  Джузепе Конте са обещали на избирателите си и покрай тях на всички италиански граждани, държавна субсидия под формата на минимален месечен доход в размер на 780 евро, за тези домакинства, чийто членове активно търсят работа. Планирали са въвеждането на две нива на плосък данък – съответно на 15 и 20 % за бизнеса и данъчни облекчения в размер до 3 000 на годишна база за семействата. Само за първата година управление свиването на данъците ще коства допълнителни 12,5 млрд. евро на италианската държава. И тези идеи бледнеят пред общата схема, която очакват да реализират успешно. Всичко това, разбира се, ако правителството на Конте се сформира. Защото получаването на одобрението на президента за поста министър-председател е само първата стъпка в един по-скоро тромав законодателен процес в Италия. Освен Конте, всеки един от кандидатите за министри ще трябва също да бъде приемлив за президента Матарела. Пост по пост. И всяко едно от спряганите досега имена за ключовите постове – от финансите, до външните работи – е повод за брожения. Окончателният състав на правителството ще трябва първо да положи клетва и после да премине през вот на доверие пред двете камари на парламента на Италия, където на теория “коалицията на аутсайдерите” има необходимото мнозинство  да премине Рубикон-а. И оттам започва сериозното предизвикателство в реализирането на практика на поетите ангажименти. “Пет звезди” подложи на електронно гласуване коалиционното споразумение с “Лигата” и получи почти единодушната подкрепа на стотици хиляди свои членове. Които с ентусиазъм се включиха в онлайн блиц-гласуването в края на миналата седмица, за да потвърдят, че са съгласни с общите планове. С което основателно достигаме до практически неизвестният в политическото пространство досега, както на Ботуша, така и в Европа, Джузепе Конте, предполагаемият следващ министър-председател на Италия и буревестникът на промени, които никой в ЕС не очаква с добро око. Конте е роден на 8 август 1964 г. в селцето Волтурара Апула в южната италианска провинция Фогия. Там и завършва средното си образование, а през 1988 г. взема  диплома по право от един от най-старите университети в Европа, “Ла Сапиенца” в Рим. И като цяло съдържателната информация за него се изчерпва дотук. За Джузепе Конте знаем, че се отдава на академичната кариера, която го отвежда последователно на преподавателски позиции в университети в Рим, Малта и Сасари, преди да се установи в този във Флоренция като професор по частно право. В публичното пространство се появи преди изборите през март, когато лидерът на “Пет звезди” Луиджи ди Майо спомена името му за възможен член на кабинета, като министър на публичната администрация. С всички танци около коалиционното правителство последните месеци, Джузепе Конте вече има шанса да е премиер. Можете само да си представите като практически непознат кандидат за министър-председател, издигнат от нова и неутвърдена партия като “Пет Звезди”, яхнала вълната на народното недоволство, че Джузепе Конте е обект на допълнително внимание от страна на медиите на Ботуша, откакто името му се спряга за поста. И така последните седмици се наложи на Нюйоркският университет да отрича, че за г-н Конте има каквито и да е документи, че някога е “усъвършенствал знанията си” по право при тях, каквото и да пише в биографията му за 2013 г. Университетът в Кеймбридж пък предпочете да заложи на правото на конфиденциалност на бившите си студенти и да откаже да коментира дали Конте е извършвал “научни изследвания” там през 2001. От движението “Пет Звезди” настояват че става въпрос за клеветническа кампания, насочена към подкопаване на авторитета на техния кандидат за премиер на Италия. Помните ли?!  Кандидат-премиерът ни Джузепе Конте е експерт по опростяване, по дебюкратизиране и по организиране на административната машина – това е, което голяма част от бизнеса иска. Удовлетворен съм и се надявам, че никой няма да слага препятствия пред раждането на новия кабинет.  Той (б.р. – Джузепе Конте) беше избран като неутрален, приемлив, компромисен кандидат от страна на Луиджи ди Майо, лидерът на движението “Пет звезди” и Матео Салвини председателят на крайно-дясната “Лига”, защото и двамата се оттеглиха от отговорната позиция. Но дори и така, той беше необичаен избор по много начини – г-н Конте е точно този вид типичен представител на утвърдения политически ред – елитаристичен, академик-технократ. Точно тази порода, срещу която “Пет звезди” се обяви изначално.  Назначаването на г-н Конте (б.р. – за министър-председател на Италия) слага началото на нова политическа епоха. Която можем наистина да наречем “Третата италианска република”. В която традиционните идеологии бяха победени от директната демокрация.", "date": "2018.05.25", "title": " Джузепе Конте – Буревестник …"}
{"url": "https://trud.bg/%d1%81%d0%bb%d0%b0%d0%b2%d0%b8-%d0%bd%d0%b5%d1%81%d1%82%d0%be%d1%80%d0%be%d0%b2-%d1%81-%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d0%b8%d0%bc%d0%b0%d1%85%d0%bc%d0%b5-%d1%83%d0%b3/", "text": "Aлпинистът Слави Несторов, който  , разказа пред   за чувствата, които е изпитал на върха и за изпитанията в изкачването. „В момента, когато бях на върха, не можах да усетя енергията му и какво съм направил. Усетих го чак като слязох долу, защото адреналинът и да бъда в безопасност бяха по-силни, отколкото енергията на върха”, разкри той. „Ние бяхме доста бързи в изкачването и трябваше да престоим 30 минути с моя шерп на 8820 м, малко под върха, на температура от около минус 40 и ужасен вятър. Около 30 минути на едно място, потропвайки с крак, това беше най-трудното в момента преди изкачването”, заяви Несторов. „Не бих казал, че имаше страх. Преодолявайки всички препятствия по пътя, които бяха наистина много опасни, за мен Еверест има доста технични места, на които много лесно можеш да направиш грешната и фаталната крачка”, посочи той. Несторов е останал на върха около 10-ина минути. „Опитах се повече снимки, да направя 360-градусова панорамна снимка”, заяви той. „Всичко се вижда от върха. Вижда се, че Земята е кръгла, виждат се много върхове, много е красиво”, разказа алпинистът. Несторов е изкачил върха с кислород. „1,4% изкачват Еверест без кислород. Аз имах такава идея, преди да се сблъскам с върха, но след 7500 м, ако си без кислород, става много студено. Става убийствено, ставаш много бавен, не мислиш много трезво и през цялото време си замаян”, обясни алпинистът. Той замина от България на 4 април и изкачването му е отнело 45 дни. Новината за изчезването на Боян Петров под Шиша Пангма го е заварила, след като е слязъл от Еверест. „Все още не мога да повярвам, че Боян го няма, защото той е човекът, който ми помогна и ме научи за всичко, което се случва по експедиции във височинния алпинизъм”, призна Несторов. „Слязох от лагер 2 на 6500 м в базов лагер и ми съобщиха, че мой сънародник е изчезнал. Аз казах, че не е възможно, защото точно предишния ден му бях изпратил съобщение и бях получил обаждане на сателитния телефон от него. Казах: Това е невъзможно, аз имам пропуснато обаждане от Боян на 6 май. Оказа се, че той е забравил телефона си и това обаждане е било от някой друг”, допълни той. „На последното ни виждане в България се разбрахме: Нека да се срещнем на върха. Това беше последният ни план. Той катери от страната на Тибет, имахме уговорка да се срещнем отгоре на Еверест и това да бъде първата българска среща на върха”, каза още Несторов. „Боян винаги казваше: Момче, вкарай тези мускули в работа”. Мисля, че го правя”, отбеляза алпинистът. Неговата нова цел ще са седемте континентални първенци. „Вече имам три от тях, надявам се, че в близките години ще мога да събера и останалите”, посочи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Слави Несторов: С Боян Петров имахме уговорка да се срещнем на Еверест и това да е първата българска среща на върха"}
{"url": "https://trud.bg/%d0%b8%d0%bd%d0%be%d0%b2%d0%b0%d1%86%d0%b8%d0%be%d0%bd%d0%bd%d0%b8-%d1%81%d0%bb%d1%83%d1%88%d0%b0%d0%bb%d0%ba%d0%b8-%d0%b7%d0%b0%d0%b3%d0%bb%d1%83%d1%88%d0%b0%d0%b2%d0%b0%d1%82-%d1%85%d1%8a%d1%80/", "text": "Иновационни слушалки, разработени от бивши инженери на “Нокиа”, заглушават със специален звук хъркането на партньора и гарантират безпроблемен сън, пише в. “Дейли мейл”. Артикулът носи търговската марка QuietOnSleep и струва 159 долара. Слушалките са разработени, след като инженерите слушали стотици аудио записи с хъркане. Инженерите внедрили в устройствата активното потискане на шума с честота под 500 херца. Тя е невъзможна величина за обикновените слушалки, които се вкарват в ухото. QuietOnSleep са оборудвани с микрофон, който анализира харектиристиките на източника на шум. Това им позволява да генерират фазово изместен звук, който потиска и унищожава оригиналния. Слушалките са снабдени с батерия с капацитет 20 часа и лесно преминават от режим на слушане в режим на спане. Те са ефективни за “зануляването” на външния шум в целия слухов обхват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Иновационни слушалки заглушават хъркането на партньора"}
{"url": "https://trud.bg/%d0%b1%d0%b5%d0%b7-%d0%b4%d0%b8%d0%b7%d0%b5%d0%bb-%d0%b2-%d0%bd%d0%be%d0%b2%d0%be%d1%82%d0%be-volvo-s60/", "text": "Следващото поколение на лимузината от средния клас Volvo S60 ще бъде първият модел на шведската компания, който няма да се предлага с дизелов двигател. Това решение е част от дългосрочната стратегия на производителя за бъдеще без традиционните мотори с вътрешно горене. Всички нови модели на марката от 2019 г. ще бъдат електрифицирани. Те ще се задвижват от изцяло електрически двигатели или от хибридни системи, съчетаващи бензинови агрегати и електромотори. Целта на Volvo е да преустанови производството на двигатели с вътрешно горене, като хибридите Plug-In със зареждане от контакта ще бъдат преходна стъпка по пътя към пълната електрификация. Новото Volvo S60, което ще направи премиера през втората половина на настоящата година, е поредният ход на компанията по начертаната стратегия. Купувачите на този модел първоначално ще могат да избират между 4-цилиндрови бензинови мотори в различни нива на мощност и две хибридни Plug-In системи. През 2019 г. гамата ще бъде обогатена, тъй като  ще започне предлагането и на т.нар. „меки хибриди“ без включване в електрическата мрежа.", "date": "2018.05.25", "title": " Без дизел в новото Volvo S60\t\t\t"}
{"url": "https://trud.bg/%d0%bc%d0%be%d1%80%d0%b3%d0%b0%d0%bd-%d1%84%d1%80%d0%b8%d0%b9%d0%bc%d0%b0%d0%bd-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b1%d0%b5%d1%88/", "text": "Актьорът ветеран и носител на “Оскар” Морган Фрийман се извини, след като срещу него бяха отправени   и непристойно поведение, предадоха световните информационни агенции. 80-годишният Фрийман е поднесъл извиненията си след съобщение на Си Ен Ен, според което осем жени са го обвинили в непристойно поведение на снимачната площадка или по време на промоционални ангажименти. В хода на собствено разследване от Си Ен Ен са разговаряли с 16 души. Сред тях осем жени са отправили обвинения към Морган Фрийман, а други осем са били свидетели на непристойно поведение от негова страна. Една от неназованите дами е млада асистентка, която твърди, че месеци наред през лятото на 2015 г. е била обект на сексуален тормоз от страна на Фрийман по време на снимките на комедията “Обир със стил”. Жената обвинява актьора, че периодично я е докосвал без позволението й, коментирал е външността й, и се е опитвал да повдигне полата й, интересувайки се живо дали носи бельо. Няколко други жени твърдят, че Морган Фрийман се е заглеждал по бюстовете им или е коментирал телата им. “Всеки, който ме познава или е работил с мен, знае, че не съм човек, който умишлено би нанесъл обида или съзнателно би поставил някого в неудобно положение. Извинявам се на всички, които са се почувствали засегнати”, се посочва в изявлението, направено от Фрийман. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Морган Фрийман се извини, след като беше обвинен в сексуален тормоз и непристойно поведение"}
{"url": "https://trud.bg/%d0%bc%d0%b0%d1%82%d1%83%d1%80%d0%b8%d1%82%d0%b5-%d0%bc%d0%b5%d0%b6%d0%b4%d1%83-%d0%be%d1%87%d0%b0%d0%ba%d0%b2%d0%b0%d0%bd%d0%b8%d1%8f%d1%82%d0%b0-%d0%b8-%d0%bf%d0%be%d1%81%d1%82%d0%b8%d0%b6%d0%b5/", "text": "Казусът със седмата задача от тазгодишната матура по български език и литература освен напрежение в обществото произведе няколко новини. Парадоксално е, но повечето от тях изглеждат добри. На първо място – здравият разум в Министерството на образованието надделя, независимо дали осъзнато или под давлението на недоволните ми колеги, родителите, учениците и медиите. Колкото и да увъртаха, че „който смята, че има грешка в задачата, трябва да го докаже“ и че „тук става дума за семантика, а в училище тя не се учи“, експертите на МОН в крайна сметка бяха принудени да признаят, че задача като седмата няма място в изпит като матурата по български език и литература. Най-масовият, заедно с Националното външно оценяване в VII клас. И най-значимият в системата на българското образование изобщо. Та, в крайна сметка, всички ще получат точка от сбърканата задача и ощетени зрелостници няма да има. Което е и втората добра новина. На трето място идва успокоението, че матурата в този ? вид е на доизживяване. Учениците, които сега завършват VIII клас, учат по съвсем нова програма и ще се явяват на изпити два пъти. Веднъж в десети клас, за завършване на първия етап от средното си образование и втори път (ако решат да продължат) – в дванайсети клас, преди да влязат в университетите. Всичко това означава, че реформата в образованието е в ход, при това – необратимо. Същата онази многократно отлагана, прекроявана, скривана в килера по политически причини реформа, от която имаме насъщна нужда от десетилетия насам. На четвърто място – станахме свидетели на това, как натискът на гражданското общество накара държавната администрация да се поправи. Причината за този успех е съвсем проста и сама по себе си е интересен обект за размисъл – седмата задача в матурата по български език беше реален, разпознаваем проблем, изискващ решение. За разлика от фалшивите новини в стил „отрязаха Ботев“, „заличиха Вазов“, „премахнаха Паисий“, ползвани от знайни и незнайни защитници на „българското“ за привличане на внимание. Реален проблем доведе до реален натиск (а не просто медиен шум) и до реално решение. Което, поне според мен, дава някаква, съвсем хилава засега, надежда за зрелостта на обществото ни. Сега, ако се върнете в началото на този текст, ще си припомните – новините, произведени от казуса със седмата задача, изглеждат добри. Но само изглеждат. Те щяха да са наистина повод за облекчение, че нещата в образованието ни са тръгнали на оправяне, ако не бяха някои твърде досадни, но очевидни уговорки. На първо място сред тях ще поставя високомерието и инерцията в реакцията на Министерството на образованието. В социалните мрежи проблемът с липсата на верен отговор на седмата задача беше посочен от зрелостници и родители веднага след края на изпита. Нещата станаха очевидни за още повече хора след публикуването на теста в медиите. Първоначалната реакция от МОН беше „няма такова нещо“, след което експертите се впрегнаха да доказват, че в посочения от тях за верен отговор Б граматична грешка няма. Което не промени факта, че задачата няма верен отговор и стотици или може би хиляди зрелостници са били подведени, объркани или притеснени – все неща, които в никакъв случай не са сред приоритетите на държавните зрелостни изпити. Трябваше да мине денонощие, за да вземе някой някъде отговорното решение за обявяването на задачата за техническа грешка, при това с половин уста и с уговорката че “ние все пак сме прави, но от нас да мине, ще ви направим компромис“. На второ място идва самият факт, че подобна грешка може да бъде допусната на такова ниво на изпит. Десетилетие след като матурите бяха въведени в този им формат, след като всяка година са гледани под лупа, след като училищата заприличаха на къщата на Биг брадър, а нивата на секретност се конкурират с тези на МОСАД, една глупава и най-вероятно наистина техническа грешка, вреди на имиджа на изпита, който, освен че е замислен добре, е и в основите на цялата образователна реформа. Дори и да става дума за обикновено човешко недоглеждане, остава въпросът за смисъла на цялата секретност и десетте милиона комбинации от въпроси, при положение, че точно сбърканият се оказа в официалния тест. И още един въпрос – дали някой изобщо е прегледал прясно генерирания сутринта в присъствието на медиите тестов вариант преди да бъде разпратен по училищата? Тревожната констатация, че провеждането на матурите всяка година излъчва повече усещането за истерия, отколкото за увереност, поставям на трето място. Като че ли всяка година от матрицата на злото изпълзява някакъв митичен враг и Министерството впряга целия си ресурс в борбата с него. Веднъж това беше изнасянето на изпитните варианти, след това – подсказвачите с телефоните, продавачите на есемеси с отговорите, преписвачите в самите изпитни зали, заради борбата с които твърде много квестори са на успокоителни в майските дни. И точно когато нещата изглеждат овладени, когато навсякъде имаме камери, когато квесторите се справят, когато разделянето на модули работи и продавачите на отговори удрят на камък… нещо се случва. Нещо като сбъркан пълен член в условието на задачата или пък като техническа грешка. Защото „дяволът е в детайлите“. А системата от изпити, залегнала в основите на реформата в образованието, е прекалено важна, за да й се случват подобни недоразумения.", "date": "2018.05.25", "title": " Матурите – между очакванията и постиженията\t\t\t"}
{"url": "https://trud.bg/%d0%ba%d1%83%d1%87%d0%b5%d1%82%d0%be-%d1%80%d0%b8%d1%87%d0%b8-%d0%ba%d0%be%d0%b5%d1%82%d0%be-%d0%be%d1%82%d0%ba%d1%80%d0%b8-%d1%85%d0%b5%d1%80%d0%be%d0%b8%d0%bd-%d0%b7%d0%b0-12-%d0%bc%d0%bb%d0%bd/", "text": "Митничарското куче Ричи разкри пратка с над 190 кг хероин за 12 млн лв. на пункт Капитан Андреево. Заловеното количество “твърда дрога” е най-голямото от началото на тази година. Това обявиха зам.-окръжният прокурор на Хасково Дарина Славова, директорът на Агенция “Митници” Георги Костов и главният секретар на МВР Младен Маринов. Наркотикът пътувал в турски ТИР, замаскиран в чували прахообразно лепило от типа “теракол”, използвано при слагане на фаянсови и керамични плочки. Пратката е трябвало да бъде доставена в Белгия по поръчка на холандска фирма. Заради рисковия маршрут камионът е бил отклонен за проверка с рентген. На апарата не се видяло нищо нередно. Митничарите обаче решили да повикат “колегата” Ричи и неговият водач. Кучето, което е кръстоска между кокер шпаньол и бретон, служи от 5 години на пункт Капитан Андреево. Четириногият “инспектор” бил пуснат в каросерията сред торбите лепило и надушил наркотици. Стоката била разтоварена. Митничари и граничарите разкъсали чувалите и от 95 от тях и извадили от всеки по 2 кг хероин. Правело впечатление, че торбите били запечатани фабрично. Общото открито количество е 191,2 кг. В камиона пътувала и друга по-малка пратка от апарати за механотерапия, които можела да се ползват и като секс играчки. В тази стока не били открити наркотици. 61-годишният турски шофьор е задържан за 72 часа и обвинен за наркотрафик, съобщи прокурор Славова. Тя благодари на шефовете и служителите на Агенция “Митнници” и МВР от името на главния прокурор Сотир Цацаров. Вчера на пункта Славова донесла чувал със суха храна за награда на Ричи. Главният секретар на МВР отказа подробности по случая, тъй като паралелно разследване за трафика се води и в Турция и там най-вероятно ще има още задържани. “Тъй като плътността на товара – строително лепило, и тази на наркотика, са близки, укритието не се забелязва при сканиране с рентген”, обясни вчера директорът на Агенция “Митници” Георги Костов. Той добави, че МВР е помогнало много за разкрития чрез сигнали от партньорските служби. По думите му служебното куче Ричи е много ефективно при проникване за проверки в тесни пространства, каквито са пълните със стока каросерии на тировете.", "date": "2018.05.25", "title": " Кучето Ричи, което откри хероин за 12 млн. лв.\t\t\t"}
{"url": "https://trud.bg/%d0%bf%d0%bb%d0%b0%d1%88%d0%b0%d1%82-%d0%bc%d0%be%d1%81%d0%ba%d0%b2%d0%b0-%d1%81%d1%8a%d1%81-%d1%81%d1%8a%d0%b4-%d0%b7%d0%b0%d1%80%d0%b0%d0%b4%d0%b8-%d1%81%d0%b2%d0%b0%d0%bb%d0%b5%d0%bd%d0%b8%d1%8f-mh/", "text": "Австралия и Холандия обвиниха Русия за трагедията с малайзийския боинг, който бе свален над Източна Украйна на 17 юли 2014 г., предаде Би Би Си. Ден по-рано международен разследващ екип обяви, че самолетът, изпълняващ полет МH17, е бил свален от установка “Бук”, принадлежала на базираната в Курск 53-та ПВО бригада. Изводите са основават на различни данни, включително снимки от социалните мрежи. В съобщение на сайта на холандското правителство се казва, че двете страни официално са уведомили Русия за своето решение. “Основавайки се на заключенията на разследващия екип Холандия и Австралия са убедени, че Русия носи отговорност за доставката на установка “Бук”, използвана за свалянето на МH17”, се казва в становище на холандския външен министър Стеф Блок. Той допълни, че ще бъдат предприети следващи стъпки, като една от възможностите е изправянето на Русия пред международен съд. “Всички машини в конвоя, съпровождащ ракетната система са принадлежали на руските въоръжени сили”, заяви шефът на департамента за наказателни разследвания към полицията на Холандия Вилберт Паулисен.  На свой ред държавният департамент на САЩ обяви, че напълно се доверява на изводите на разследващите за руската вина в трагедията. “Дойде време Русия да престане да лъже и да изясни ролята си в тази катастрофа”, каза говорителката на дипломатическото ведомство Хедър Науърт. Руското военно министерство обяви, че ракетата, фрагмент от която бе представен за доказателство, не може да е руска, тъй като всички боеприпаси от тази серия са били унищожени още през 2011 г.  “Случаят с това разследване много напомня делото “Скрипал” – никакви доказателства или както казаха тогава англичаните “много е вероятно руснаците да са виновни”, коментира вчера руският външен министър Сергей Лавров.", "date": "2018.05.25", "title": " Плашат Москва със съд заради сваления MH17\t\t\t"}
{"url": "https://trud.bg/%d1%85%d0%b0%d1%80%d0%b2%d0%b8-%d1%83%d0%b0%d0%b9%d0%bd%d1%81%d1%82%d0%b8%d0%b9%d0%bd-%d0%b1%d0%b5%d1%88%d0%b5-%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd-%d0%bf%d0%be%d0%b4-%d0%b3%d0%b0/", "text": "Обвиненият в изнасилване и извършването на други престъпления на сексуално основа Харви Уайнстийн беше освободен под гаранция от 1 милион долара, съобщи Асошиейтед прес. Правоохранителните органи на Ню Йорк арестуваха скандалния холивудски продуцент по обвинения в изнасилване и други криминални действия от сексуален характер. Уайнстийн се яви в полицейския участък доброволно. По-късно той пристигна в съда в нюйоркския район Манхатън. На продуцента бяха официално предявeни обвинения, в които се изтъква, че той е използвал своите пари и власт, за да въвлича жените в ситуации, при които да извършва спрямо тях насилствени действия от сексуален характер. Съдът постанови той да бъде освободен под гаранция от 1 милион долара, които да се заплатят в брой. Уайнстийн е заплатил сумата, след което е напуснал сградата на съда. Продуцентът ще трябва да носи специално устройство, следящо за неговото местонахождение. Освен това ще му бъде забранено да пътува извън пределите на щатите Ню Йорк и Кънектикът.", "date": "2018.05.25", "title": " Харви Уайнстийн беше освободен под гаранция от 1 милион долара"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b8%d0%b7%d1%80%d0%b0%d1%81%d0%bd%d0%b0%d0%bb-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d0%ba%d0%b8/", "text": "Папа Франциск от малък знае за България и е израснал с българското кисело мляко. Когато бил дете майка му купувала от аптеката българска закваска и му приготвяла кисело мляко. Това споделил самият той по време на срещата му с премиера Бойко Борисов. Българска делегация, водена от Борисов бе на аудиенция при главата на Римокатолическата църква по повод Денят на българската писменост и култура и славянската просвета. Швейцарски гвардейци посрещнаха българския премиер във Ватикана военни почести. Бойко Борисов беше въведен в Апостолическия дворец от папски благородници и от Георг Гейнсвайн, личен секретар на папата и префект на папския дом, бил е личен секретар и на папа Бенедикт. Преди аудиенцията с делегацията, част от която бяха министърът на културата Боил Банов, академици, професори и книжовници, министър-председателят се срещна на четири очи с главата на Римокатолическата църква. По време на срещата Борисов връчи на папа Франциск официална покана за посещение в България. Папата я прие и обеща в най-скоро време да посети България, и вероятно Румъния или друга държава от Западните Балкани. Освен това Борисов припомни, че вече от 50 години на 24 май в Рим идва българска делегация. Премиерът подари на главата на Римокатолическата църква картина, изобразяваща Св. Иван Рилски и пещерата, в която е живял, копие на Четвероевангелие на цар Иван Александър и разсад за 33 маслодайни рози от Казанлък. Папа Франциск пък подари на българския министър-председател плакет с разлистени клони, който е символ на мир и разрешаване на конфликти. Премиерът прие подаръка от Ватикана като оценка за работата си по европриобщаването на страните от Западните Балкани. “Нашият принос е толкова голям в сферата на писмеността, историята дори премълчава, можем много повече да се гордеем с това, което Кирил и Методий са направили. Те и техните ученици. Българите сме призвани да разкажем на децата си, така че да го помним”, категоричен беше Борисов след аудиенцията. Министър-председателят се срещна и с държавния секретар на Ватикана Негово Високопреосвещенство кардинал Пиетро Паролини. Най-малко 5 месеца са необходими, за да се подготви посещение на папата в България. Това каза премиерът Бойко Борисов пред журналисти във Ватикана след срещата си с папа Франциск.  „Папата ми разказа за своята програма и решихме, макар и трудно, но настоявах много да посети и България. Като се приберем, ще говорим със Светия синод, всички да знаят. Догодина ще се подготви една визита Румъния – България”, уточни Борисов.", "date": "2018.05.25", "title": " Папа Франциск израснал с българско кисело мляко\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d1%82%d0%b8%d1%80%d0%b0%d0%b4%d0%b6%d0%b8%d1%8f-%d0%ba%d0%be%d0%b9%d1%82%d0%be-%d0%bf%d0%be%d0%bc%d0%b5%d1%82%d0%b5-%d1%80%d0%b5%d0%b9%d1%81-%d0%bd/", "text": "Софийският районен съд остави в ареста тираджията от турски произход Гьокхан Кахриман, който е отговорен за  т на АМ “Тракия” от сряда, 23 май, съобщи  . Припомняме, вчера прокуратурата повдигна обвинение спрямо турчина за причиняване на средна телесна повреда на 12 души. Пред съда той призна, че е заспал зад волана на тежкотоварния камион. Днес съдът реши мъжът да остане зад решетките, защото няма адресна регистрация в България. Ако бъде пуснат на свобода, има вероятност той да се укрие според магистратите. Решението подлежи на обжалване. Припомняме и че до катастрофата се стигна, след като тирът, управляван от Гьокхан Кахриман, удря отзад автобуса от градския транспорт в София, движещ се по линията към село Горни Лозен. Пострадаха 12 души, двама от които сериозно и с опасност за живота. Пострадалите пътници вече са в стабилно състояние. Според прокуратурата турският тираджия не е спазил правилата за движение по пътищата, като по този начин е застрашил живота на 12 души, съобщи Нова. Ако бъде признат за виновен, чужденецът може да получи присъда от 1 до 6 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Турският тираджия, който помете рейс на “Тракия”, остава в ареста"}
{"url": "https://trud.bg/%d0%b8%d1%80%d0%b0%d0%bd-%d0%bf%d0%be%d1%81%d1%82%d0%b0%d0%b2%d0%b8-%d0%bd%d0%b0-%d0%b5%d1%81-%d1%81%d0%b5%d0%b4%d0%b5%d0%bc-%d1%83%d1%81%d0%bb%d0%be%d0%b2%d0%b8%d1%8f-%d0%b7%d0%b0-%d0%b4%d0%b0/", "text": "Върховният духовен лидер на Иран аятолах Али Хаменей представи седем условия за европейските сили, ако искат страната му да остане в ядреното споразумение, след излизането на САЩ от него, пише Tehran Times. Хаменей представи условията по време на среща с ръководителите на изпълнителната, законодателната и съдебната власт, с министрите, военните командири. Това е списъкът с условията:  1. Предвид нечестността на трите европейски държави Германия, Великобритания и Франция в началото на века по ядрения въпрос, европейците трябва да докажат, че няма да повторят своята нечестност.  2. Трите европейски сили не са се оплакали от постоянните нарушения на САЩ на духа на ядреното споразумение и това трябва да се промени.  3. Излизането на САЩ от споразумението е нарушение на резолюция №2231 на Съвета за сигурност на ООН. Европейците трябва да предприемат действия срещу САЩ пред Съвета за сигурност.  4. Трите европейски държави трябва да обещаят, че няма да споменават ракетната програма на Иран и присъствието му в региона.  5. Европейците трябва да блокират американските санкции срещу Иран. Всички трябва да знаят, че Ислямската република няма да изостави своите възможности за отбрана.  6. Ако САЩ попречат на продажбите на ирански петрол, европейците трябва да гарантират покупката му.  7. Европейските банки трябва да гарантират транзакциите с Иран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Иран постави на ЕС седем условия, за да остане в ядреното споразумение"}
{"url": "https://trud.bg/%d0%b0%d1%80%d0%b5%d1%81%d1%82%d0%b8-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b8%d1%81%d0%bf%d0%b0%d0%bd%d0%b8%d1%8f-%d1%80%d0%b0%d0%b7%d0%b1%d0%b8%d1%85%d0%b0-%d0%bc%d0%b5/", "text": "Международна престъпна група за кражби от домове, пране на пари и наркотрафик бе разбита в съвместна операция на българската, испанската полиция и Европол, съобщи европейската полицейска организация. В Испания са задържани 14 души, а в България – двама. В хода на акцията испанските органи на реда са конфискували четири диаманта на стойност 2,6 млн. евро, 720 златни монети за 1,1 млн. евро, както и €390 000 в брой. От крадците са иззети още 14 луксозни часовници, 14 православни икони, скъп автомобил и оръжие. Открит е и виртуален портфейл с 220 000 евро в криптовалути, а няколко банкови сметки в Испания и в България са замразени. Разследването започнало, след като испанската полиция попаднала на следите на организирана престъпна група, ръководена от босненец, действаща от 2008 г. Сред членовете й има граждани на България, Испания, Колумбия. Обирджиите продавали задигнатото на черния пазар и след това инвестирали в недвижимо имущество, произведения на изкуството и криптовалута. В деня на операцията на 8 май т.г. са били обискирани 21 домове в Испания и други 3 у нас. Задържаните са обвинени в пране на пари, измами с документи, трафик на дрога, кражби и незаконно притежание на оръжие.", "date": "2018.05.25", "title": " Арести в България и Испания: Разбиха международна банда обирджии\t\t\t"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%bc%d1%8a%d0%b6-%d0%b5-%d0%b2%d0%b7%d0%b5%d0%bb-%d0%b7%d0%b0%d0%bb%d0%be%d0%b6%d0%bd%d0%b8%d1%86%d0%b8-%d0%b2-%d1%82%d1%8a%d1%80%d0%b3%d0%be%d0%b2/", "text": "Неизвестен мъж е взел заложници в търговски център в южното английско графство Кент, предава Daily Express. На мястото на произшествието е чута стрелба. Според медиите районът на инцидента в град Грийнхит е отцепен. Полицията моли местните да избягват мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Въоръжен мъж е взел заложници в търговски център в Южна Англия"}
{"url": "https://trud.bg/%d0%be%d1%80%d0%b1%d0%b0%d0%bd-%d0%be%d0%b1%d0%b5%d1%89%d0%b0-%d0%b4%d0%b0-%d1%81%d0%bf%d1%80%d0%b5-%d0%b4%d0%b5%d0%bc%d0%be%d0%b3%d1%80%d0%b0%d1%84%d1%81%d0%ba%d0%b8%d1%8f-%d1%81%d0%bf%d0%b0%d0%b4/", "text": "Унгарското правителство ще вземе мерки, за да спре демографския спад, а след това и да обърне тенденцията, до 2030 г. Това обяви премиерът Виктор Орбан, обвинявайки либералната демокрация за подкопаването на традиционните семейства, предаде Ройтерс. Орбан посочи, че ключовият въпрос е дали унгарската нация ще бъде съхранена “биологически и количествено” и обясни, че правителството ще приеме “сериозен план за действие по семейната политика”, без да разкрие подробности. По думите му либералната демокрация не е успяла да спре имиграцията, да защити християнската култура или да укрепи традиционното семейство на мъж и жена.  “Има много видове семейства, много начини на живот и тя (либералната демокрация) твърди, че не бива да правим разлика между тях. Тя иска да осигури равно третиране пред закона. И това е причината, една от причините, защо изживяваме демографски спад сега”, заяви Орбан по държавното радио. Статистическите данни показват, че населението на Унгария намалява от десетилетия, посочва Ройтерс. След избирането на Орбан през 2010 г. то е намаляло още – от 10,014 милиона през 2010 г. до 9,771 милиона през януари 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Орбан обеща да спре демографския спад и да защити традиционното семейство в Унгария"}
{"url": "https://trud.bg/%d0%b1%d0%be%d0%bb%d1%8c%d1%88%d0%be%d0%b9-%d1%81%d0%b5-%d0%be%d0%ba%d0%b0%d0%b7%d0%b0-%d1%82%d0%b5%d1%81%d0%b5%d0%bd-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d1%82/", "text": "Тази седмица приключи гастролът на Софийската опера и балет в Болшой театър. Руската публика видя едно българско произведение – операта “Янините девет братя” от Л. Пипков, един балет от редовния руски репертоар – “Корсар” по музика на Адолф Адам, и цикъла от 4 опери “Пръстенът на нибелунга” на Рихард Вагнер. Гастролът (18-23 май) премина с голям успех, с препълнени зрителски салони. Аплодисменти и викове “Браво!” увенчаваха всяко от общо 6-те представления. Първата опера – на Любомир Пипков, беше почетена от шефа на парламентарната комисия за култура и бивш министър Вежди Рашидов. “Зигфрид” пък беше уважен от президентското ни семейство. Румен Радев и съпругата му Десислава бяха посрещнати с аплодисменти от публиката в Болшой. Предлагаме на читателя откъси от рецензиите на двама руски изкуствоведи. Докторът на изкуствоведските науки Валерия Федотова е написала аналитична статия за гастрола, която може да се прочете в цялостния й вид на сайта на Софийската опера.  “Янините девет братя” бе представена в Москва за първи път. Бих искала веднага да отбележа, че това сложно по своята структура и мащаб съчинение е написано през 1930-те години на ХХ век с много ярък, своеобразен език. В операта се разкриват извечните проблеми на човешкото битие: доброта, талант, стремеж към създаване на красота и завист, злоба, предателство, разрушаване на прекрасното. Това съчинение представлява мащабна, сложна по структура музикална фреска. И най-важна роля в нейното въплъщаване играе много точният, обмислен режисьорски замисъл на Пламен Карталов. Много сложна задача стоеше пред диригента Жорж Димитров и оркестъра на Софийската опера… Трябва да се отдаде дължимото на инструменталисте, които буквално дишаха заедно с певците!  Най-висока похвала заслужават и солистите, не само изпявайки партиите на главните герои, своеобразни по мелодико-ритмически облик и интонационен строй, но и правдиво предавайки актьорски тези силни драматични роли. Друг творчески вектор от дейността на Софийската опера и балет се разкрива в празничния, искрящ от светлина и цветове спектакъл “Корсар” в постановката на хореографа Елдар Алиев, автор на музикалната композиция на балета. Може да се отбележи запомнящото се изпълнение на солистите на балета Марта Петкова (гръцката робиня Медора) и Никола Хаджитанев (Конрад). Техните партии, решени в контура на класическия танц, показаха не само прекрасно изпълнение на най-сложни балетни па (стъпки – бел ред.), но и разкриха и че са им подвластни изяществото на особено изтънчения стил на балетната класика, пластичната напевност на движенията в предаването на романтическата лирика на “Корсар” и яркият артистичен темперамент. Тези думи, в пълна сила, могат да се отнесат и към Боряна Петрова (Гюлнара) и Джон Абенанти (Ланкендем). Щедро надарената с актьорски краски комична фигура на Сеид Паша с гротескна жар изигра Трифон Митев. В своите бележки Е. Алиев пише, че за него театърът представлява място, където идват зрители, вдига се завесата и всички, затаявайки дъх гледат спектакъла. И когато накрая се спуска завесата, те издишат с възгласа: “Потресаващо!”. И ние сякаш сме същите тези зрители, гледащи тази вечер затаили дъх на сцената на Болшой театър на Русия софийския “Корсар” и издишайки на финала, с въодушевление многократно възкликнали: “Потресаващо! Блестящо! Великолепно!”. Внимание заслужава и отзивът за “Рейнско злато” на Николай Кузнецов, професор от Московската консерватория, заслужил деятел на изкуствата на Руската федерация.  “Оперните произведения на Рихард Вагнер са толкова сложни за поставяне на сцена, така че не много режисьори се осмеляват да ги поставят, а още повече да се постави Вагнеровата тетралогия “Пръстенът на нибелунга” в цялост. Пред режисьорите, диригентите и сценографите неволно застава въпросът кой от постановъчните принципи: реалистически, натуралистически, романтически или модерния в наши дни принцип на системата стаджоне да се използва при постановката на тези спектакли.  Режисьорът Пламен Карталов се е осмелил да постави Вагнеровата тетралогия “Пръстенът на нибелунга” в цялост. На 18 май 2018 г. имах щастието да посетя спектакъла на Софийската опера и балет “Рейнско злато” – пролог към тетралогията “Пръстенът на нибелунга” – и бях поразен до дълбините на душата си. Постановчиците и изпълнителите са съумели така да съчинят и изпълнят спектакъла, че аз даже не забелязах, че продължи три часа подред без антракти.  Режисьорът Пламен Карталов е измислил някакъв свой, много оригинален постановъчен прийом, и за мен остана загадка с какви термини или понятия да го определя. В статията “Режисьорски бележки” Пламен Карталов пише: “Много години мечтах да поставя “Пръстенът” с български артисти, за да разруша стереотипа за това, че българите не умеят да пеят Вагнер”.  Обаче спектакълът показа, че българските артисти не само умеят да пеят Вагнер, но също така съумяха да го изиграят, действайки активно в метафорично измислените и сложно конструирани от постановчиците костюми и на необичайни фантастични места на сценичното действие така, че ние, зрителите-слушатели, подсъзнателно усетихме, че те сякаш живеят сред нас и това са наши съвременници, изпаднали в политически разпри.  Желая на забележителния колектив на Софийската опера и балет начело с нейния директор, талантливия режисьор Пламен Карталов, по-нататъшни творчески успехи.", "date": "2018.05.25", "title": " Большой се оказа тесен за българския талант"}
{"url": "https://trud.bg/%d1%81%d0%bb%d0%be%d0%b2%d0%b0%d1%88%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b2%d0%b5%d1%80%d0%be%d1%8f%d1%82%d0%bd%d0%be-%d0%b5-%d1%83%d0%bd%d0%b8%d1%89%d0%be%d0%b6/", "text": "Словашката полиция може неволно да е унищожила доказателства поради небрежност на местопрестъплението в случая с убийството на разследващия журналист Ян Куциак, твърди адвокатът на семейството, цитиран от Ройтерс. Куциак, който пишеше за корупцията сред политиците в Словакия, бе намерен застрелян заедно с приятелката си в дома им през февруари. Случаят доведе до улични протести, оставката на премиера Роберт Фицо, на министъра на външните работи и на началника на националната полиция, и засили опасенията за свободата на медиите в страната, отбелязва Ройтерс. Никой не е обвинен за убийството, което според представител на прокуратурата вероятно е поръчково. Адвокатът на семейството на Куциак – Даниел Липшич, бивш министър на вътрешните работи, каза, че двата трупа са били преместени, без да са огледани от съдебен лекар на местопрестъплението, и това е довело до неточно първоначално обявяване на времето на смъртта. Юристът заяви, че по-опитни разследващи от Националната криминална полиция не са били извикани незабавно, а са пристигнали на местопрестъплението часове по-късно, след местната полиция. Според него някои улики не са били обезопасени незабавно и са били открити едва на снимките от местопрестъплението. Запитана за критиките на Липшиц, полицията отговори само, че единствено прокурорите могат да правят коментари по случая. От офиса на специалния прокурор заявиха, че са били установени “известни пропуски по време на първоначалните действия на местопрестъплението”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Словашката полиция вероятно е унищожила доказателства за убийството на журналиста Ян Куциак"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%82%d1%8a%d1%80%d0%b6%d0%b5%d1%81%d1%82%d0%b2%d0%be%d1%82%d0%be-%d0%b7%d0%b0-142/", "text": "Министърът на отбраната Красимир Каракачанов участва днес, 25 май, във възпоменателния митинг в памет на предводителя на Априлското въстание Георги Бенковски. Тържественият ритуал се проведе в местността „Костина“ на с. Рибарица, община Тетевен. В него участваха военнослужещи от Военновъздушната учебна база „Георги Бенковски”. С историческа възстановка на събитията от 1876 г. членовете на дружество „Традиция” пресъздадоха последните мигове от живота на Георги Бенковски. Бяха поднесени венци и цветя в памет на героите от Априлската епопея. На 24 май министър Каракачанов участва в тържествената проверка (заря) в гр. Тетевен, посветена на 142-та годишнина от епилога на Априлското въстание и гибелта на войводата Георги Бенковски. По-рано същия ден в Художествената галерия в града той откри изложба, посветена на Кан Тервел – спасителят на Европа.", "date": "2018.05.25", "title": " Каракачанов участва в тържеството за 142-та годишнина от епилога на Априлското въстание и гибелта на Бенковски"}
{"url": "https://trud.bg/%d0%bf%d0%b5%d0%b2%d0%b8%d1%86%d0%b0%d1%82%d0%b0-%d0%b5%d0%bc%d0%b8%d0%bb%d0%b8%d1%8f-%d1%80%d0%b0%d0%bd%d0%b5%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Фолкпевицата Емилия и 44-годишният й годеник Жорж Башур бяха ранени при катастрофа на магистрала “Тракия”. Двамата са в софийската Окръжна болница “Св. Анна” без опасност за живота. Там е приет и 19-годишния син на Жорж, който е в критично състояние. Злополуката станала на 37-ия километър в посока Пловдив около 16,50 ч в четвъртък. Тримата пътувал в джип, каран от 19-годишното момче с висока скорост. При навлизане в мокър участък се получил т.нар. ефект аквапланинг, при който автомобилът буквално излетял във въздуха, прехвърлил предпазната мантинела и се преобърнал встрани от пътя. Младежът е с тежка черепно-мозъчна травма и контузия на мозъка и цял ден вчера лекарите продължаваха да се борят да спасят живота му. Емилия и Жорж са с гръдни и коремни травми, поясниха от “Св. Анна”. Три са опасните за аквапланинг участъци на “Тракия” в Софийско при пътуване към Пловдив – на 24-и, 46-и и 52-и километър. На тези места са поставени предупредителни табели за намаляване на скоростта до 80 и 100 км/ч, тъй като движението с разрешените 140 км/ч може да се окаже опасно.", "date": "2018.05.25", "title": " Певицата Емилия ранена в катастрофа\t\t\t"}
{"url": "https://trud.bg/%d0%b7%d0%b0-%d0%b2%d1%82%d0%be%d1%80%d0%b0-%d0%b2%d0%b5%d1%87%d0%b5%d1%80-%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d0%bb%d0%b0%d0%b3%d0%be%d0%b5/", "text": "Зрелостниците в Благоевград отново показаха красиви и стилни тоалети, дефилирайки по червения килим в центъра на града. Преминавайки под красивата арка, разположена на моста при Младежки дом, възпитаниците от ПГТЛП „Гоце Делчев“, ПСАГ „Васил Левски“, НХГ „Св.св. Кирил и Методий“, V „Георги Измирлиев“ и СУИЧЕ „Св. Климент Охридски“ заедно броиха до 12 и направиха своите снимки за спомен. Десетки жители и гости на Благоевград се бяха събрали да изпратят абитуриентите във важната тържествена вечер, съобщиха от общината. Баловете в Благоевград продължават и утре 26 май / събота/, когато по червения килим ще преминат учениците от Благоевградска професионална гимназия и Природо-математическа гимназия „Акад. Сергей Корольов“.", "date": "2018.05.25", "title": " За втора вечер абитуриентите в Благоевград показаха стил и красота на червения килим"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b2-%d0%b3%d0%b0%d0%bb%d0%b8%d1%87%d0%b5-%d0%b4%d0%b0%d0%b9%d1%82%d0%b5-%d0%bf%d1%80%d0%b8%d0%bc%d0%b5%d1%80-%d0%bd%d0%b0-%d1%86%d1%8f%d0%bb%d0%b0-%d0%b1%d1%8a/", "text": "Вие можете да дадете пример на цяла България. Вие можете да сложите началото на края. Вие можете да изгоните мутрите от властта. Показахте го на първия тур. Това заяви председателят на БСП Корнелия Нинова в Галиче. Тя поздрави хората, че са имали смелостта да се опълчат на местните дерибеи. “Показахте силата и характера на българина и на врачанския край. Възхищавам се на смелостта ви”, заяви Нинова. Според нея Галиче е умален модел на управлението в страната. “В България, които не слуша, му се взима бизнесът. Обществени поръчки печелят само близките до ГЕРБ. Тук, който не слуша, му се взимат нивите. Който е с кмета, заграбва земята за 30 години. В България, ако критикуваш властта, ти измислят компромати, очернят те, пращат те в Сибир, а може и случайно да те ударят две таксита. Тук ти палят колата и те плашат, че ще ти спрат социалния патронаж”, каза още Нинова. Според нея в България ГЕРБ разделят народа на наши и чужди. “Премиерът Борисов полага усилия да обедини Балканите, а постоянно разделя собствения си народ. Чу се, че вчера дори забранил на ГЕРБ да почетат най-светлия празник 24 май, защото приемът се дава от президента. Така и тук ви разделят – на близки до кмета и на врагове, които се тъпчат и малтретират. Ето защо, в неделя, вие можете да дадете най-ярък знак на цяла България. Да сложим край на този модел на управление в Галиче. Да си отвоювате свободата”, допълни тя. Председателят на БСП призова жителите на Галиче да си изберат кмет, които ще бъде стопанин за всички, без разделение, без страх, без натиск и заплахи. “Всички да бъдат спокойни. Селото да живее мирно. Никой да не ви взима земята, да не ви бие децата, да не ви пали домовете. В неделя можете да покажете, че не ви е страх. Ние сме тук да ви дадем кураж и сигурност. Ако искате промяна на модела Ценко Чоков, ако искате да сте свободни, уважавани и да живеете спокойно, имате възможност да го направите в неделя”, каза още Корнелия Нинова. “Хората показаха, че Галиче не се продава”, заяви кандидатът за кмет на с. Галиче от БСП Веселин Тушинов. Той подчерта, че поминъкът на селото е бил ликвидиран. “Битката е за нашето бъдеще – младите хора в Галиче. Няма да станем роби на герберите. Да смачкаме тиранията и да затворим най-тъмната страница в селото ни”, призова Тушинов. Той е категоричен, че няма да позволи земите и имотите им да бъдат ограбени. Тушинов пожела спокойствие и сигурност за жителите на Галиче и благодари за подкрепата им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Нинова в Галиче: Дайте пример на цяла България – изгонете мутрите от властта!"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%88%d0%b5%d1%84%d0%b0-%d0%bd%d0%b0-%d0%ba%d0%b0%d1%82-%d0%b1%d0%bb%d0%b0%d0%b3%d0%be/", "text": "След четири часа заседание окръжния съд постанови постоянна мярка „задържане под стража“ за обвиняемия по аферата КАТ-Благоевград началник Данаил Стоицов и пусна срещу 7 хиляди лева парична гаранция Бойко Шарков. Те са обвинени в корупционна схема за бърза регистрация на автомобили срещу пари. Шефът на КАТ –Благоевград Данаил Стоицов е обвинен и в незаконно държане на боен пистолет, както и за незаконно пускане на извънгабаритен товар през Кресненското дефиле. Бойко Шарков, който има частен пункт за застраховки е обвинен в помагачество за взимане на подкупи от катаджията. В пункта на Шарков работи и съпругата на шефа на КАТ-Стоицов. Двамата обвиняеми по аферата бяха доведени директно в съдебна зала през аварийни стълбища, за да бъдат скрити от камерите на медиите. В съдебната зала бе забранено да се снима по искане на адвокатите –защитници на обвиняемите, които се позоваха на влязлата в сила от днес нова евродиректива за защита на личните данни и правата на човека. Трима защитници се явиха зад гърба надвамата обвиняеми. С усмивка и задоволство адвокатите предупредиха медиите, че ако нарушат новите европравила ,то ще бъдат санкционирани от 10 хиляди лева до 10 милиона евро. Стигна се до там,че една от адвокатките поиска от съда да забрани на медиите дори да споменаванет имената на обвиняемите, което разбира се не се прие от съдия Атанас Маскръчки. Делото за мярката стартира при закрити врата по искане на прокуратурата, заради приложени СРС-та в папките. В съда дойде бившия шеф на КАТ Малин Халачев, който заяви пред медиите,че той е собственик на пистолета открит в касата на колегата му Стоицов. Аз го оставих на съхранение,защото трябваше спешно да пътувам по здравословни причини за чужбина и се страхувах да не ми го откраднат от дома. Пистолетът ми е законен, имам разрешение до 2020 година за него, каза вече пенсионирания катаджия. За намерените 5300 лева пък обясни,че това са пари събрани за предстоящия футболен турнир на пътните полицаи в Албена, който се организира традиционно. Халачев иска да свидетелства в полза на колегата си Стоицов, тъй като смята,че той е нарочен и е жертва в този казус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Съдът остави в ареста шефа на КАТ-Благоевград, другият излезе срещу 7000 лева"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2-%d0%b0%d0%b2%d1%82%d0%be%d0%ba%d0%be%d0%bc%d0%bf%d0%bb%d0%b5%d0%ba%d1%81-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "12 години след откриването на първия шоурум на Honda в Пловдив, бе прерязана лентата на нов търговско-сервизен комплекс на японската марка в града под тепетата. Той е изграден върху 3 декара площ, застроената територия е 750 квадратни метра, открити са нови работни места. Центърът бе открит от Ральо Ралев, кмет на район „Северен“, с думите: „Вече 12 години вносителят „Бултрако Моторс“ осигурява допълнителни работни места в Пловдив и допринася за чистотата на града, като предлага едни от най-екологичните автомобили.“ През настоящата 2018 г. японската марка празнува 70-годишнината от създаването си. „Историята на Honda е изтъкана от победи и рекорди. Най-голямата й победа е безспорно обичта и признанието на милионите хора по света, които са част от голямото семейство на Honda. Марката ни носи позитивно послание в името на един по-екологичен и добър свят“, заяви Костадин Грозданов, изпълнителен директор на „Бултрако“.", "date": "2018.05.25", "title": " Откриха нов автокомплекс в Пловдив\t\t\t"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%ba%d0%be%d0%bd%d1%81%d1%83%d0%bb%d1%82%d0%b0%d1%82%d0%b8%d0%b2/", "text": " – Разпределянето на квотата за калкана от ЕС закъсня с близо месец и половина. Това закъснение става вече години наред и лишава професионалните рибари у нас от добрия улов на калкан. Малко известен факт е, че калканът е най -скъп през зимните и ранните пролетни месеци, когато се изнася и се продава зад граница на добри пазарни цени. Квотата ни е обща с Румъния, където калканът се лови предимно при дребномащабния риболов. Румънската агенция по рибарство наложи неочаквана забрана за улов на рапан с бийм трал до 15 май в доста много райони по време на размножителния период. Това стопира улова на рапани. А не беше предвидено, както от румънските рибари с корабите, така и от нашите оператори, които извършват дейност по изкупуване и преработка. Това нанесе икономически загуби. Всеизвестен е фактът, че хайверът на калкана се опложда на повърхността на водата и не се влияе от дънния риболов на рапани.  – Да, за пръв път от много години насам. Миналогодишната беше 86 тона общо, а тазгодишната – 114, по 57 тона за България и Румъния. Това се дължи основно на по-добрите научни данни за популацията, както на диалога между заинтересованите страни. От Консултативния съвет на Черно море направихме предложения, които допълнително спомогнаха за увеличението. Колкото до уловите преди забранителния период – за тях може да се разбере от статистиката на Изпълнителна агенция „Рибарство и аквакултури“ (ИАРА). Но тя, за съжаление, не е публична, няма онлайн достъп до нея, не се актуализира ежедневно, продажбата и движението на рибата и не се отчитат електронно. Съгласно правилата до влизането на забраната за улов на калкан на 15 април всеки риболовец, притежаващ индивидуална квота, е длъжен да усвои половината от количеството и да го декларира. И това е втората причина, поради която нашите рибари са ощетени и са в неизгодна позиция спрямо тези от другите черноморски страни, които също са играчи на пазара. А пазарът е в Турция, както знаете. Колкото до попчетата, те са твърде малък улов, на ниска пазарна цена и с консумация основно в България. Според статистиката на ИАРА уловените попчета м.г са 39,64 тона. Те се ловят предимно от хората в дребномащабния риболов, с тях снабдяват крайбрежните заведения и места за директна продажба.  – И най-опитните изследователи на морето трудно могат да ви отговорят откъде ще дойдат пасажите от черноморски сафрид. Той е проходна риба, само част от него не навлиза в Босфора и малки пасажи обикновено мигрират пред бреговете на Черно море според климата, наличието на храна, замърсяването на водата и началото на размножителния период. Нормално е температурата на крайбрежните води да влияе на пасажите и на пролетно-лятното струпване пред българския бряг, което е най-вече пред „Маслен нос“. Няколко пъти казвам „българския бряг“, защото искам обърна внимание на цялата общественост, че рибата е покрай брега, където са най-благоприятните условия за размножаване и където има храна и кислород. Навътре и надълбоко живот няма поради особеностите на Черно море и наличието на много сероводород в дълбочините над 180 м. Тук възниква въпросът: защо голяма част от типичните риболовни полета, които от векове са покрай брега, бяха определени за защитени зони по Натура 2000? Поради това в тях е забранено използването на тралове, а те са основни риболовни средства за рибите, които оплождат хайвера си на повърхността? Къде ще ловят рибарите риба? Кой ще компенсира пропуснатите им ползи от невъзможността да се ловят и местните видове, и проходните риби, които идват през Босфора, хранят се, трупат мазнини за студените месеци и се връщат след няколко месеца престой в Черно море – направо в мрежите на средиземноморските рибари?!  Що се отнася до цените на сафрида и другите видове риба, те биха могли да се прогнозират от борсови посредници, ако тази стока в България се търгуваше съгласно пазарните правила.  – У нас група прекупвачи играят ролята на подвижни борси и изкупуват улова обикновено в ущърб на морските мъже. Но за това не са виновни само прекупвачите. Виновни са основно рибарите, защото не искат да се сдружават, не искат да търгуват улова на светло и така не могат да определят правилата, цените и качеството. Особено рибарите от дребномащабния бизнес искат да са по-големи от пазарните правила. И затова от години насам за тях основният рефрен е: „Бедни ми, бедни рибарю !“.  – Всяка година морето дава различно риба. Аз не бих казал, че не беше щедро през 2017 г. Уловите на цаца в сравнение с 2016 г. са с 1000 тона повече. Рапаните са с 200 тона повече. Уловът на бяла мида е скочил с над 230 тона. Да, намалял е леферът, но той е от проходните риби – на него и на паламуда им влияят силно климатичните условия, цъфтежът на планктон и силното намножаване на нови видове медузи, които са планктоноядни и нарушават хранителната верига. Според някои наши учени т. нар. „гребеновидна медуза“ е вид, който изяжда храната на най-дребните риби – цаца, хамсия… Следователно и хищниците, които се хранят с тях, ще са по-малко.  – Консултатавният ни съвет стартира на 20 август 2015 г. с акт за учредяване, но от Брюксел получихме финансиране чак за 2017 г., тъй като имахме редица процедурни проблеми за решаване. Активна дейност през този период имаха две групи – „Достъп за риболов в защитените зони на двете страни членки“ и „Външно и вътрешно сътрудничество и социален ефект на риболова в Черно море“. Съгласно програмата, проведохме и кръгла маса на тема: „Възможности за риболов в защитените зони на двете страни членки“. В нея взеха участие редица учени. Имаше научни конференции, посещения на риболовни кораби и срещи с рибари в Несебър и Наводар, Румъния, където се запознахме с практическите прийоми на разтоварване, с хигиенните изисквания и пр. Поддържаме тясно сътрудничество с ресорните министерства и институциите на двете държави, които са отговорни за контрола и за опазване на околната среда. Работим заедно с институтите по рибни ресурси и океанология във Варна, с Института по рибарство и аквакултури в Пловдив. Създадохме интернет страница на три езика. Изпратихме препоръка във връзка със средносрочна стратегия за дребномащабните рибари, очакваме конференция на тази тема, която ще се проведе в Mалта на 26 септември.  – И в България, и в Румъния има сериозен напредък при овладяване на лошите практики. Фактът, че ни увеличиха квотата за калкан, е и резултат от системния контрол, който значително промени поведението на рибарите.  – Това е тема с много неизвестни. Нашите наблюдения са, че запасът от черна черноморска мида е силно намален. Благородната черноморска стрида също е изключителна рядкост. А същевременно се адаптират нови видове, като гребеновидната медуза и рапанът, които подтискат развитието на другите видове. Добре би било учените да насочат своите изследвания към тези проблеми. В морето ни има катаклизъм. Едни чужди видове вземат превес за сметка на нашите традиционни. Никой няма да отрече факта, че черната мида е естественият филтър на морето, тя задържа бактериите, а сега вече я няма даже и по скалите.  – Дребномащабният риболов е приоритет на Еврокомисията. От него има и икономически, и социален ефект. Рибарството е поминък, история и атракция на крайбрежните селища. Всеки рибар храни една къща поне. Морските мъже осигуряват прясна и свежа риба за директна продажба на крайния потребител, а това е от особена важност за купувачите. Те захранват и голяма част от предприятията със суровина. Зоните, в които риболовстват малките лодки и големите кораби, обикновено са в различни морски ширини и принципно нямат конфликт. В България има близо 1880 регистрирани риболовни съдове, включително над 140 кораба са с над 12 м дължина. В Румъния има над 600 риболовни съдове и над 20 кораба над 12 м дължина. Заедно със сезонните работници, заетите в риболовния сектор надхвърлят 10?000 човека А заедно с ловците на рапани и миди са над 13 000.  – Българският рибарски сектор в последните години разработи и наложи на международния и националния пазар около 10 нови вида, които се срещат в Черно море. Ако преди няколко десетилетия се говореше само за цаца и скумрия, то днес експортно ориентирани и със стопанско значение за страната са рапани, бели миди, черни миди, калкан, сафрид, лефер (чернокоп), барбун, черноморска бодлива акула и др. Уловите на бяла мида са 819 тона за 2017 г, на рапана – 3617. Стимулирането на аквакултурите е тенденция в световен мащаб. За съжаление, с някои разпоредби в Закона за водите Басейновите дирекции подтискат част от най-прогресиращия сектор на аквакултурата – развъждането на пъстърва и шаранови видове.", "date": "2018.05.25", "title": " Генералният секретар на Консултативния съвет за Черно море д-р Йордан Господинов пред „Труд“: Наш улов пълни чужди рибарски мрежи"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8%d1%82%d0%b5-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%be%d1%82-%d0%b5%d1%81-%d1%81%d0%b5-%d1%81%d0%bf%d0%be%d1%80%d0%b0%d0%b7%d1%83-2/", "text": "Финансовите министри от Европейския съюз (ЕКОФИН) постигнаха споразумение за реформиране на капиталовите правила на банките, което е важна стъпка към засилване на финансовата стабилност на единния блок и стъпка в посока на постигане на споразумение за подкрепа на Европейския банков спасителен фонд на следващата среща на върха през юни, предаде Ройтерс. Споразумението е факт след 18 месеца на оживен дебат сред 28-те правителства на ЕС за това как да се прилагат новите глобални капиталови правила за банките, които да променят финансовите разпоредби, влезли в сила след глобалната криза от периода 2007-2009 година. “Съветът на министрите на финансите на ЕС постигна съгласие за общ подход към банковия пакет”, заяви финансовият министър на България Владислав Горанов, който   днешната среща на ЕКОФИН в Брюксел. Споразумението проправя пътя за нов напредък по отношение на въпроса за банковия спасителен фонд на блока, като министрите поеха в петък ангажимент към предпазния механизъм, въпреки че окончателното решение ще бъде взето едва на срещата през юни. Двете мерки се разглеждат като взаимосвързани, тъй като капиталовите правила на банките се очаква да намалят банковия риск, което би позволило по-голямо споделяне на риска между държавите от еврозоната под формата на общ защитен механизъм в подкрепа на спасителния банков механизъм, известен като Единен фонд за преобразуване на проблемни банки (Single Resolution Fund). Съгласно днешното споразумение, което все още се нуждае от одобрение от законодателите на ЕС, европейските банки ще трябва да спазват нов набор от изисквания, насочени към запазване на контрол върху отпусканите заеми и гарантиране на стабилни източници на финансиране. Споразумението също така ще предостави на Single Resolution Fund по-ясен мандат за определяне на нивата на капиталовите буфери, които банките трябва да поддържат по отношение на риска от евентуален фалит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Финансовите министри от ЕС се споразумяха за реформиране на капиталовите правила на банките"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81-%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d0%b8-%d0%bf%d1%80%d0%b5%d0%b7-%d0%bd%d0%be%d0%b2%d0%b8%d1%8f-%d1%81%d0%b5%d0%b7%d0%be%d0%bd/", "text": "Делио Роси остава начело на “Левски” и през следващия сезон. Това призна изпълнителният директор Красимир Иванов пред Канал 3. Ден по-рано италианецът намекна, че може да напусне “сините”. Това стана на пресконференцията след успеха с 4:1 над “Черно море”, класирал тима за Лига Европа. “Делио Роси остава начело на “Левски”, но друго няма какво да ви кажа”, обяви Иванов пред Канал 3. Почти сигурно обаче отборът ще се раздели с Роман Прохазка, вторият капитан на отбора. Словакът се сбогува с феновете след последния съдийски сигнал в четвъртък, а привържениците го призоваха да остане на “Герена”. Сърцатият халф обаче призна, че не е получил предложение за нов договор от ръководството на клуба…", "date": "2018.05.25", "title": " “Левски” с Делио Роси и през новия сезон"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d1%80%d1%83%d1%81%d0%ba%d0%b8%d1%8f-%d1%82%d1%83%d1%80%d0%b8%d0%b7%d1%8a%d0%bc-%d0%be%d0%bb%d0%b5%d0%b3/", "text": "Задържа се интересът към България от страна на руските туристи както предишните години. Това заяви Олег Сафонов, ръководител на Федералната агенция по туризъм на Русия, на среща с министър Николина Ангелкова в Санкт Петербург. Двамата разговаряха в рамките на Петербургския международен икономически форум (SPIEF), който се провежда от 24 до 26 май, съобщиха от Министерство на туризма. България се търси като много добро направление цена-качество и като сигурна дестинация, каза Сафонов. И добави, че информациите за очакван спад на руски туристи към България не са реални. Той изказа благодарност към премиера Борисов и към министър Ангелкова заради доброто протичане на летен сезон 2017 г. Ръководителят на руския туризъм даде пример с бързата и адекватна реакция на българското правителство при решаването на проблем с руски деца в лагер по Черноморието. Тогава заради внезапната смърт на собственик на лагера можеше да се провали почивката на групата деца в Обзор, но след намесата на българските власти тя не само не бе прекъсната и приключи успешно, но бе приета и следваща смяна. Сафонов подчерта, че тясното сътрудничество с българския министър на туризма продължава. Министър Ангелкова също потвърди, че не очаква отлив на руски туристи. Сафонов потвърди, че България е предпочитана дестинация за руските граждани. Двамата бяха единодушни, че трябва да се работи по-активно за рекламата на България в Русия. От първи юни започваме нова комуникационна кампания във федерацията, допълни Николина Ангелкова. Руската федерация остава един от най-важните пазари за входящ туризъм на България и данните от бизнеса сочат, че интересът към страната ни остава устойчив, стана ясно от думите й. През миналата година Русия зае 5-о място по брой туристи, посетили България – 557 915 души, а над 450 хил. руски граждани вече имат свой втори дом у нас. През майските празници България е била във водещата петица на дестинациите, предпочетени от руските туристи. Страната ни е утвърдена като едно от най-търсените места за семейна почивка. През 2016 г. България получи наградата на National Geographic Traveler за най-доброто направление за семейна почивка за руските туристи и продължава да задържа това внимание, стана ясно от думите на министъра. България е сред 10-те направления (в това число и Русия), които са най-търсени за лятна почивка от руските туристи според данните за април 2018 г. Министър Ангелкова благодари за приетата от г-н Сафонов покана за участие във втория Международен конгрес на световните цивилизации и историческите маршрути през ноември 2018 г. в София. Тя го покани да присъства и на заседанието на Работна група “Сътрудничество в туризма” към Организацията за Черноморско икономическо сътрудничество (ОЧИС) на 13 юни 2018 г. в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Ръководителят на руския туризъм Олег Сафонов: Задържа се интересът на руските туристи към България\t\t\t"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d0%b0-%d0%b8-%d0%b1%d0%b0%d0%bd-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d1%81%d1%8a%d1%82/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Монтана и БАН подписаха договор за сътрудничество"}
{"url": "https://trud.bg/%d1%85%d0%b0%d1%80%d0%b2%d0%b8-%d1%83%d0%b0%d0%b9%d0%bd%d1%81%d1%82%d0%b8%d0%b9%d0%bd-%d1%81%d0%b5-%d0%b5-%d0%bf%d1%80%d0%b5%d0%b4%d0%b0%d0%bb-%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f/", "text": "Скандалният холивудски продуцент Харви Уайнстийн се е предал сам на полицията в Ню Йорк. Близо осем месеца след началото на скандала, днес се очаква за първи път на Уайнстийн да бъдат повдигнати официални обвинения от прокуратурата. Срещу филмовия продуцент тече разследване за изнасилване и сексуален тормоз от десетки актриси. До момента той категорично отхвърля всички обвинения. Като реакция на разкритията от миналата година се появи и хаштагът #MeToo – знак, обединител в социалните мрежи на милиони лични и болезнени истории, но и превърнал се в глобална кампания против насилието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Харви Уайнстийн се е предал на полицията\t\t\t"}
{"url": "https://trud.bg/%d0%ba%d1%83%d1%87%d0%b5-%d0%bc%d0%b8%d1%82%d0%bd%d0%b8%d1%87%d0%b0%d1%80-%d0%be%d1%82%d0%ba%d1%80%d0%b8-%d1%85%d0%b5%d1%80%d0%be%d0%b8%d0%bd-%d0%b7%d0%b0-12-000-000-%d0%bb%d0%b5%d0%b2%d0%b0-%d0%bb/", "text": "Хероинът е открит в товарен автомобил „Скания” с турска регистрация, влизащ в страната от Турция, превозващ стока за Белгия. Шофьорът, турски гражданин на 61 години, представил пред българските митнически власти редовни документи за превозваната стока – лепило /теракол/ в чували от 25 кг за получател в Белгия. При огледа на товарното ремарке се включва и митническото куче Ричи, което се насочва към един от чувалите, в който митническите служители освен очакваното съдържание – теракол, откриват пакет с кафяво прахообразно вещество. При последвалата физическа проверка митничарите установяват, че в 95 пакета по 2 кг, разположени на различни места из целия товар, има хероин. Общото количество на задържания наркотик е 191.220 кг на стойност над 12 000 000 лева по цени на съдопроизводството. Тъй като плътността на товара – строително лепило и на наркотика са близки укритието не се забелязва при сканиране с рентген, обясни директорът на Агенция „Митници” Георги Костов Главният секретар на МВР Младен Маринов акцентира върху извършената предварителна подготовка за осъществяване на разкритието, както и ролята на митническото куче, което е незаменим помощник при случаи, в които и техниката е недостатъчна. Дарина Славова – зам.-окръжен прокурор на Хасково, обяви, че шофьорът на камиона е задържан за 72 часа, а прокуратурата ще поиска от съда постановяване на постоянна мярка за задържане по обвинение за престъпление по чл.242, ал.4, за което се предвижда наказание от 15 до 20 години лишаване от свобода и глоба в размер от 200 000 до 300 000 лева. Госпожа Славова изрази благодарност от името на главният прокурор Сотир Цацаров за работата по случая на ГД “Гранична полиция” и Агенция „Митници”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Куче-митничар откри хероин за 12 000 000 лева лв. на “Капитан Андреево”"}
{"url": "https://trud.bg/%d0%b4%d0%b5%d1%81%d0%b8-%d1%80%d0%b0%d0%b4%d0%b5%d0%b2%d0%b0-%d0%bd%d0%b0%d0%b3%d1%80%d0%b0%d0%b4%d0%b8-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d1%81%d1%8a/", "text": "След оспорвана надпревара, днес бяха излъчени победителите в състезанието по български език „Пазим езика си“. В Аулата на СУ „Св. Климент Охридски“ – ден след светлия празник на българската просвета и култура и на славянската писменост, се проведе заключителният кръг на конкурса. В него участваха 13 финалисти, показали най-добри резултати в първия кръг на надпреварата, който се проведе на 12 май. „Децата ни са будни и жадни за знание, сами видяхте колко трудно бе на журито да отсее крайните победители. Важното е да не се къса връзката родител – учител – ученик. Радвам се, че интересът към „Пазим езика си“ бе много голям, набелязахме какво още да подобрим догодина“, каза г-жа Десислава Радева, председател на УС на гражданското сдружение „Живата вода на България“, организатор на конкурса. В групата от V клас първо място зае Калия Атанасова от ОУ “Братя Миладинови”, Бургас. На второ място се нареди Стилян Кръстев, също от ОУ “Братя Миладинови”, Бургас. Трета е Иванела Атанасова от ОУ “Свети Иван Рилски”, Хасково. Сред децата от VI-VII клас начело застана Вяра Арабаджиева от СМГ “Паисий Хилендарски”, София. Вторите места, с равен брой точки, заеха Теодора Ачева от НУККЛИИЕК, София, и Радослава Дачева от 107 ОУ “Хан Крум”, София. Трета е Вела Иванова от ОУ “Васил Априлов”, Бургас. В Алма матер бяха дошли гости и представители на медиите, които наблюдаваха състезанието. Президентът на България Румен Радев също уважи събитието. „Това е прекрасна стъпка за непримиримостта с невежеството. Чудесно е, че младите хора имат желание да усвояват и откриват красотата на нашия прекрасен език“, отбеляза държавният глава. Той пожела на децата и техните родители да не престават да съхраняват красотата на родната реч. „Продължавайте да мечтаете на български език и винаги проявявайте борбен дух“, обърна се към участниците той. По време на изпита учениците преминаха през две задачи. В първата трябваше да изберат изречения, в които няма правописни и пунктуационни грешки. Във втората подреждаха смислово изречения от текстове на произведения на Йордан Радичков. Децата в двете възрастови групи – V и VI-VII клас се изправиха пред авторитетно жури, за да покажат в реално време знанията си по български език. Работата им беше оценявана от комисия с председател езиковедът проф. д.ф.н. Владко Мурдаров. В нея участваха още Рени Стоичкова, учител по български език и литература и автор на редица учебни помагала, изработила основната част от изпитните задачи; Мариана Манчева, директор на СУ „Васил Левски“ в Карлово и проф. Владимир Атанасов и проф. Татяна Ангелова, представители на катедрата „Методика“ във Факултета по славянски филологии в СУ „Св. Климент Охридски“. Всички ученици, които се включиха във финалния кръг получиха книги, както и речници по правопис и електронен учебник по български език за 2019 година, осигурени от издателство „Просвета“. Освен това класиралите се на първо място си тръгнаха с електрони четци, тези на второ място – с трилогията на детската писателка Юлия Спиридонова „Страната на сънищата“ с автограф, който тя даде на живо след края на надпреварата. Носителите на третите награди също получиха едно от произведенията на Юлия Спиридонова с автограф. Наградите за първо място връчиха г-жа Десислава Радева, председател на УС на гражданското сдружение „Живата вода на България“ и Евгения Костадинова – директор на Дирекция „Съдържание на предучилищното и училищното образование” в Министерството на образованието и науката. Призовете за второ място връчиха членовете на журито проф. Владко Мурдаров и Рени Стоичкова. Третите награди дадоха представители на партньорите на състезанието – ректорът на СУ „Св. Климент Охридски“ Анастас Герджиков и Силвия Митова, управляващ партньор в агенция Knowbox. Председателят на журито проф. Мурдаров заяви, че всички деца са се представили блестящо. „Тук в Алма матер бяха само 13 обаче. Надявам се всички ученици на тази възраст да се справят като тях“, допълни той. В тазгодишното пилотно издание на състезанието „Пазим езика си“ се включиха над 400 деца от училищата в цялата страна, показали най-добри резултати по време на Националното външно оценяване през 2017 г. Състезанието цели да насърчи създаването на трайни умения у учениците за правоговор и правопис. Желание за участие заявиха и много възпитаници на учебни заведения, които не бяха в списъка, съставен по препоръка на МОН. Затова стремежът на организаторите е конкурсът да стане национален догодина и в него да могат да вземат участие всички желаещи. В първия тур на състезанието децата от V клас трябваше да покажат колко добре могат да се справят с диктовка и с разбирането на текст. Учениците от VI – VII клас, освен това демонстрираха познаване на богатството на българския език като трябваше да „преведат“ текст, изпълнен с чуждици, както и да транслитерират текст, предложен им на латиница.  Анализът на резултатите показва, че учениците се справят сравнително добре с диктовката, но изпитват по-големи затруднения с разбирането на текста и тъй наречената функционална грамотност. Задачата с „превод“ на текст, пълен с чуждици, също е препятствие пред част от тях, което води до извода, че те употребяват в ежедневието си думи на английски език, чиито смисъл не могат да формулират на български. Задачата с транслитерацията на текст, написан на латиница, не ги затруднява, което показва, че проблемът с така наречената шльокавица не е толкова сериозен. Пунктуацията обаче е препъникамък за голяма част от учениците.  „Като цяло децата се представиха много добре. За в бъдеще се надявам това състезание да стане национално, да включва повече ученици и да ги подтиква да четат повече. Който сее знание, жъне напредък“, заяви Рени Стоичкова, член на журито. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Деси Радева награди победителите в състезанието “Пазим езика си”\t\t\t"}
{"url": "https://trud.bg/%d1%82%d0%b5%d1%81%d1%82%d0%b2%d0%b0%d0%bc%d0%b5-%d0%b2%d0%be%d0%b4%d0%be%d1%80%d0%be%d0%b4%d0%bd%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8/", "text": "Столичани и гости на София ще могат да тестват водородни автомобили в понеделник. Представянето на модерните возила ще бъде на 27 май от 11:00 часа на площад “България” пред НДК. Ще бъдат показани и два водородни автомобила, изработени от студенти в Техническия университет в София и Русенския университет. Специалисти ще обясняват и ползите от възобновяемите енергийни източници чрез интересни и практически експерименти, включващи слънце, вятър и вода. Презентацията е част от календара на европредседателството ни.", "date": "2018.05.25", "title": " Тестваме водородни автомобили\t\t\t"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d1%85%d0%b8%d0%bb%d1%8f%d0%b4%d0%b8-%d1%82%d0%be%d0%bd%d0%be%d0%b2%d0%b5-%d1%82%d0%b5%d0%ba%d1%81%d1%82%d0%b8%d0%bb-%d0%be%d1%82-%d0%b0%d0%b7%d0%b8%d1%8f-%d0%b7/", "text": "В периода 01 февруари – 31 март 2018 г. органите на държавния здравен контрол, в изпълнение на Инструкция за взаимодействие с Агенция „Митници“, проведоха засилени проверки по отношение на текстилни изделия и облекла, декларирани за внос у нас от трети страни. Бяха извършени проверки на 922 пратки с текстилни изделия: блузи, рокли, панталони, тениски, дамски и мъжки ризи, работни униформи; аксесоари (шалове); спално бельо, в т.ч. дамски и мъжки пижами и др., съобщиха от Министерство на здравеопазването. В резултат на извършените проверки не са допуснати за свободно обръщение декларираните за внос следни стоки – 3 173 кг. шалове, внос от Китай; 14 333 бр. облекла (дамски и мъжки блузи, панталони, тениски, ризи, работни униформи, рокли; текстилни аксесоари (шалове, яки и др.); спално бельо, в т.ч. дамски и мъжки пижами и др.), внос от Турция, Китай и Бангладеш; 1 404 400 бр. текстилни изделия за еднократна употреба, внос от Китай; обагрени трикотажни платове от памук и трикотажни части за дрехи 55,39 кг., внос от Турция и др. При цитираните стоки не е установено съответствие с нормативните изисквания поради липса на документи, маркировка или лабораторен анализ, който да доказва съдържание на азобагрила в допустимите стойности за тези изделия, поради което се считат за опасни за човешкото здраве. Във връзка с установено съдържание на 157,8±15,0 mg/kg 3,3-dymethoxybenzidine при допустима норма от не-повече от 30 mg/kg в 6000 бр. черни тениски “Soni Fashion”, внос от Турция, същите не са допуснати за свободно обръщение в страната. Проверки са извършени в съответствие с изискванията на т. 43 от Приложение XVII към Регламент (ЕО) 1907/2006 на Европейския Парламент и на Съвета относно регистрацията, оценката, разрешаването и ограничаването на химикали, с цел недопускане на територията на Р България и на Европейския съюз на текстилни стоки, които не могат да бъдат считани за безопасни, по отношение съдържанието на азобагрила. Съгласно разпоредбата е забранена употребата на азобагрила в концентрации над 30 mg/kg (0,003 тегловни %) в изделия, които могат да влязат в директен или продължителен контакт с човешката кожа и като следствие да увредят здравето или да причинят алергични реакции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Спряха хиляди тонове текстил от Азия заради опасни бои"}
{"url": "https://trud.bg/%d0%b8%d0%b7%d0%b3%d0%be%d1%80%d0%b8%d1%85%d0%b0-366-%d0%ba%d0%b3-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b2-%d0%b8%d0%bd%d1%81%d0%b8%d0%bd%d0%b5%d1%80%d0%b0%d1%82%d0%be%d1%80/", "text": "366 кг наркотични вещества, от които 250 кг марихуана, 78 кг екстази, 18 кг хероин, 9 кг амфетамин, 3 кг кокаин и 8 кг други, по 1399 преписки, бяха унищожени на 25 май 2018 г. в инсинератора на Предприятието за управление на дейностите по опазване на околната среда към МОСВ. Поредната процедура по изгаряне се осъществи само три месеца след последното изгаряне на 748 кг наркотици, съобщиха от Агенция “Митници”. Общата стойност на унищожените наркотици по цени на “черния пазар” е над 21 милиона лева. На унищожение подлежат само тези количества наркотични вещества, за които има влезли в сила присъди или за тях са издадени постановления на прокуратурата. Наркотиците са задържани от правоприлагащите органи – Агенция “Митници” и Министерство на вътрешните работи. За седемнадесет години Агенция “Митници” организира и осъществи 61 процедури по унищожаване на наркотични вещества с общо количество над 40 тона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Изгориха 366 кг наркотици в инсинератор"}
{"url": "https://trud.bg/%d0%b8%d0%b2%d0%b0%d0%bd-%d0%ba%d1%80%d0%b8%d1%81%d1%82%d0%be%d1%84-%d0%b4%d0%be%d0%b1%d1%80%d0%be%d0%b2%d0%be%d0%bb%d0%b5%d1%86%d1%8a%d1%82-%d1%81%d0%bf%d0%b0%d1%81%d0%b8%d1%82%d0%b5%d0%bb/", "text": "„От година аз живея втори живот. На деня, в който излиза тази статия – 23 май, но през 2017-а, преживях ужасна катастрофа“, споделя Иван. Една кола го помита, той пада на главата си и е в безсъзнание, глътва си езика и започва да се задушава. От някаква кола слиза мъж, сваля си бързо колана и вкарва токата в устата на Иван, после измъква езика му с колана. „Спасил ме е 1 минута и 10 секунди след удара. Оттогава знам колко е важна всяка секунда от живота в такива ситуации“, казва Иван. Събужда се помлян и с адски болки от счупени ключица и ребра. Така и не намира своя спасител, за да му благодари, но си спомня за случая, когато Боян Петров изчезва. „Абсолютно импулсивно, но без колебания реших да помогна. Не познавах Боян Петров лично, но винаги искрено съм му се възхищавал. Изключителността му не е толкова в алпийските му постижения – тях не всеки ги разбира и може да оцени. Той даде сила и кураж на много млади хора да вървят напред, да се доказват всекидневно, независимо от проблемите си. На някои млади хора той успя да даде мотив да живеят, а това е велико! Имах огромно желание да се включа с опита си, а и финансово в операцията по спасяването му, като покрия разходите за хеликоптерната му застраховка, която бе представена като приоритет в случая. Желанието ми обаче директно да направя плащането към хеликоптерната компания се оказа, по някаква причина, неприемливо и в огромния стрес се изказа какво ли не. Вярвам, че времето ще даде много отговори.“ От години Човекът Паяк, подобно на филмовия герой, се включва като доброволец в различни спасителни инициативи. Сваля хора от високи сгради, виси от хеликоптер, за да тренира измъкване на пострадали от трудно достъпни места при пожари и наводнения. Спасявал е и самоубиец. “Любовта ми към небостъргачите започна от детството, когато още ги нямаше на Стария континент – казва Иван. – Очевидно се влюбвам в новите неща, предизвикателствата отвъд достижимото. Движението по вертикала, с всичките му опасности, винаги ме е привличало.“ През 2003 г. той работи на най-високата тогава кула в света – CN Tower в Торонто. Има проблем в най-високата част на небостъргача, на 500 м височина. Отстраняването изглежда невъзможно, но Кристоф предлага решение и печели договора в конкуренция с най-добрите световни компании от Канада, Англия, Америка, Франция. Горд е, че един младеж от малка България пръв решава проблемите на стратегически за националния престиж на Канада обект и на такава екстремна височина. Признанието му веднага се понася по света. „Не обичам авантюристичното катерене – казва той. – Не виждам социалната полза от това да успееш атрактивно да изкатериш уникален небостъргач, а и това създава проблеми. Нямам потребност да си доказвам нещо. Винаги съм го правил с цел да се справя с проблем или да помогна в тежка ситуация. Тогава удовлетворението е друго, макар че не предизвиква зрелищна публичност. Но хората търсят най-вече зрелищното. Когато канадският журналист Стив Пейн ме видя покачен на небостъргач, написа огромен материал за мен в Toronto Sun. Той пръв ме нарече Spiderman („Човекът Паяк“).“ Около атентатите на 11 септември 2001 г. в Ню Йорк, когато светът обръща по-голямо внимание на доброволците, той е номиниран и избран за герой на Торонто в категорията „Доброволец“, заедно с доктор, полицай, пожарникар и парамедик. През 1998 г. подкрепя спасителните служби на Канада, като създава световен рекорд по най-дълго спускане и изкачване обратно с въже, висящ от хеликоптер. „Екстремното ми е в кръвта, аз съм моторджия, но Там чувствам, че живея“, казва Иван. Висините са го привличали от дете. Като малък мечтае да стане летец или космонавт. „Кален съм в битка още преди да се родя“, казва той. Когато майка му забременява с него, баща му Христо Михайлов Николов е в чужбина като дипломат от кариерата и комунист, от най-чистите идеалисти. Една от лелите от буржоазния род на майка му в Торонто е против брака на племенницата си с комунист. „Аборт, аборт, аборт!“, настоява тя, но майка му си го ражда. „От думите на баща ми „Бъди честен“ ми излизаха мазоли на ушите, целият ми живот премина в честност, но сега съм му благодарен“, казва Иван. Той завършва техникум по машиностроене в София, после учи в колежа Monarch Park Collegiate в Торонто. Следва IT комуникации в едно от най-престижните висши училища в света – University of Toronto. Там получава най-ценния урок по морал от професор Браун. „На лекция по бизнес етика пред 500 студенти той каза: „Имаме ситуация в басейн, един човек натиска главата на дете под водата и то се дави. Това е активно убийство. Имаме и втора ситуация, при която дете се дави, а един човек седи отстрани и нищо не прави, за да го спаси. Това е пасивно убийство. Кой акт според вас е по-неморален?“. Повярвай ми, 75% от студентите в залата сметнаха като по-неморална втората постъпка!“, вълнува се Кристоф. Тази случка преобръща мисленето му. „На 17 май трябваше да пътувам до базовия лагер на Еверест, Катманду – той показва в телефона си съобщение от шерп. – Исках да се видя с шерпите, защото имам проект за високопланински спасителни акции. Самият аз съм бил зарязван в планината на експедиция, когато изкачих връх Елбрус, и не искам с други да се случва това.“  Кристоф е Ексклузивно лице е и посланик на два от най-авторитетните швейцарски часовникарски бранда, единият със стогодишна история. Таргетът им са хората с екстремни професии – пилоти, водолази, катерачи. Канят го като човек, за когото животът на ръба е всекидневие. Настоял е повечето му рекламни фотосесии да се правят в България, на фона на красивите ни планини, за да се представи най-хубавото от родината ни. На „Дубай хелишоу“ Човекът Паяк се среща с министъра на финансите на ОАЕ и принцовете на Дубай. „Там сега е бумът на най-авангардното и модерно строителство, но това е млада държава и предизвикателството е във височинно-въздушните операции за справянето с проблеми на върховете на супер и мега небостъргачи“, казва Иван. Днес той пътува много и е консултант в сферата на иновациите и сигурността на супер високи сгради, изнася и лекции на международни форуми. Малко известно е, че Иван Кристоф има много задълбочени познания в изобразителните и визуални изкуства – също негова страст. Той твори в сферата на експерименталната фотография. Има изложби тук, в университета на Торонто, в Дубай и на Intersec – най-голямото световно изложение по сигурност, безопасност и пожарогасене. „Всичките ми изложби в Дубай и срещите с правителството на страната бяха за моя сметка, за да представям красотите на България и да създам мрежа от контакти със спасителните служби и компании в сферата на сигурността“, казва той. Страстта към изкуството е запалила знаменитата му братовчедка проф. Богомила Уелш-Овчаров – световно име в изкуствознанието и един от най-изтъкнатите познавачи на Ван Гог. В Торонто Иван живее у тях и това му дава друг поглед към света. От малка посткомунистическа България се озовава в една от най-образованите и уважавани фамилии в Торонто, в най-красивия квартал Rosedale. Братовчедка му е завършила докторантура в Сорбоната, а съпругът й проф. Роберт Уелш е декан на Факултета по изобразително изкуство на университета в Торонто, с докторантура от престижния Принстън. „Животът ми с тях беше много динамичен и необикновен. Искам например да си сложа чашата с коктейла на масичката, а братовчедка ми: „Ау, мон шери, но, но, но!“. При тях беше като в музей или къща от XIV век, със старинни столове и огледала. Веднъж по повод на доброволчеството Богомила ми каза: „Ако не можеш да помогнеш на себе си, не можеш да помогнеш и на другите. Ето, виж картината на Ван Гог „Добрият самарянин“. Да, той е добър, обаче той не е беден. Той има бял расов кон. Той има скъпа сабя“. Не съм богат и не съм материален човек, но днес, след като съм осигурил децата си и жената до мен, вече можех да откликна на призива за спасяването на алпиниста.“ Иван се вдъхновява от Кристо и таланта му да прави изкуство от опаковани сгради. В момента работи по проекта „Изкуството в екстремни височини“ и е създал програма “Mентори и таланти” за ученици. Събира опитни пилоти, технически лица за работа с алпийски методи на трудно достъпни места, художници, музиканти и въздушни фотографи с обещаващи млади изпълнители. Целта е да се визуализират авангардни височинни и въздушни спасителни операции с хеликоптер. Арт програмата е в партньорство със създадения от него “Специализиран отряд за спасяване” и е част от инициативата му за екстремни спортове и проекта #ForBulgaria, който той изцяло финансира със събствени средства. Подкрепен е от водещи експерти и пилоти от Българските ВВС, Гранична полиция, гражданска авиация и много други лидерски организации. Мечтата на известния с родолюбието си българин е да създаде за страната си модерен елитен некомерсиален спасителен отряд, съставен от военни, полицаи, пожарникари и лекари. „За мен те са героите“, казва Иван и е категоричен, че в България не трябва да има сегрегация при спасяването.   „Днес ще отидем да купим поредната играчка хеликоптер на сина ми, за да си поиграем, защото той много се запали по едно клипче, което заснех от последния си полет. Той се състоя над София в навечерието на Празника на Храбростта 6 май. Докато снимах, изпитах невероятното удоволствие и емоция да преживея това, което е и една от моите мечти – да полетя със сина си, както с невероятното момче от клипа, който заснех на спасителния екип на ВВС. Исках да преживеем най-култовия пример за връзката между баща и син от филма “Междузвездни войни”. Там баща и син, един перфектно синхронизиран екип, летят заедно и очевидно се забавляват, дори когато са в екстремно опасна ситуация. Та именно на Деня на Храбростта предадох на Иван и заветите от татко: “Сине, бъди честен, достоен и храбър, защото, за да си честен, трябва да си храбър и силен, за да отстояваш принципите си“. Тази моя връзка със сина е в основата на всичко, тя е и моят ориентир в живота и за това какво правя, дори когато е интуитивно и вземам решения набързо.“  Иван има стабилна опора в лицето на жената до себе си – Маргарита. Тя е мила, грижовна и търпелива, каквато трябва да бъде жената до един толкова екстремен човек. Синът му Иван е на почти 5 години, има и дъщеря Ева на 12 години, която е в Канада при майка си. „Старая се да съм добър баща и заради децата съм загърбил рисковете. Те имат нужда от жив баща, а не от мъртъв рисков герой. А вкъщи в игрите със сина ми съм какво ли не: конче, маймунка, лъв, тигър.“", "date": "2018.05.25", "title": " Иван Кристоф – доброволецът спасител във висините\t\t\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%81%d0%bb%d0%b5%d0%b4-%d1%80%d0%b0%d0%b7%d0%b3%d0%be%d0%b2%d0%be%d1%80-%d1%81-%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8%d1%8f-%d1%81%d0%b8/", "text": "Руският външен министър Сергей Лавров обсъди днес по телефона с холандския си колега Стеф Блок случая със сваления над Източна Украйна през юли 2014 г. малайзийски пътнически самолет по полет МН17, предаде Ройтерс, позовавайки се на ТАСС.  за свалянето на самолета, а в свое съобщение холандското правителство посочи, че възможна следваща стъпка по случая е предаването му за разглеждане от международен съд. След разговора със Стеф Блок Сергей Лавров заяви днес на Международния икономически форум в Санкт Петербург, че холандският външен министър не е успял да изложи факти, доказващи връзката на Русия със свалянето на самолета през 2014 г. Лавров заяви още, че разследването на катастрофата с МН17 напомня на случая “Скрипал”. Той подчерта, че и по двата случая няма никакви доказателства за руска намеса и каза, че се създава усещане за спекулация с политически цели. Кремъл официално отрече днес твърденията за руско участие в свалянето на малайзийския самолет. Говорителят на Кремъл Дмитрий Песков заяви, че Русия не е пълноправен участник в холандското разследване на инцидента и следователно не може да приеме на доверие изводите му. Песков още веднъж заяви, че Кремъл “абсолютно” отрича да има участие в свалянето на самолета. Руското министерство на отбраната днес също отрече, че руската армия е отговорна за свалянето на полет МН17. В свое изявление министерството посочва, че е “повече от вероятно” ракетата “Бук”, поразила самолета, да е принадлежала на украинските въоръжени сили. В изявлението се казва още, че серийният номер на ракетния двигател показва, че тя е произведена през 1986 г. когато Украйна е била част от Съветския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Лавров след разговор с холандския си колега: Липсват факти, доказващи връзката на Русия със сваления самолет МН17"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%b5%d0%b2%d1%80%d0%be%d0%b4%d0%b8%d1%80%d0%b5%d0%ba%d1%82%d0%b8%d0%b2%d0%b0-%d1%81%d0%ba%d1%80%d0%b8%d1%85%d0%b0-%d0%bb%d0%b8%d1%86%d0%b0%d1%82%d0%b0-%d0%bd/", "text": "Двамата обвиняеми по аферата „КАТ-Благоевград“ бяха доведени днес директно в съдебна зала по аварийни стълбища, за да бъдат скрити от камерите на медиите. В окръжен съд те се явиха, за да им се определи по-нататъшната мярка след като изтече 72-часовото им задържане в ареста. В съдебната зала бе забранено да се снима по искане на адвокатите –защитници на обвиняемите, които се позоваха на влязлата в сила от днес нова евродиректива за защита на личните данни и правата на човека. Трима защитници се явиха зад гърба надвамата обвиняеми. Ако нарушите правилата ще бъдете санкционирани от 10 хиляди лева до 10 милиона евро, разясни единия от адвокатите на медиите. Стигна се до там,че една от адвокатките поиска от съда да забрани споменаването на имената по делото в медиите, което разбира се не се прие. Въпреки,че правистката се позова отново на еврорегламента. Пред съдия Атанас Маскръчки застанаха шефа на КАТ Данаил Стоицов и Бойко Шарков. Шефът на КАТ е обвинен в получаване на подкуп за бърза регистрация на автомобили, за държане на незаконен пистолет в касата си и за 5300 лева, които според обвинението са получени пари от корупция. Шарков пък е обвинен в подпомагане на катаджията да взима подкупи. Делото за мярката стартира при закрити врата по искане на прокуратурата, заради приложени СРС-та в папките. Пред съдебна зала дойде бившия шеф на КАТ Малин Халачев, който заяви пред медиите,че той е собственик на пистолета открит в касата на колегата му Стоицов. Аз го оставих на съхранение,защото трябваше спешно да пътувам по здравословни причини за чужбина и се страхувах да не ми го откраднат от дома. Пистолетът ми е законен, имам разрешение до 2020 година за него, каза вече пенсионирания катаджия. За намерените 5300 лева пък обясни,че това са пари събрани за предстоящия футболен турнир на пътните полицаи в Албена, който се организира традиционно. Халачев иска да свидетелства в полза на колегата си Стоицов, тъй като смята,че той е нарочен и е жертва в този казус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Заради евродиректива скриха лицата на обвиняемите по аферата КАТ-Благоевград в съдебна зала"}
{"url": "https://trud.bg/%d1%81%d0%b8%d0%bd%d0%b8-%d0%bf%d0%bb%d0%b0%d0%bc%d1%8a%d1%86%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%b8%d0%b7%d0%bf%d0%be%d0%b4-%d0%b7%d0%b5%d0%bc%d1%8f%d1%82%d0%b0-%d0%b2-%d1%85%d0%b0/", "text": "В Хаваите, където продължава изригването на вулката Килауеа, се наблюдава странно явление – сини пламъци излизат от земята, съобщава Business Insider. Според експертите причина за сините пламъци е безцветен газ метан. Той се отделя в процеса на горене дървета и други растения, залети от лавата на вулкана. Метанът може да събира под земята, но не може да бъде определено точно мястото. Местните власти се опасяват от взривове. Вулканът Килауеа изригна на 4 май. Лавата вече е унищожила десетки къщи на местни жители и други постройки, като е достигнала океана, където, съединявайки се с морската вода, образува токсични облаци. Населението в застрашените райони е евакуирано. Засега се съобщава за един пострадал човек, чийто крак е сериозно обгорял от лавата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Сини пламъци излизат изпод земята в Хаваите вследствие на изригналия вулкан Килауеа"}
{"url": "https://trud.bg/%d0%bd%d0%b0%d0%b4-170-%d0%ba%d0%b3-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b5%d0%bd-%d1%82%d1%8e%d1%82%d1%8e%d0%bd-%d0%be%d1%82%d0%ba%d1%80%d0%b8%d1%85%d0%b0-%d1%80%d1%83/", "text": "Специализирана полицейска операция по противодействие и разпространението на стоки без платен акциз е проведена на територията на Русе. В хода и са открити над 170 кг контрабанден тютюн. Това съобщиха от пресслужбата на МВР.  На 23 май, около 13.30 часа, на изхода на Русе в посока Бяла, бил спрян за проверка лек автомобил „Фолксваген Пасат“, управляван 44 – годишен мъж от Русе. В колата полицаи от Второ РУ открили полиетиленови чували и чанти пълни със ситно нарязан тютюн, с общо тегло 22 кг, без необходимия акцизен бандерол. Пред офис на куриерска фирма в Русе, служители на сектор „Противодействие на криминалната престъпност“ и екип от специализираното тактическо звено към областната дирекция, бил задържан 39-годишен мъж от с. Червена вода. Той е заловен в момент, когато получил пратка, съдържаща 100 кг ситно нарязан тютюн, без бандерол. При последвали процесуално – следствени действия в дома на мъжа, били намерени още 50 кг тютюн. Образувани са досъдебни производства, работата по случаите продължава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Над 170 кг контрабанден тютюн откриха русенски полицаи при спецакция"}
{"url": "https://trud.bg/%d1%87%d0%b5%d0%bb%d1%81%d0%b8-%d1%81%d0%b5-%d1%80%d0%b0%d0%b7%d0%b1%d1%80%d0%b0-%d1%81%d1%8a%d1%81-%d1%81%d0%b0%d1%80%d0%b8/", "text": "Маурицио Сари може да бъде считан за нов мениджър на „Челси“. Опитният италиански тактик преведе седемчасови преговори с боса на клуба Роман Абрамович, в края на които двете страни си стиснаха ръцете. Очакванията са доскорошният треньор на „Наполи“ да подпише договор за 2 години. За да бъде финализирана сделката обаче, на „Стамфорд Бридж“ първо трябва да се разделят с Антонио Конте, настоящият мениджър на отбора. За целта италианецът ще си тръгне с 9 млн. паунда неустойка. Английският клуб ще брои допълнителни 8 млн. от британската валута на „Наполи“, тъй като договорът на Сари бе до 2020 година.  Така раздялата с Коне ще коства общо 17 млн. на Абрамович. Бившият селекционер на Италия се провали по време на втория си сезон във Висшата лига. „Сините“ останаха извън топ 4, въпреки че година по-рано триумфираха с титлата.  Освен това Конте влезе в конфликт с ръководството заради клубната трансферна политика.  Това доведе до преждевременни преговори с Луис Енрике, но бившият наставник на „Барселона“ постави непоносими условия. Така в крайна сметка Сари ще води „Челси“ от новия сезон, а бившият му тим „Наполи“ вече се разбра с Карло Анчелоти.", "date": "2018.05.25", "title": " „Челси“ се разбра със Сари"}
{"url": "https://trud.bg/%d1%80%d0%b5%d0%b4%d0%be%d0%b2%d0%bd%d0%b0%d1%82%d0%b0-%d0%ba%d0%be%d0%bd%d1%81%d1%83%d0%bc%d0%b0%d1%86%d0%b8%d1%8f-%d0%bd%d0%b0-%d1%8f%d0%b9%d1%86%d0%b0-%d0%bd%d0%b0%d0%bc%d0%b0%d0%bb%d1%8f%d0%b2/", "text": "Учени от Великобритания и Китай са провели изследване, което според тях доказва, че редовната консумация на яйца увеличава продължителността на живота, съобщава bash.news. Изследването обхаванало 416 000 китайци на възраст от 30 до 79 години. Учените са регистрирали почти 84 000 случая на сърдечно-съдови заболявания, от които около 10 000 са завършили със смърт. Според тях хората, които са яли не по-малко от 5 яйца седмично, са били поразявани от инсулт 28% по-рядко и с 18% по-рядко са страдали от сърдечно-съдови заболявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Редовната консумация на яйца намалява риска от инсулт"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%8a%d1%80%d0%b2%d0%b8%d1%8f%d1%82-%d0%bf%d0%be-%d1%80%d0%be%d0%b4%d0%b0-%d1%81%d0%b8-jumaya-stage-festival-%d0%b2-%d0%b1%d0%bb/", "text": "Благоевград за първи път е домакин на артистичния фестивал “Jumaya Stage Festival”. Началото ще бъде поставено на 1 юни /петък/ от 18:00 часа с Rockids&The little’s, съобщават от общината. Фестивалът ще бъде разположен на паркинга пред Stage bar и Райфайзен банк, площад “Македония“ и парка пред сградата на НАП. Той ще бъде в рамките на 2 дни и в него ще се включат едни от най-новите рок банди. Подробности по организацията и подготовката за фестивала разясниха заместник- кметът на Благоевград по култура и хуманитарни дейности Христина Шопова, организаторът Иван Кацарски и младият дизайнер Надежда Червенкова. „Няма да скрия, че отдавна имахме нужда от фестивал като Джумая фест . Липсваше ни фестивал в началото на юни, за да може месецът да е наистина музикален, прекрасен, свеж. Практика в цял свят е Общината да създава условия и да помага при организирането на определено събитие, а не да го обхване изцяло. Радостно е, че има хора като организаторите на фестивала – пълни с идеи, възможности, имащи ясно начертана визия“, каза зам.- кметът. Тя увери, че всяка една идея, в тази посока ще бъде подкрепена от Община Благоевград. От своя страна организаторите изразиха своята признателност и благодарност към Община Благоевград за съдействието и подкрепата. По време на стрийт фестивала жителите и гостите на Благоевград ще имат възможност да разгледат и закупят хендмейд артикули от арт базара. Ще бъдат представени няколко уъркшопа- дръм съркъл, воден от BunyVerse & Piero Epifania и вокален уъркшоп за деца и възрастни, занимаващи се с рок музика, воден от вокалния педагог, Евгени Господинов. В рамките на първото издание на поредното голямо събитие в Благоевград участие ще вземат, както вече утвърдени имена като Wickeda, P.I.F., Jeremy, Skitnicks, така и нови, сред които Nu/Ance и Farock. Малките таланти на Благоевград също имат своето място в първото по рода си издание на рок инициативата. На сцената ще излязат талантливите “The Littles” и “Rockids” от Presto – Rock & Classic school и “FaRock” от вокално студио ФаДиез. Ще пристигнат гости от Стара Загора, Пловдив, София, Велико Търново. Съпътстващите събития ще радват гостите на най- новия фестивал в културния календар на Община Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Започва първият по рода си “Jumaya Stage Festival” в Благоевград"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d1%81%d1%80%d0%b5%d1%89%d0%b0-%d1%81/", "text": "Министър-председателят Бойко Борисов ще бъде на посещение в Хърватия и Украйна на 26 и 27 май. Това съобщиха от правителствената информационна служба. В Загреб в събота премиерът Борисов ще разговаря с хърватския си колега Андрей Пленкович. Двамата ще обсъдят напредъка по стартиралите по време на Българското председателство проекти, които ще доведат до сближаване на страните от Западните Балкани с останалите държави в Европа и помежду им. По време на срещата на върха ЕС-Западни Балкани на 17 май в София Хърватия обяви, че ще инициира разговори в същия формат през 2020 г. В хърватската столица премиерът Бойко Борисов ще открие паметник на Иван Вазов в парка Бундек. Монументът е символ на историческите връзки между България и Хърватия. В Киев, в събота, министър-председателят Бойко Борисов ще проведе среща с президента на Украйна Петро Порошенко и с премиера Володимир Гройсман. По време на разговорите ще бъде дискутирано задълбочаването на контактите между двете страни, както и актуални външнополитически въпроси. В неделя премиерът Борисов ще участва в церемония по откриване на мемориална плоча на Димитър Пешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Бойко Борисов на среща с Андрей Пленкович и Петро Порошенко през уикенда"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%ba%d0%b0-%d0%be%d0%b1%d1%80%d0%b0-%d0%ba%d0%be%d0%bb%d0%b5%d0%b6%d0%ba%d0%b0/", "text": "Шуменски полицаи установиха извършителка на кражба от студентско общежитие в Шумен. От стая изчезнали мобилен телефон, златни накити и дрехи, и собственичката им 21-годишна жена от село Трапище съобщила в полицията. Студентката обяснила, че дели общ апартамент с други студентки в общежитието на ул.“Александър Пушкин“. Описала, че липсват златни й обеци, телефон „Самсунг“ и дрехи. При извършената проверка част от вещите са намерени в съседната стая. Извършителката е уличена – Я.И./21г./ от Търговище. Студентката е разпитана, а по случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Студентка обра колежка"}
{"url": "https://trud.bg/%d0%ba%d0%b0%d1%82-%d0%bf%d1%80%d0%be%d0%b2%d0%b5%d1%80%d0%b8-1679-%d0%b0%d0%b2%d1%82%d0%be%d0%b1%d1%83%d1%81%d0%b0-%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%b8-%d0%be%d1%82%d0%ba/", "text": "Пътна полиция  e проверила 5311 товарни автомобила и 1679 автобуса в рамките на  операция по линия на TISPOL – Европейската мрежа на службите на Пътна полиция. Акцията се проведе от 14 до 20 май и се проверяваха основно камионите и автобусите, съобщават от МВР. В хода й, при товарните автомобили са установени общо 1666 нарушения. На 44 от проверените моторни превозни средства е наложена забрана да продължат движението си. За сравнение – в предишното издание на операцията, проведено през месец февруари тази година, проверените товарни автомобили са били по-малко, а именно 3673. Тогава са констатирани 834 нарушения, а на 14 МПС е наложена забрана да продължат движението си. При автобусите общия брой проверени превозни средства е 1679 и са установени общо 310  нарушения. За сравнение, при проверките през месец февруари, броят на проверените возила е бил – 1095, но нарушенията са били значително по-малко – 194. Наблюдава се увеличение на нарушенията по почти всички показатели, но няма нито един случай на управление след употреба на наркотични вещества или техни аналози. В операцията, освен представители на Пътна полиция, участваха служители на Криминална и Икономическа полиция, и на Изпълнителна агенция „Автомобилна администрация“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " КАТ провери 1679 автобуса за седмица и откри 310  нарушения"}
{"url": "https://trud.bg/%d1%81%d1%82%d1%80%d0%b5%d0%bb%d0%b5%d1%86-%d1%81%d1%80%d0%b5%d1%89%d1%83-%d0%b1%d0%b8%d0%b2%d1%88%d0%b0%d1%82%d0%b0-%d1%81%d0%b8-%d0%bf%d0%be%d0%bb%d1%83%d1%87%d0%b8-%d0%b0%d0%bc%d0%bd%d0%b5%d0%b7/", "text": "Кирил Атанасов, който стреля срещу бившата си с газов пистолет и я рани в слепоочието, получи амнезия в съда. Изправен пред магистратите в петък, той заяви, че не помни нищо от случилото се и че му се губят дни и часове. Въпреки това съдът реши да му наложи мярка арест. В началото на май, Кирил, влязъл в магазин в Свети Влас, където като продавачка работела бившата му половинка Лиляна. С нея имат общо дете, но преди година тя се изнесла от жилището им в Несебър и започнала наново живота си в Свети Влас. Според местни хора, имала нов приятел. Кирил не могъл да преглътне раздялата. След заплаха по телефона през януари, за която Лиляна подала сигнал в полицията, той решил да действа още по- опасно. В магазина, в присъствието на нейни колеги и клиенти, насочил пистолет към бившата си и стрелял, улучвайки я в лявмото ухо, след което се гръмнал в главата. И двамата ранени бяха откарани в болницата.  Съдът трябваше да гледа мярката за неотклонение на стрелеца в петък, сред разпореждане на апелативните магистрати. Кирил до момента бе оставен на свобода, срещу което прокуратурата протестира. Апелативният съд разпореди на окръжния да гледа мярката и поясни, че това е можело да стане още докато обвиняемият е бил в болницата. Халосните патрони не могат да убиват, а само причиняват уплаха. Това е защитната теза на адвокат Стоян Иванов, който представлява стрелеца от Свети Влас. Адвокат Иванов се позова и на решението на Върховния касационен съд, който оправда Октай Енимехмедов в обвинението за опит за убийство срещу Ахмед Доган, а го осъди само за закана за убийство и хулиганство. Прокурорът по делото обаче го обори с факта, че в сачмите на Кирил е имало барут, а в тези на Енимехмедов- пипер.", "date": "2018.05.25", "title": " Стрелец срещу бившата си получи амнезия в съда"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%bb%d0%be%d0%b6%d0%b1%d0%b0%d1%82%d0%b0-%d0%b1%d0%b0%d1%88-%d0%bc%d0%b0%d0%b9%d1%81%d1%82%d0%be%d1%80%d0%b0-%d0%b7%d0%b0%d0%b2%d0%b8/", "text": "Изложбата „Баш Майстора завинаги“, посветена на големия актьор Кирил Господинов, беше открита на входа на Морската градина. Събитието се реализира с подкрепата на Община Варна. “Тя е израз на нашето разбиране,че връзката между паметта за големите хора на изкуството винаги трябва да бъде топла, жива и съхранена през времето”, заяви Антония Йовчева, директор на дирекция “Култура и духовно развитие” към Община Варна. “Благодаря за подкрепата – на общината и лично на кмета Иван Портних, че направиха възможно да се случи тази моя мечта, да направя този подарък на варненци и гости на града”, каза Веселина Господинова, дъщеря на актьора. Изложбата включва непоказвани досега снимки от кариерата на актьора и от личния му живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Откриха изложбата „Баш Майстора завинаги“ във Варна"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d0%b8-%d0%bb%d0%b8%d0%bf%d1%81%d0%b0%d1%82%d0%b0-%d0%bd%d0%b0-%d0%b4%d0%be%d0%b2%d0%b5%d1%80%d0%b8%d0%b5-%d0%bc/", "text": "Комбинацията между санкции, търговски бариери и липса на доверие между страните и бизнеса може да доведе до безпрецедентна глобална криза, предупреди президентът на Русия Владимир Путин. „Спиралата на санкциите и бариерите е просто началото и ще повлияе на редица държави и компании“, каза той на Международния икономически форум в Санкт Петербург. Според Путин, това може „да доведе до систематична криза, каквато светът не е виждал преди“. Руският президент посочи, че някои държави използват санкциите като част от своята търговска политика и се оплака, че протекционизмът се е засилил в глобален мащаб, а правилата на глобалната търговия са подкопани. Пред участниците във форума той заяви още, че газопроводните системи на Русия, свързани с потребителите в Европа, на практика нямат конкуренция. “Всичките ни тръбопроводни системи, свързани с основни потребители в Европа, на практика нямат конкуренти, ако разбира се Европа иска да остане конкурентоспособна, а не да купува три пъти по-скъпо от други производители”, каза Путин. По думите му, Русия ще приветства включване в проекта “Северен поток 2” на участници от Европа. “Френската компания Анжи (Engie) участва в “Северен поток 2″, ще приветстваме и други участници, включително в лицето на Тотал (Total). Можем да разширим този списък и с други европейски компании, тъй като проектът наистина е общоевропейски”, заяви Путин. Според него, борбата срещу изпълнението на проекта е “продиктувана от съображения за конкуренцията”, допълни той, подчертавайки, че Русия не планира да закрива транзита на газ през Украйна, ако той е икономически целесъобразен. Износът на руски газ за Европа рано или късно ще бъде либерализиран, допълни държавният глава на РФ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Путин: Санкциите и липсата на доверие могат да доведат до безпрецедентна глобална криза"}
{"url": "https://trud.bg/%d1%81%d0%b5%d0%b2%d0%b8%d0%bb%d1%8f-%d0%b8-%d0%b1%d0%b5%d1%88%d0%b8%d0%ba%d1%82%d0%b0%d1%88-%d0%b4%d0%b5%d0%b1%d0%bd%d0%b0%d1%82-%d0%bb%d0%b5%d0%b2%d1%81/", "text": "Тежки съперници дебнат „Левски“ в Лига Европа. „Сините“ си осигуриха участие във втория по сила клубен турнир на Стария континент след успех с 4:1 над „Черно море“ на баража в Първа лига. Тимът на наставника Делио Роси ще започне още от първия предварителен кръг, жребият за който ще се тегли на 19 юни.  Сред потенциалните първи съперници на 26-кратните шампиони на България са отбори като „Будочност“ (Черна гора), „Уийпещ“ от Унгария и отстранилият преди 3 години Лудогорец“ в Шампионската лига тим на „Милсами“ от Молдова.  Далеч по-трудно обаче става във втория кръг, където „Левски“ няма да бъде поставен, ако достигне до него. А потенциални съперници на столичния гранд са доказани имена като „Севиля“, „Бордо“ , „Бешикташ“ и „Хайдук“, както и английският „Бърнли“, „Аталанта“ от Серия А и немският „Лайпциг“.  С малко повече късмет обаче „сините“ могат да избегнат подобен именит отбор и да се надява на някои измежду „Атромитос“ (Гърция), „Жалгирис“ (Литва) и „Вардар“ (Македония).  Отборите на ЦСКА и „Славия“ също започват от първия предварителен кръг на Лига Европа. Първите срещи са на 12 юли, а реваншите седмица по-късно.", "date": "2018.05.25", "title": " „Севиля“ и „Бешикташ“ дебнат „Левски“ в Европа"}
{"url": "https://trud.bg/%d1%83%d0%b4%d0%be%d1%81%d1%82%d0%be%d0%b8%d1%85%d0%b0-%d1%81%d1%8a%d1%81-%d0%b7%d0%b2%d0%b0%d0%bd%d0%b8%d0%b5%d1%82%d0%be-%d0%bf%d0%be%d1%87%d0%b5%d1%82%d0%b5%d0%bd-%d0%b3%d1%80%d0%b0%d0%b6-2/", "text": "Посмъртно актьорът Николай Кимчев бе удостоен със званието „Почетен гражданин“ на Благоевград. Предложението беше прието днес, на редовна сесия на Общински съвет- Благоевград. Местните парламентаристи дадоха своя вот за Николай Кимчев с 31 гласа „За“, 2 „Против“ и 6 „Въздържал се“, съобщиха от общината. Николай Кимчев е български театрален и филмов актьор и дългогодишен директор на Драматичен театър „Никола Вапцаров“. Роден е в град Симитли, кв. Ораново на 14. 12. 1952 г. Основното си образование завършва в гр. Симитли, а средното – в с. Катунци, община Сандански. През 1975 г. е приет за студент в НАТФИЗ “Кр. Сарафов” в София, в класа на проф. Димитрина Гюрова. Забелязан е като талантлив актьор от кинорежисьори като Иванка Гръбчева, Людмил Стайков, Борислав Пунчев, Веселин Бранев, Сергей Комитски, Дочо Боджаков и други, които му поверяват роли в своите филми. Сред едни от най- бележитите въплъщения на Кимчев в театъра са Тезей в „Сън в лятна нощ“, Алексей в „Оптимистична трагедия“, Миша Земцов в „Жестоки игри“, Юсуф в „Чудо“, Живко в „Майстори“, Стамболов във „Величието и падението на Стефан Стамболов“, Димитър Общи в „Тайната вечеря на Дякона Левски“ и много, много други. В киното Николай Кимчев е познат от филмовите си участия Леталото; Прилив на нежност; Голямата игра (Большая игра) (СССР / България); По следите на капитан Грант – („В поисках капитана Гранта“); Време разделно; Кмете, кмете; Бронзовата лисица; Веществено доказателство; Трети ловец; Жребият.  Николай Кимчев умира на 3 февруари 2018 година в София, в болница „Пирогов“ след едномесечна кома, в резултат на тежък мозъчен кръвоизлив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Удостоиха със званието „Почетен гражданин“ актьора Николай Кимчев посмъртно"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d1%85%d0%b2%d0%b0%d0%bb%d0%b8-%d0%bf%d1%85%d0%b5%d0%bd%d1%8f%d0%bd-%d0%b7%d0%b0-%d0%bf%d1%80%d0%be%d0%b4%d1%83%d0%ba%d1%82%d0%b8%d0%b2%d0%bd%d0%b0%d1%82/", "text": "Президентът на САЩ Доналд Тръмп приветства отговора на Северна Корея за решението му да отложи среща на високо равнище следващия месец, след като режимът на Ким Чен-ун заяви, че все още е готов да за разговори „по всяко време”. „Получаването на топлото и продуктивно изявление от Северна Корея е много добра новина”, коментира Тръмп, един ден след решението му да отмени насрочените за 12 юни в Сингапур преговори с Ким Чен-ун заради „враждебност” от страна на Пхенян, предава AFP. „Ще видим скоро докъде ще ни отведе, надяваме се към дълготраен просперитет и мир. Само времето (и талантът) ще покаже!”, подчерта президентът на САЩ. “В момента говорим с тях“, заяви той пред репортери, ден след като отмени очакваната среща. „Възможно е тя да се проведе дори на 12 юни. Бихме желали така и да стане“, допълни Тръмп. В четвъртък той обяви, че планираната за 12 юни в Сингапур среща със севернокорейския лидер Ким Чен-ун няма да се състои. „Много щях да се радвам да бъда там с Вас. За съжаление, въз основа на огромния гняв и откритата враждебност, изложени в последното ви изказване, чувствам, че е неуместно в този момент да се състои тази дълго планирана среща. Затова моля, нека това писмо да послужи като обявяване, че срещата на върха в Сингапур, за доброто на двете страни, но в ущърб на света, няма да се случи”, се казва в писмо на Тръмп, адресирано до лидера на Пхенян Ким Чен-ун. Срещата на върха в Сингапур щеше да е първата по рода си между американски и севернокорейски лидер. Тръмп обяви решението си броени часове, след като стана ясно, че Северна Корея демонтира ядрено съоръжение в планиран ход, чрез който да демонстрира добрата воля на Пхенян в навечерието на планираната среща на върха със САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Тръмп похвали Пхенян за “продуктивната реакция” след като отмени срещата с Ким Чен-ун"}
{"url": "https://trud.bg/%d0%b2%d1%83%d0%bb%d0%ba%d0%b0%d0%bd%d1%8a%d1%82-%d0%ba%d0%b8%d0%bb%d0%b0%d1%83%d0%b5%d0%b0-%d0%bd%d0%b0-%d1%85%d0%b0%d0%b2%d0%b0%d0%b8%d1%82%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b0/", "text": "Вулканът Килауеа на Хаваите продължава да изригва. Местните жители казват, че виждат яростта на природата в пълната й сила. Освен бързото движение на лавата, вредните газове във въздуха, се появи и друга опасност. На нощните кадри се вижда как магменият поток гори в синьо, а това означава наличие на метан. В бедстващите райони се чуват експлозии, а взривната вълна изхвърля скали и парчета лава на стотици метри, информира БНТ. Опасенията обаче са, че метанът ще се натрупа под земята и може да стане причина за мащабен взрив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Вулканът Килауеа на Хаваите продължава да изригва"}
{"url": "https://trud.bg/%d0%bc%d0%b0%d1%80%d0%ba-%d1%80%d1%8e%d1%82%d0%b5-%d0%bd%d0%b5-%d0%b8%d0%b7%d0%ba%d0%bb%d1%8e%d1%87%d0%b2%d0%b0%d0%bc%d0%b5-%d0%ba%d0%b0%d0%ba%d0%b2%d0%b8%d1%82%d0%be-%d0%b8-%d0%b4%d0%b0-%d0%b5/", "text": "Холандският министър-председател Марк Рюте заяви, коментирайки междинните резултати от разследването на сваления в Донбас самолет МН17, че „няма да изключи никакви правни мерки“, предава Netherlands Times. Тази сутрин Холандия и Австрия официално заявиха, че смятат Русия за отговорна за свалянето на малайзийския полет МН17. Разследването съобщи, че има доказателство, че ракета „Бук“ е свалила самолета, изстреляна от 53-та бригада на руските въоръжени сили. „Сега знаем, че Русия носи отговорност за изстрелването на ракетата“, заяви министър-председателят. Според него „заслужава съжаление това“, че Русия се съмнява в резултатите от разследването. Същевременно Москва обвинява Украйна за трагедията. „Това, че държим Русия отговорна е първата крачка. Трябва да помислим какво ще правим след това“, заяви Рюте.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Марк Рюте: Не изключваме каквито и да е правни мерки по отношение на разследването на сваления самолет МН17"}
{"url": "https://trud.bg/42-%d1%84%d0%b8%d1%80%d0%bc%d0%b8-%d1%80%d0%b0%d0%b7%d0%b4%d0%b2%d0%b8%d0%b6%d0%b8%d1%85%d0%b0-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f-%d0%bf%d0%b0%d0%b7%d0%b0%d1%80/", "text": "Големите компании раздвижиха кредитния пазар в страната. През първото тримесечие на годината кредитите за суми над 1 млн. лв. са нараснали с 42 броя, и достигат 4864 броя, сочат данните на БНБ. А общата отпусната чрез тези големи заеми сума се увеличава с 207,9 млн. лв. и достига 22,8 млрд. лв. Оказва се, че на тези 42 компании се дължат над 50% от целия обем нови заеми, отпуснати на бизнеса през тримесечието. От януари до март общата сума на фирмените кредити е нараснала с 405,5 млн. лв. до 31,66 млрд. лв. В рамките на година обемът на предоставените от банките големи кредити за суми над 1 млн. лв. е нараснал с 573,6 млн. лв. Като това са над 78% от общото увеличение на бизнес кредитите. Оказва се, че поведението на няколко десетки големи компании е решаващо за целия кредитен пазар в страната. Най-много на брой са най-малките фирмени заеми за суми до 1000 лв. В края на март броят им е над 55 хил., но общата отпусната чрез тях сума е само 8,5 млн. лв., или колкото един голям корпоративен кредит. При отпуснатите кредити за домакинствата през тримесечието има ръст с 346 млн. лв., до 19,97 млрд. лв., сочат данните на БНБ. Най-голям дял от това увеличение се пада на заемите за суми между 100 хил. и 250 хил. лв. Това са предимно ипотечни кредити, като общата сума на заемите в този диапазон нараства със 128 млн. лв. Оказва се, че и при гражданите, хората с високи доходи, които могат да изплащат големи заеми, имат решаваща роля за кредитния пазар. Заемите на граждани за суми над 1 млн. лв. през тримесечието нарастват с 18 броя, до 326 броя. А отпуснатата чрез тях сума се увеличава с 37 млн. лв., до 513 млн. лв. В рамките на година при тези най-големи заеми за домакинствата има най-голям ръст – с близо 42% на броя им (с 96 броя), и с 38% на отпуснатите средства (141 млн. лв. допълнително).  Общият обем на заемите за домакинствата за година нараства с 1,18 млрд. лв., или с 6,3%, което е доста повече от ръста при бизнес кредитите за същия период – само с 2,4%, или със 728 млн. лв.", "date": "2018.05.25", "title": " 42 фирми раздвижиха кредитния пазар\t\t\t"}
{"url": "https://trud.bg/%d1%81%d0%bc%d0%b5%d1%82%d0%b8%d1%89%d0%b5-%d1%81%d1%82%d0%b0%d0%bd%d0%b0-%d0%bf%d0%b0%d1%80%d0%ba-%d1%81-%d1%84%d0%be%d0%bd%d1%82%d0%b0%d0%bd/", "text": "Красив лесопарк с атракции за деца и места за отдих на възрастни беше изграден на мястото на дългогодишно сметище в село Божурово, част от шуменската община Върбица. 106 000 лв. от местните си приходи е вложило кметството за благоустрояване на мястото. Изцяло преобразени са близо 8 дка. Местните хора вече се радват на цветни алеи, детска площадка, беседки, ново осветление. Насред селото има и действащ фонтан. Фирмата-изпълнител дава 10 г. гаранция на придобивките. “Поехме този ангажимент още през 2015 г. Неможеше да продължи да съществува това бунище в самия център на Божурово. Чувствах се задължен да го променя и да реша един проблем, чакал дълги години”, каза на откриването кметът на Върбица инж. Мердин Байрям. След тържеството по стар български обичай с рязане на лента, хляб и сол, празникът в селото продължи и с благотворителна вечеря /ифтар/. Както “Труд” писа, сядането на обща трапеза след залез е по инициатива на общинския кмет по време на свещения месец Рамазан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Сметище стана парк с фонтан"}
{"url": "https://trud.bg/%d1%80%d0%b0%d0%b7%d0%b3%d1%80%d0%b0%d0%b4%d1%87%d0%b0%d0%bd%d0%b8%d0%bd-%d0%bf%d0%bb%d0%b0%d1%82%d0%b8-%d1%82%d0%b0%d0%ba%d1%81%d0%b0-%d1%81%d0%bc%d0%b5%d1%82-%d1%81-15-%d0%ba%d0%b3-%d0%b6%d1%8a/", "text": "Мъж от Разград плати такса смет на стойност 92 лева с жълти стотинки за имот, който не ползва. По този начин той изрази несъгласието си с административните пречки, с които се е сблъскал, за да се откаже от имот, за който дори няма документ, съобщи БНТ. 61-годишният строителен техник Петко Неделчев се принудил да си вземе един ден отпуск, за да дойде от Разград в Русе и да плати такса смет на имот в село Тетово, който не ползва, няма документ за него, но и не може да се раздели с него, въпреки желанието му. А то е трите декара земя да останат за кметството в селото и да спре да плаща данъци за нещо, което реално не ползва. “Нямаме документ, то от 1900 година от дядо ми е това място, нито сме собственици, просто сме наследници. Мястото е непродаваемо, не се обработва, понеже сме много наследници”, обясни Петко Неделчев. Именно заради наследниците, които са осем, той получава отказ от „Местни данъци и такси“ да не плаща задълженията на пустеещия терен. “Декларацията ми беше отхвърлена под предлог, че всички наследници трябва да се подпишат, а някои от тях са в Америка и са прекъснали всякакви връзки с нас”. В знак на протест Неделчев плати на касата на „Местни данъци и такси” дължимите 92 лева за имота с 15 килограма жълти стотинки. Той събирал монетите по една, две и пет стотинки в продължение на месеци, помогнали му и приятели. Служителите на учреждението приеха формата му на протест и прибраха монетите на доверие, без да ги броят, за да не се бави опашката. От „Местни данъци и такси” обещаха отново да разгледат казуса. Петко Неделчев е категоричен, че ако имотът не бъде отписан от неговото име, ще си потърси правата в съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Разградчанин плати такса смет с 15 кг жълти стотинки"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b8-%d1%81%d0%b8%d0%b3%d0%bd%d0%b0%d0%bb%d0%b8%d0%b7%d0%b8%d1%80%d0%b0%d1%82-%d0%b7%d0%b0-%d0%bd%d0%b0%d0%bc%d0%b0%d0%bb%d0%b5%d0%bd%d0%b8-%d0%b1%d1%8e%d0%b4/", "text": "Многопрофилните болници за активно лечение в Карлово, Гоце Делчев, Чирпан, Троян, Казанлък и др. са изпратили писма до Българския лекарски съюз /БЛС/, в които сигнализират, че за дейността си през април са получили от НЗОК занижени и недостатъчни бюджети. Това се посочва в писмо от съсловната организация, изпратено до НЗОК. В писмото от БЛС се настоява за преразглеждане и увеличаване на определените от НЗОК месечни стойности на болниците. От БЛС допълват в писмото си, че според решение на Надзорния съвет на НЗОК от март, индикативните и месечните стойности за болниците за април трябва да са равни на отчетените и потвърдени за заплащане през март. По данни на НЗОК заплатената сума за март (за дейности, извършени през февруари) е била общо 151 531 618 лв. “Предвид влизането в сила от 1 април на Националният рамков договор за медицински дейности и определените в него по-високи цени на някои клинични пътеки, така определените стойности според нас са недостатъчни. Считаме, че с действията си НЗОК отново създава условия за проява на недоволство от изпълнителите, въпреки постигнатите договорености в рамковия договор”, се подчертава в писмото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Болници сигнализират за намалени бюджети за април"}
{"url": "https://trud.bg/%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%b8%d1%82%d0%b5-%d0%b1%d0%b8%d0%b2%d1%88%d0%b8%d1%82%d0%b5-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%86%d0%b8-%d0%bd%d0%b0/", "text": "Властите призоваха всички бивши собственици на автомобили да проверят дали новите притежатели са пререгистрирали колите. Повод за призива са случаи на злоупотреби с такива автомобили в Гърция. Проблемът беше обсъден на среща между министрите на вътрешните и на външните работи Валентин Радев и Екатерина Захариева, заместник-министъра на правосъдието Евгени Стоянов и омбудсмана Мая Манолова. Междуведомствена работна група ще прецени дали са необходими законови промени, с които новите собственици да бъдат задължени веднага да пререгистрират автомобилите на свое име. Министрите Захариева и Радев вече поставиха въпроса пред гръцките си колеги на 4 и 5 май в Солун, а те обещаха да окажат съдействие за изясняване на всеки един от казусите. На 8 май в гръцкото МВнР беше проведена и специална среща с временно управляващия посолството ни в Атина за представяне на случаите, в които невинни бивши собственици на пътни превозни средства биват привлечени под отговорност за престъпления, извършени от новите собственици или други трети лица. „Благодарим на гръцките власти за заявеното съдействие. Важно е да се уточни, че съдебната власт в Гърция е независима и че престъпленията, които се извършват с автомобили – трафик на хора, наркотици и оръжие, са много тежки и техните извършители трябва да бъдат разкривани и наказвани. Ние у нас също се борим с тези престъпления. Същевременно не може да допуснем под отговорност да бъдат привличани хора, които нямат нищо общо с това“, заяви Екатерина Захариева. „Ще поискаме консулски консултации между двете страни, в които ще участват представители на Министерството на правосъдието и на Омбудсмана. Имаме сигнали за случаи, в които гръцкият съд не приема за доказателство нотариално заверен договор за покупко-продажба и ще предприемем постъпки тези официални документи да бъдат признавани – каза още българският първи дипломат.- Моля собствениците на автомобили, които са ги продали, също да проверяват дали новият собственик ги е пререгистрирал.“ „До декември м.г. при прехвърляне на кола новият собственик трябваше в 14-дневен срок да отиде в КАТ и да си извади нов талон. Ако не направи това, следваше глоба  от 50 лева. От нова година нотариусите изпращат автоматично документацията в КАТ. Ако пререгистрацията не стане до месец, глобата е  200 лв. Ако не стане до 2 месеца, следва дерегистрация. Каквито документи поискат гръцките власти, ще ги дадем. Говорих и аз с гръцкия колега. Всички да проверят собствеността си – говоря за бившите собственици, говорил съм МВР веднага да им съдействат“, заяви министърът на вътрешните работи Валентин Радев. Омбудсманът Мая Манолова призова за драконовски санкции, ако новият собственик не пререгистрира купеното пътно превозно средство в кратък срок. Според нея, трябва да се съобщи категорично на гръцката страна, че не може да не приемат официални документи, какъвто е завереният от нотариус договор. Манолова благодари на Захариева и Радев за ангажираността. Участниците в срещата се договориха да бъде създадена и работна група, която да прецени дали са нужни и промени в българското законодателство, които да гарантират бързото прехвърляне на регистрацията на автомобила, но същевременно и да не се създава ненужен административен натиск върху гражданите. Зам.-министърът на правосъдието Евгени Стоянов изяви готовност експерти от неговото министерство да се включат и в работната група, и в консулските консултации", "date": "2018.05.25", "title": " Институциите: Бившите собственици на автомобили да проверят дали новите са ги пререгистрирали"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b8-%d1%81%d0%b5-%d0%bf%d1%80%d0%b5%d0%bc%d0%b5%d0%bd%d0%b8%d1%85%d0%b0-%d0%b2-%d0%ba%d0%b8%d0%bc%d0%be%d0%bd%d0%b0/", "text": "Националките ни по борба за миг се преобразиха в принцеси, като сложиха традиционните кимона за особи от най-висок ранг по време на лагера си в Япония. Старши треньорът Петър Касабов пък „влезе в обувките“ на владетел при посещението на отбора в местната забележителност – Черния дворец. Селекционерът и европейската шампионка Тайбе Юсеин дори бяха принудени да дават интервюта по кимона пред японските медиите, които не спират да ги следват. Момичетата тренират в залата на местния университет на Окаяма, а в свободното време се потапят в японската атмосфера, традиции и нрави. Нашите дори пробваха една нощ да спят на постелки на земята по стар обичай. Момичетата не подминаха и традиционния боен спорт – кендо, като нахлузиха шлемове и размахаха мечове. А на завидното им боравене с клечки при хранене завидяха дори самите азиатци. Оказа се, че националките, когато са в България често се отбиват в японски ресторант и … тренират. „Все пак Япония е много голяма сила в борбата, а срещнахме невероятно уважение и внимание – каза селекционерът Петър Касабов. – Треньорът в тази страна е на особена почит. Каквото каже е закон. Никой не смее да му оспорва. Все си мислех, че дисциплината и редът при тях са само на състезание, но те са навсякъде – в ежедневието, в тренировките… Да, момичетата, с които тренираме сега, не са от нашата класа. Но видях, че сме на прав път. И при тях, и при нас, акцентът в подготовката е един – върху борбата на тепиха.“  Мими Христова вече поднови подготовка и направи първи занимания след претърпяна операция на носа. Тимът се прибира в понеделник. А два дни по-късно 5 от състезателките, които се подготвяха в Япония, заминават за европейското до 23 г. в Турция. Сред тях е и шампионката на континента при жените Биляна Дудова (57 кг).", "date": "2018.05.25", "title": " Шампионки се  премениха в кимона"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%b2-%d0%bd%d1%8e-%d0%b9%d0%be%d1%80%d0%ba-%d0%bc%d0%b5%d0%b6%d0%b4%d1%83-%d0%bd%d0%b8%d0%ba%d0%be/", "text": "В Ню Йорк започва новата среща между външните министри на Македония и на Гърция Никола Димитров и Никос Кодзиас заедно с посредника на ООН за спора за името Матю Нимиц, предава скопският телевизионен канал „Алсат-М“. Очаква се на срещата позициите на двете страни по спора за името да се приближат.  Вчерашните разговори продължиха шест часа, но преговарящите след това не излязоха да правят заявления до медиите. Македонското външно министерство обяви, че след края на днешните преговори министрите ще се изкажат пред журналисти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Стартира срещата в Ню Йорк между Никола Димитров и Никос Кодзиас за спора за името на Македония"}
{"url": "https://trud.bg/%d0%b2%d0%b5%d1%80%d1%81%d1%82%d0%b0%d0%bf%d0%b5%d0%bd-%d1%81%d0%b5-%d1%80%d0%b0%d0%b7%d0%bc%d0%b8%d0%bd%d0%b0-%d1%81-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5/", "text": "Макс Верстапен се размина с наказание след опасна маневра по време на първата тренировка за Гран при на Монако във Формула 1. Пилотът на „Ред бул“ излезе от очертанията на пистата и се върна на заден ход. Наложи се набралият скорост Себастиан Фетел с „Ферари“ да направи сериозен завой, за да избегне сблъсъка. Според стюардите, младокът не е нарушил правилата, защото се е върнал внимателно. Освен това във въпросния участък трасето е обозначено с жълти флагове. Първи стана съотборникът му Даниел Рикардо, следван от Верстапен. И във втората свободна тренировка пилотите на „Ред бул“ бяха най-бързи. Рикардо фиксира 1,11:841 минути, като завъртя 33 обиколки – нов рекорд на трасето. Верстапен изостана с 0,194 сек.", "date": "2018.05.25", "title": " Верстапен се размина с наказание"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d1%81-%d1%82%d1%80%d1%83%d0%b4%d0%bd%d0%be-32-%d1%81%d1%80%d0%b5%d1%89%d1%83-%d0%ba%d0%b8%d1%82%d0%b0%d0%b9/", "text": "Волейболистите започнаха с трудна победа срещу домакина Китай в Лигата на нациите. „Трикольорите“ се нуждаеха от 2 часа и 22 минути, за да сломят съпротивата на азиатците – 3:2 (18, -18, -19, 17, 11).  Националите започнаха изключително силно срещата, с което успяха да разколебаят противника. Завърналият се на терена Боян Йорданов също впечатли с играта си. Диагоналът отбеляза 8 точки само в първия гейм, а за целия двубой отбеляза 17 т. и бе №1 по резултатност. Розалин Пенчев пък допълни 14 т. Селекционерът Пламен Константинов се осмели да заложи на абсолютния дебютант в тима Илия Петков в центъра. В началото на четвъртия гейм наставникът направи три смени, като в игра влязоха разпределителят Георги Сеганов, блокировачът Светослав Гоцев и диагоналът Николай Учиков. Тяхната роля на терена бе ключова и националите не дадоха шанс домакините да обърнат развоя на срещата. В тайбрека пък остана съставът, който успя да измъкне четвъртия гейм и впоследствие затвори мача.  Това бе 13-та победа за нашия тим срещу Китай, като азиатците имат и 1 успех през далечната 1956-а.  „Ако започнем с две-три победи може да запишем много добро постижение на турнира”, смята либерото Теодор Салпаров. Същевременно САЩ стартира драматично в Лигата на нациите, след като измъкна 3:2 над Аржентина при пасив от 0:2. Днес янките излизат срещу България, а „гаучусите“ ще спорят с Китай.", "date": "2018.05.25", "title": " Волейболистите с трудно 3:2 срещу Китай"}
{"url": "https://trud.bg/%d1%82%d0%be%d0%b2%d0%b0-%d0%b5-%d1%85%d0%b8%d0%bc%d0%bd%d1%8a%d1%82-%d0%bd%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0-%d0%b2-%d1%80%d1%83%d1%81%d0%b8%d1%8f-%d0%b2%d0%b8%d0%b4%d0%b5%d0%be/", "text": "Химнът на предстоящите световни финали в Русия вече е факт. Трио ще изпълнява песента, която ще съпровожда срещите от турнири. Изпълнители на Live it up са Уил Смит, Ники Джам и Ера Истрефи. Именно те ще бъдат част от откриването на турнира на 14 юни преди срещата Русия – Саудитска арабия.", "date": "2018.05.25", "title": " Това е химнът на мондиала в Русия (ВИДЕО)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%8a%d0%b1%d0%be-15/", "text": "Папа Франциск от малък знае за България и е израснал с българското кисело мляко. Когато бил дете майка му купувала от аптеката българска закваска и му приготвяла кисело мляко. Това споделил самият той по време на срещата му с премиера Бойко Борисов     Еднодневни турове до гръцките плажове за 25 лева на ден са хит у нас и тази година, показа проверка на “Труд”. Най-много клиенти за откриването на летния сезон на 2 юни в южната ни съседка традиционно има от жителите на Пиринско. Не липсват оферти и за групи от София, масово обаче те са “на черно” във фейсбук   Фолкпевицата Емилия и 44-годишният й годеник Жорж Башур бяха ранени при катастрофа на магистрала “Тракия”. Двамата са в софийската Окръжна болница “Св. Анна” без опасност за живота. Там е приет и 19-годишния син на Жорж, който е в критично състояние.     Митничарското куче Ричи разкри пратка с над 190 кг хероин за 12 млн лв. на пункт Капитан Андреево. Заловеното количество “твърда дрога” е най-голямото от началото на тази година. Това обявиха зам.-окръжният прокурор на Хасково Дарина Славова, директорът на Агенция “Митници” Георги Костов и главният секретар на МВР Младен Маринов.   Най-вероятно политическият е по-сериозен от състоянието на световния самолетен пазар – коментар на Спирдон Спирдонов       Плашещото танго между Вашингтон и Пхенян, върху обувките на Сеул и с арбитража на Пекин – анализ на Благовест Бенишев       Интервю с певеца Васил Найденов         Пълна седмична тв-програма, хороскоп, холивудски интервюта, здравословно хранене, кулинария        ", "date": "2018.05.25", "title": " Вижте акцентите от броя на “Труд” в събота, 26 май 2018"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%be%d1%82-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0-%d0%b2%d0%be%d0%b9%d0%bd%d0%b0-%d1%81%d1%8a%d1%81-%d1%81%d0%b0%d1%89-%d0%bd%d1%8f%d0%bc%d0%b0-%d0%b4/", "text": "От търговска война между Китай и САЩ няма да има печеливши, предупреди днес китайският вицепрезидент Ван Цишан на Петербургския международен икономически форум, предаде Ройтерс. Пекин не бива да действа емоционално в споровете с Вашингтон, отбеляза той. Китай ще се опита да разреши търговския си спор със САЩ, но трябва да бъде готов за всякакъв обрат на събитията, допълни Ван. Японският премиер Шиндзо Абе заяви, че Япония не е съгласна с повишението на митата върху вноса на стомана и алуминий в САЩ и счита, че то ще навреди на самите американски потребители. Абе призова Вашингтон да разрешава всички търговски разногласия в рамките на Световната търговска организация (СТО). Абе също така изрази надежда САЩ да променят позицията си за напускането на Транстихоокеанското партньорство (ТТП).", "date": "2018.05.25", "title": " Китай: От търговска война със САЩ няма да има печеливши"}
{"url": "https://trud.bg/25-%d0%bb%d0%b5%d0%b2%d0%b0-%d0%b7%d0%b0-%d0%b4%d0%b5%d0%bd-%d0%bf%d0%bb%d0%b0%d0%b6-%d0%b2-%d0%b3%d1%8a%d1%80%d1%86%d0%b8%d1%8f/", "text": "Еднодневни турове до гръцките плажове за 25 лева на ден са хит у нас и тази година, показа проверка на “Труд”. Най-много клиенти за откриването на летния сезон на 2 юни в южната ни съседка традиционно има от жителите на Пиринско. Не липсват оферти и за групи от София, масово обаче те са “на черно” във фейсбук, предупреждават туроператори. От официалните предложения за ден в Гърция срещу 25 лева се възползват хиляди, които пътуват от Благоевградско до близките гръцки курорти Тузла, Неа Парамос, Аспровалта, Кавала и други. Туроператорите масово предлагат и отстъпки за първите посещения на старта на сезона. Напливът се очаква и от ГКПП-Кулата, там ще се усилят смените за работа от 1 юни, тъй като в съботните дни се знае, че тръгват към Гърция хиляди автомобили и автобуси. “Закарваме хората до плажовете, през летните месеци автобусите са винаги пълни, пътува се най-често в събота и неделя, но има фирми, които возят и в петък”, споделят собственици на туристически агенции в Пиринско. В Гърция плажната ивица е разпределена между заведенията на плажа. Поръчваш си 1-2 бири и шезлонгът, и чадърът са ти безплатни, обясняват нашенци. През уикендите тръгват поне по 7-8 автобуса само от Благоевград. И по правило, когато има голямо търсене, то все ще се намери някой да направи и голяма далавера. Заради еднодневната услуга в района масово процъфтя бизнесът на нелегални превозвачи, които предлагат еднодневен плаж до Гърция. Туроператорите за това алармират от миналото лято, но до сега няма сгащен нито един автобусен “пират”. А схемата им е доста проста – откриват си страница във фейсбук и там набират клиентела за събота и неделя. Някои, за да привличат пътници, пускат по-ниски цени от официалните туроператори – например 20 лева и бедният турист веднага кълве. Пак по фейсбук ти пускат съобщение, че автобусът отпътува от 6 часа на гарата например и тръгваш, разказват пробвали схемата. За съжаление никой от пътуващите не се и сеща да пита кой ги вози, има ли лиценз, изправен ли е автобусът. Товари се и няма търпение да стигне плажа на Бяло море и да прекара добре 7 часа, при това евтино, разказват хората. Простите сметки показват, че нелегалните туроператори правят около 2000 лева за два дни – няма данък, няма такси, няма лиценз, няма отговорност, разказват местните. А частни автобуси с шофьори за подобни курсове не липсват, стига да им предложиш цена, на която не могат да откажат.”Всеки си има точка на топене”, казват шофьорите и поемат рискът дори да бъдат спрени и глобени. “Голям проблем е, обаче, че има нелегални, направо контрабандни фирми, които превозват пътници с чужди лицензи или без лиценз. Ние си плащаме всички разрешителни и данъци, а тези в сивия сектор трупат само печалби”, казва Здравка Чимева, която е собственик на благоевградска туристическа агенция. Според нея и колегите й всеки ден към южната ни съседка пътуват автобуси и микробуси, които не отговарят на изискванията за задгранични маршрути. Возилата не са в добро техническо състояние и са риск за здравето и живота на пътниците. “Често фирми, които обслужват конкретна линия, пък пътуват и по други маршрути, което също е нарушение”, казва Здравка Чимева. Ако до миналата година пиратите возеха по схемата само туристи от Пиринско, от това лято вече има оферти за еднодневен плаж и от София, цената е 29 лева и клиенти не липсват.  Разстоянието е малко, пътува се в рамките на ден и рискът си заслужава. Автобусите изсипват пътниците обикновено по близките дестинации в Гърция – Ставрос, Неа Врасна, Неа Парамос.  Нито един пътник не е получил документ, квитанция или билет за возенето, но и никой не търси, казват засегнатите от пиратите.  Жителите на Гоце Делчев пък предпочитат собствен споделен транспорт. Те стигат само за час до Бяло море. Често се комбинират по две семейства с едно возило, което намалява още повече харчовете им за гориво. Вземат си храна и плажът на човек излиза не повече от 10-15 лева. Хотелските услуги в къщите за гости в Гърция от година на година стават все по-изгодни. Средната цена за нощувка на 7-8 души е около 80-100 евро. А условията са повече от добри. Освен, че масово се предлагат до близки плажове, вилите и фамилните помещения са оборудвани с всичко необходимо, дори и с безплатен интернет. Част от тях са снабдени и с открити басейни, а барбекюто и беседката са почти задължителни. Обикновено на първия етаж е разположена една двойна спалня, една баня и просторен хол с дивани, които могат да се ползват като допълнителни легла. Пак на първия етаж задължително има трапезария и удобна тераса. На втория етаж по правило са една или две двойни спални и още една или две бани. Вилите предлагат и допълнителни легла за децата, както и бебешко оборудване, но е добре предварително да се уверите, че домакините ви ги имат в наличност.  В наема на къщата за гости е включено и смяната на бельото и хавлиите. Пак по правило повечето са с озеленени дворове, които имат и детски кът за игра. На разположение на гостите са пералня, фризер и кухненска посуда, както и безплатен паркинг. По-луксозно обзаведените вили достигат и до 200-250 или 300 евро наем на вечер, но пак по правило предоставят промоции за деца до 16 години. В някои оферти ще срещнете, че малчуганите до 5 г. се настаняват безплатно. В някои случаи домакините предлагат в цената и закуска или поне една организирана от тях вечеря. Доставката на пресни пордукти се заплаща допълнително, но обикновено в района имате близко населено място с добре зараден супермаркет или бакалница. Гърция затегна от тази година режима на шофьорските глоби и налаганите принудителни административни мерки, предупредиха живеещи там наши сънародници. Минаването на червен светофар вече се смята за тежко нарушение на обществения ред и освен с глоба от 700 евро вече се наказва с отнемане на регистрационните табели на колата за 60 дни и с вземане на книжката за 20 дни. Същите наказания се налагат и при неспазване на сигнализацията на жп прелез. Българите в южната ни съседка знаят добре, че глобите там са високи и обикновено карат много внимателно. Но има и сурови наказания за нарушения, които у нас или се смятат за “екзотични” (виж таблицата), или не се наказват от закона. Например има два вида говорене по мобилен телефон моторист – в покой или в движение. Към момента в Гърция се прилага правилото, че глобата се намалява с 50 % при плащането й до 10 дни. Предлага се обаче промяна облекчението да бъде отменено. Горива в съседката ни Гърция поскъпват, показва проверка на “Труд” в специализираната интернет платформа fuelo.net. Пропан-бутанът стигна 0,92 евроцента по бензиностанциите в страната. Средната цена на бензин А95 в Гърция е 1,53 евро за литър, а дизелът се търгува по 1,30 евро/литър.  Това са най-високите нива на горивата в страната от година насам. Според вeстник “Прото тема” Гърция се готви за скъпо лято, като се очаква горивата там да надминат 2 евро за литър. Такива били цените по отдалечените гръцки острови в момента, допълват от изданието. Вестникът алармира и за възможни спекулации на пазара за горива, тъй като на много места липсвал необходимият контрол от страна на властите. Редовните посетители по гръцките плажове никога не забравят да сложат в багажа си специалните обувки срещу морските таралежи. Бодливите топки се срещат по пясъка в южната ни съседка и могат сериозно да вгорчат почивката ни, ако игличките им се забият в ходилата. Най-удобният начин е да сте непрекъснато с акваобувки. Ако все пак се случи убождане от морски таралеж, то внимателно почистете раните със с топла вода, а след това извадеде игличките. Добре е да имате под ръка спирт или антисептик. Къмпингари признават, че срещу инфекцията помага промивка дори с водка или текила. Наблюдавайте кожата си и ако забележите зачервяване, то не губете време и потърсете лекарска помощ. Акваобувки има и в Гърция почти на всяка сергия.", "date": "2018.05.25", "title": " 25 лева  за ден плаж  в Гърция\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%be%d1%82%d0%ba%d1%83%d0%bf%d0%b8-%d0%ba%d0%b0%d1%80%d1%82%d0%b8%d0%bd%d0%b0-%d0%b7%d0%b0-%d0%bc%d0%b8%d0%bb%d0%b8%d0%be%d0%bd%d0%b8-%d0%b8-%d1%8f/", "text": "Българин похарчи цяло състояние, за да върне у нас картина, която била изнесена и продадена на търг. Георги Генов е купил картина на Тулуз Лотрек в Истанбул, съобщи  . “Жената котка” е била на нашето царско семейство, но била продадена. Генов я открил, купил и върнал в България. Самият той е историк, доктор на науките и колекционер. Има завод за вино в България.", "date": "2018.05.25", "title": " Българин откупи картина за милиони и я върна у нас"}
{"url": "https://trud.bg/%d1%80%d0%b0%d1%85%d0%be%d0%b9-%d0%bd%d1%8f%d0%bc%d0%b0-%d0%b4%d0%b0-%d1%81%d0%b2%d0%b8%d0%ba%d0%b2%d0%b0-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8-%d0%bf%d0%b0%d1%80%d0%bb%d0%b0/", "text": "Испанският министър-председател Мариано Рахой заяви, че няма да свика предсрочни парламентарни избори, след като две партии заплашиха да свалят правителството заради корупционно дело срещу членове на партията му и в което съдия постави под съмнение истинността на показанията му, предаде Ройтерс. Рахой каза, че Испания се нуждае от политическа стабилност, за да запази силното икономическо възстановяване, на което се радва страната, и че ще прослужи четиригодишния си мандат. “Искането за вот на недоверие е в разрез с политическата стабилност, от която страната ни се нуждае, и с икономическото възстановяване. Лошо е за Испания”, каза премиерът в излъчвана по телевизията пресконференция. Вчера съд в Испания осъди 29 бизнесмени и бивши официални лица от Народната партия на Рахой за различни престъпления, сред които измама, укриване на данъци и пране на пари в рамките на незаконна схема, която спомагала за финансирането на партията. Това даде повод на социалистическата опозиция да поиска вот на недоверие срещу правителството на Мариано Рахой.", "date": "2018.05.25", "title": " Рахой няма да свиква предсрочни парламентарни избори в Испания"}
{"url": "https://trud.bg/%d0%b8-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b1%d0%b5%d1%88%d0%b5-%d0%bf%d1%80%d0%b8-%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b2%d0%b8%d0%b4/", "text": "Македонският премиер Зоран Заев бе днес на аудиенция при папа Франциск, на която изрази задоволство от ускорената динамика на двустранните отношения между Македония и Ватикана, като припомни, че държавният секретар на Светия престол кардинал Пиетро Паролин посети Скопие през 2016 г. във връзка с канонизирането на Майка Тереза, съобщи МИА. Заев покани папа Франциск в близко бъдеще да посети Македония, като изтъкна значението на едно такова посещение за целия регион. “Имаме общо становище, че личностите, които са част от нашето общо наследство, като св. Майка Тереза и светите братя Кирил и Методий, са здрава основа за историческите връзки между Република Македония и Ватикана”, изтъкна Зоран Заев. Той подчерта, че тясното сътрудничество с католическата църква и нейната конструктивна роля като един от стълбовете на съжителството между религиите в Македония са едни от най-важните фактори за осъществяване на идеята “Едно общество за всички”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " И Зоран Заев беше при папа Франциск (ВИДЕО)"}
{"url": "https://trud.bg/%d1%80%d0%be%d0%b4%d0%bd%d0%b8-%d0%bd%d0%b5%d1%81%d1%82%d0%b8%d0%bd%d0%b0%d1%80%d0%b8-%d0%be%d0%b1%d0%bc%d0%b5%d0%bd%d1%8f%d1%82-%d0%be%d0%bf%d0%b8%d1%82-%d1%81-%d0%b3%d1%80%d1%8a%d1%86%d0%ba%d0%b8/", "text": "Наши нестинари са гостували в Гърция, за да обменят опит с колегите си там. В Гърция също има нестинари, макар и техните традиции да били по- различни, разказаха хора от люлката на нестинарството- странджанското село Българи. Идната неделя, на 3- ти юни, когато се чества по стар стил Свети Константин и Елена, Българи пак ще стане столица на нестинарството. В 8 часа сутринта камбанен звън ще оповести празника, а час по- късно, в местната църква, която носи името на двамата светци, ще започне празнична литургия за освещаване на иконите за здраве. Следва шествие с иконите до местността “Аязмото”, а около 15. 30 часа ще бъде разпален нестинарския огън за игрите вечерта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Родни нестинари обменят опит с гръцки колеги"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bd%d0%be%d0%b2%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5-%d0%bd%d0%b0%d0%b9-%d0%b1%d0%b5%d0%b7%d0%ba/", "text": "Името “Нова Македония” за западната ни съседка е най-безконфликтно, каза във Варна лидерът на ПП АБВ Румен Петков. Според него Вардарска Македония няма да е приемливо за Гърция. Партия АБВ е изпратила вече в Мултидисциплинарната комисия по договора за добросъседство с Република Македония чрез шефката на кабинета на премиера Румяна Бъчварова своята позиция, която е срещу налаганото от министър-председателя Зоран Заев и председателя на НС Талат Джафери име “Илинденска Македония”. И двата аргумента в устата на македонските политици за Илинденското въстание от 1903 г. и Антифашисткото въстание от 1944 г. са пряко посегателство към българската история, посочи Румен Петков. Според него голямото безпокойствие е, че нашите институции бягат от тази дискусия, а отсъствието на България в този дебат ни поставя в зависимост от гръцко-македонските преговори, за сметка на нашето национално самосъзнание, което сме градили повече от 1000 години. Позицията на партията е изпратена и до БАН и до Светия синод. Една от битките на АБВ ще бъде за институционалното достойнство и самочувствие на България, припомни Петков. Той даде пример с парламента, който за съжаление е място за скандали, омраза, агресия и отрицание. Няма седмица без бит лекар, бит учител или без агресия на деца срещу деца, а това тръгва от Народното събрание, каза Петков. Според него еманация на националното самоунижение била срещата на върха в София, на която българският президент не беше между поканените държавни глави, но в парламента продължават да мълчат по тази тема. А българските граждани продължават да си задават въпроса”тези какво делят и на кого го показват”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Румен Петков: Нова Македония е най-безконфликтното име"}
{"url": "https://trud.bg/300-%d1%87%d1%83%d0%b2%d0%b0%d0%bb%d0%b0-%d1%81-%d0%b0%d0%bc%d1%84%d0%b5%d1%82%d0%b0%d0%bc%d0%b8%d0%bd%d0%b8-%d0%b7%d0%b0%d0%bb%d0%be%d0%b2%d0%b5%d0%bd%d0%b8-%d0%bd%d0%b0-%d0%bf%d1%80%d0%b8%d1%81/", "text": "Окръжната прокуратура във Варна ръководи досъдебно производство за трафик на наркотици. По метода на анализ на риска в пристанище Варна-запад е засечен контейнер, който е бил разтоварен от кораб. За получател на стоката в контейнера бил посочен гражданин на страна от Европейския съюз, съобщиха от пресцентъра на Апелативна прокуратура Варна. Стоката в контейнера била декларирана като лимонена киселина. При започналата незабавна проверка и направен полеви тест е установено, че в 300 чувала се съдържат 6 тона амфетаминопроизводни. Действията по досъдебното производство по член 242 от Наказателния кодекс продължават.", "date": "2018.05.25", "title": " 300 чувала с амфетамини заловени на пристанище Варна\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%be%d0%b1%d0%b5%d1%89%d0%b0-%d0%be%d1%82%d0%bc%d0%b5%d0%bd%d1%8f%d0%bd%d0%b5-%d0%bd%d0%b0-%d0%b7%d0%b0/", "text": "Сръбското правителство скоро ще приеме решение за отмяна на закона за орязване на пенсиите, приет през 2014 г., заяви днес в обръщение към гражданите президентът Александър Вучич, като добави, че всички пенсии ще бъдат увеличени с не по-малко от 8 процента над размера им преди приемането на закона. Вучич припомни, че преди 4 години е било взето решение за намаляване на пенсиите, тъй като страната се е намирала на ръба на фалита. Той сподели, че това е било най-тежкото политическо решение, което е вземал.  Президентът каза, че благодарение на пенсионерите държавата е успяла да се справи с кризата и да се върне на пътя на напредъка. “Заедно с премиера Ана Бърнабич взехме общо решение да отменим закона за временно намаляване на пенсиите”, каза Вучич. Той уточни, че пенсиите не само ще се върнат на равнището от 2014 г., но и ще бъдат увеличени средно с 8,4-13,3 процента. По този начин тези, които преди четири години са получавали 37 хиляди динара /1 евро е 118 динара/, ще получат над 40 хиляди, а тези, които са получавали по 52 хиляди, сега ще вземат по 54,5 хиляди. Мнозинството пенсионери обаче получават под 30 хиляди динара и при тях увеличението на пенсиите ще бъде най-голямо в процентно отношение. Президентът каза, че в момента в Сърбия има над 1,1 милиона пенсионери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Александър Вучич обеща отменяне на закона за намаляване на пенсиите"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d0%b1%d1%81%d1%8a%d0%b4%d0%b8-%d0%bf%d0%b0%d1%80%d1%82%d0%bd%d1%8c%d0%be%d1%80%d1%81/", "text": "България все по-активно си сътрудничи с руските региони в привличането на повече туристи от федерацията. Готови сме да разширим това партньорство и с институциите, и с бизнеса от Владимирска област. Това заяви министърът на туризма Николина Ангелкова на работна среща с Алексей Коношов, първи вицегубернатор на областта. Разговорът се състоя в рамките на Петербургския международен икономически форум (SPIEF) и в него участваха също Ринат Чегаев – вицегубернатор, Андрей Шохин – ръководителя на администрацията, и Елена Перескокова – председател на Комитета по туризъм. Това съобщиха от пресслужбата на МТ. Министър Ангелкова припомни, че туристите от Руската федерация са сред най-многобройните посетители на България и техният интерес към държавата ни като дестинация остава висок. Тя акцентира, че България предлага много добри условия за организирани детски лагери и е известна с културно-историческия си туризъм. За да популяризираме този потенциал още по-активно, започваме комуникационна кампания на пазар Русия от началото на това лято, коментира тя и съобщи, че министерството е готово да подпише споразумение за сътрудничество с Владимирска област по примера на партньорството си с Алтайския край също в Русия . Бъдещите дейности предвиждат още презентации на туристическите възможности на България, фотоизложба „Българските обичаи и традиции“, браншови форуми, кратки маршрути за подрастващите  по инициативата „По болгарским дорогам памяти“ за 140-годишнината от Освобождението на страната ни и др. Интерес представлява и програмата за изучаване на чужди езици по време  на организирания отдих на руски деца и младежи у нас. Перспективни са и контактите между средни и висши училища в България и Владимирска област, които подготвят специалисти за туризма, поясни министър Ангелкова. Към почивка в страната ни все по-голям интерес проявяват младите руснаци, които предпочитат ваканции на море и планина, сити турове и др. Друг фокус от двустранното партньорство ще са контактите в регионалния  туризъм – възстановяване на културни връзки, обмен на делегации, съвместни фестивали, конкурси, празници и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " Министър Ангелкова обсъди партньорството в туризма с ръководители на Владимирска област"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f-%d1%81%d0%b5-%d0%bd%d0%be%d0%b2-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%bf%d0%b0%d1%82%d1%80%d1%83%d0%bb%d0%bd%d0%b8-%d0%ba%d0%be/", "text": "Предстои провеждането на нов конкурс за патрулни кораби на ВМС, след като предишният се провали. Проектът за инвестиционен разход във връзка със строежа на многоцелеви модулен патрулен кораб за нуждите на ВМС, е изготвен. Разходът е коригиран и са прибавени пари за ДДС, което беше основната причина миналия път да остане само една оферта, а и накрая и тя да не може да бъде реализирана. Това съобщи командирът на бойния ни флот контраадмирал Митко Петев на официалната церемония за 102-годишнината от създаването на подводното плаване в България. Според него този път всички препоръки са изпълнени и предстои проектът да бъде приет на Съвета по отбрана следващата седмица, а след това да бъде разгледан на заседание на МС и предоставен за гласуване в парламента. Корабите за ВМС няма да изостанат от другите проекти – няма алтернатива за това, и трите проекта ще бъдат реализирани едновременно, каза още контраадмирал Петев. Церемонията се проведе пред обновената сграда на Щаба на флота. Надявам се, както празнуваме възстановяването на една красива сграда, да може да празнуваме и възстановяване на подводното плаване, заяви командирът на ВМС. Той благодари на Министерството на отбраната за новия хеликоптер “Дофин”, който се очаква да кацне до 18 месеца в авиобаза “Чайка”.", "date": "2018.05.25", "title": " Подготвя се нов конкурс за патрулни кораби на ВМС"}
{"url": "https://trud.bg/%d0%bd%d0%b7%d0%be%d0%ba-%d0%be%d1%80%d1%8f%d0%b7%d0%b0-%d0%bf%d0%b0%d1%80%d0%b8%d1%82%d0%b5-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5-%d0%b7%d0%b0-%d0%b0%d0%bf%d1%80%d0%b8/", "text": "Националната здравноосигурителна каса (НЗОК) отново превежда по-малко пари на лечебните заведения, като така създава предпоставки за нови изблици на недоволство сред медицинското съсловие. За това се предупреждава в писмо от Българския лекарски съюз (БЛС) до управителя на НЗОК проф. Камен Плочев: “До УС на БЛС бяха отправени редица сигнали от изпълнители на болнична медицинска помощ, предимно общински болници, че за дейност м. април 2018 са им разпределени занижени и недостатъчни месечни стойности”, се казва в документа, подписан от председателя на УС на БЛС д-р Венцислав Грозев. От там алармират, че с действията си “НЗОК отново създава условия за проява на недоволство от изпълнителите, въпреки постигнатите договорености в рамковия договор”. Според информацията, първи за евентуалните нови дефицити са дали сигнали следните болници: МБАЛ Карлово, МБАЛ Гоце Делчев, МБАЛ Чирпан, МБАЛ Троян, МБАЛ Казанлък и др. От Българския лекарски съюз настояват отново за преразглеждане и увеличаване на определените от Надзорния съвет на НЗОК месечни стойности на лечебните заведения за болнична помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.25", "title": " НЗОК оряза парите на болниците за април\t\t\t"}
