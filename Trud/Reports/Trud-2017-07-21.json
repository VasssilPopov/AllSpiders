{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-345/", "text": "Анри Кулев, художник аниматор и кинорежисьор, 68 г.Антоанета Алексиева, балерина и хореографка в НМТ.Проф. дфн Валери Стефанов, преподавател в СУ “Св. Кл. Охридски”, 58 г.Проф. Васил Гоцев, бивш конституционен съдия, министър на правосъдието в кабинета “Костов”, 88 г.Владимир Ампов-Графа, поп изпълнител, 39 г.Лъчезар Еленков, поет, бивш член на Висшия партиен съвет на БСП, 81 г.Радосвет Радев, изпълнителен директор на “Дарик” радио, 57 г.Проф. д-р Снежанка Дончева, директор на Институт по физиология на растенията и генетика при БАН.Стоян Радев, актьор, 48 г.Уляна Пръмова, генерален директор на БНТ (2004-2010).Юлий Павлов, социолог, собственик и директор на Центъра за анализи и маркетинг, 66 г.", "date": "2017.07.21", "title": " Днес да почерпят"}
{"url": "https://trud.bg/%d1%88%d0%b2%d0%b5%d0%b4%d1%8a%d1%82-%d1%80%d0%b0%d0%bb%d1%84-%d1%81%d1%83%d0%bd%d0%b4%d0%b1%d0%b5%d1%80%d0%b3-%d0%ba%d0%be%d0%b9%d1%82%d0%be-%d1%80%d0%b8%d1%82%d0%bd%d0%b0-%d0%ba%d0%b0%d0%bc%d0%b5/", "text": "Шведският турист, който преди месец и половина ритна в главата камериерка в главата в Слънчев бряг, е бил освободен под домашен арест.Делото за промяна на мярката му от задържане под стража в домашен арест се е провело в Окръжния съд в Бургас преди два дни, без да бъде предварително оповестявано, информира БТВ.Ралф Сундберг ще изчака процеса срещу него в хотел в Слънчев бряг. Мястото за момента не е известно, тъй като няколко хотела са отказали да го настанят.По информация на прокуратурата делото срещу 53-годишния швед може да започне чак през септември, защото след седмица съдът излиза в отпуск.", "date": "2017.07.21", "title": " Шведът Ралф Сундберг, който ритна камериерка в главата, е пуснат под домашен арест\t\t\t"}
{"url": "https://trud.bg/%d1%80%d0%b5%d0%b4%d0%b0%d0%ba%d1%82%d0%be%d1%80%d1%8a%d1%82-%d0%b2-%d0%ba%d0%b8%d1%82%d0%b0%d0%b9%d1%81%d0%ba%d0%be%d1%82%d0%be-%d1%80%d0%b0%d0%b4%d0%b8%d0%be-%d0%b7%d0%b0-%d1%87%d1%83%d0%b6%d0%b1/", "text": "Пекин не разглежда утвърждаването си като глобална сила чрез налагане на своите ценности и модел на развитие– Г-н Радев, често се говори в България за перспективите, които отваря разширеното икономическо и търговско сътрудничество между Европа и Китай. Какви са наблюденията ви, от първа ръка, за нивото на българо-китайските отношения в последните години? И възползва ли се България от тези перспективи? – Вербално на официално ниво отношенията ни са прекрасни, реално обаче те вървят трудно. България, като страна, не капитализира добрите чувства, които официален Пекин има към нея. Фактът, че сме втората държава в света признала Китайската народна република, на практика няма никакво значение, когато нещата опрат до реално сътрудничество, особено в търговията, икономиката и инвестициите. Въпросът обаче е какви перспективи за България отваря разширеното икономическо и търговско сътрудничество на Европа с Китай, и моят кратък отговор е – никакви. Ако българската страна, първо, не изработи стратегия за отношенията с Пекин – цялостна и в различните направления. Второ, не се постигне консенсус на политическо ниво тази стратегия да се провежда и да не търпи радикални промени в зависимост от това кой управлява. И трето, ако за реализацията на тази стратегия не бъдат привлечени хора, които познават, живели са, работили са, учили са в Китай, хора които говорят езика и познават китайската култура и които в България вече не са никак малко. На пръв поглед това звучи амбициозно, но тук не става дума за някаква грандиозна стратегия, а за такава, съобразена с българските реалности, възможности и капацитет. След обявяването на инициативата „Един пояс, един път“ и плановете на Пекин за мащабни инвестиции, ситуацията в Източна Европа се оказа много сходна с тази при влизането в Европейския съюз – огромни надежди за „изливане“ на пари, които за няколко години ще променят радикално икономическата ситуация там. Нищо подобно няма да се случи. Китай е страна, чиито изходящи инвестиции имат сравнително кратка история, а и източноевропейските страни имат ограничен опит с тези капитали. От тази гледна точка дистанцираността и изчаквателната позиция на България изглежда по-логичния и разумен избор, отколкото например еуфорията в съседна Сърбия. Моето мнение е, че без да изпуска от поглед какво се случва по линия на „Един пояс, един път“ и се включва или най-малкото да показва интерес към тази най-важна за Китай инициатива, България трябва да започне да провежда агресивна политика за разширяване на сътрудничеството и контактите на двустранна основа. Това трябва да бъде базата за бъдещите отношения, включително и като част от инициативата „Един пояс, един път“ и в различни други формати като „16+1“.– Как подхождат другите европейски държави в отношенията си с Китай? – Китай е стратегически пазар за най-големите европейски икономики, при това в дългосрочен план, и нито Германия, нито Франция, Великобритания или Италия са склонни да правят компромиси с националните си търговски, инвестиционни и икономически интереси в името на някаква общоевропейска солидарност. Всъщност става точно обратното, в Китай всяка европейска страна е сама за себе си, сама преценява доколко важни са u отношенията с Пекин и как да подходи към тях. Както се видя например от неотдавнашното решение на Гърция да блокира приемането на официална позиция на ЕС пред ООН по въпроса за човешките права в Китай. Разбира се, не би било коректно ако не спомена, че България е част от механизма за сътрудничество между Китай и Централна и Източна Европа (форматът „16+1“). В това си качество страната ни отговаря за координацията в селското стопанство и културата и по тези две линии се вършат немалко дейности. От края на 2015 г. например, към Министерството на земеделието на България функционира Център за насърчаване на сътрудничеството в областта на селското стопанство между Китай и страните от Централна и Източна Европа. Благодарение на тяхната работа в Шанхай и Ханджоу бяха открити български павилиони, в които се представят български фирми и продукти; появиха се и различни неправителствени сдружения, работещи за насърчаване на търговските отношения с Китай. Това е правилната посока, но въпреки добрите инициативи, като човек, който отдавна живее в Китай, не мога да се отърся от усещането, че на официално ниво България се дистанцира от Пекин и неговите планове за сътрудничество с нашия регион. Последната визита на български премиер и министри в Китай бе през ноември 2015 г. на среща на „16+1“ в Суджоу. След което страната ни игнорира две важни събития за Пекин – форума на върха за инициативата „Един пояс, един път“ този май, и малко по-късно среща за регионалното сътрудничество със страните от ЦИЕ в град Нинбо, където официалното ни представителство бе единствено в лицето на посланик Григор Порожанов. И за да стане по-ясно какво внимание други европейски страни отделят на подобни събития, ще кажа, че в Нинбо Румъния прати двама бивши премиери.– Има ли и какъв е интересът от китайска страна към България? – В отношенията между Китай и България съществува един голям парадокс. И той е, че ако отношенията ни все пак се случват, то техен основен двигател е Пекин. Китайците са тези, които търсят по-активно контакти с българската страна, така че интерес от тяхна страна определено има.– На какво ниво се осъществяват двустранните контакти? Можем ли да говорим за пропуснати ползи и какви – Словакия вече се утвърди като „хъб” за китайските инвестиции в Централна и Източна Европа? – Когато се коментира въпросът за китайските инвестиции, трябва да се има предвид, че те са два вида – частни и държавни, които се разграничават също и по областите, в които се правят. Частните китайски инвестиции в момента се насочват главно към развитите западни пазари и са в нови и високи технологии, недвижими имоти, иновации, промишлен капацитет, т.е. сфери, които могат да им осигурят конкурентни предимства и технологии, които липсват в Китай. Не мисля, че в този сектор България би могла да се конкурира за китайски капитали, защото в челото на списъка тук са държави като САЩ, Германия и Великобритания. Другата група инвестиции, която се прави основно от държавни предприятия, и е главно в изграждането и управлението на инфраструктура, би била по-разумния избор за България. Тя обаче не се реализира, тъй като страните ни не могат да постигнат разбирателство за държавните гаранции по тези проекти. По време на срещата в Суджоу през 2015 г. министър Лиляна Павлова коментира въпроса с думите, че реализирането на инфраструктурните проекти трябва да става чрез концесии или публично-частно партньорство. Но без държавна гаранция и без очакване за доплащане при липса на намален трафик, като конкретната реализация на проектите зависи от инициативността на китайските компании. Китайците обаче засега не са склонни да инвестират при подобни условия, като това, което ги притеснява най-вече, колкото и парадоксално да звучи, е дали смяната на правителствата в България няма да доведе до промяна на отношението към техните инвестиции и в резултат да провали вече договорени проекти.– Поднебесната империя е икономическият хегемон в Азия и Тихоокеанския регион въобще, какви цели според вас си поставя Пекин в близко и далечно бъдеще? – Първо искам да направя едно уточнение, свързано с въпроса. От китайска гледна точка той съдържа две понятия – империя и хегемон – от които Пекин при всеки удобен случай не пропуска да се разграничи. Китай говори за себе си като за „голяма държава“ и не желае да бъде мислен нито като империя, а още по-малко като хегемон. И макар обратната теза да има немалко привърженици, както на Запад, така и в Азия, тази китайска позиция почива на няколко силни аргумента. На първо място, това е разбирането, че най-важното условие за пълноценното китайско развитие е поддържането на мирна и спокойна международна среда, изградена на принципа на многополюсността. На второ място, Китай е държава, която не разглежда утвърждаването си като глобална сила чрез налагане на своите ценности и модел на развитие. В Китай отдавна съществува разбирането, че идеология и икономика не бива да вървят заедно. От друга страна, с идването на власт на Си Дзинпин и особено с идеята му за реализирането на „китайската мечта за „велико национално възраждане“, е ясно, че Пекин вече не желае да бъде пасивен играч на международната сцена – курс, който бе зададен от архитекта на реформите Дън Сяопин и поддържан от неговите наследници Дзян Дзъмин и Ху Дзинтао. И действително през последните години ангажираността на Китай в световните дела бележи видим ръст. Пекин в момента е най-гласовият поддръжник на свободната търговия и многополюсността в международните отношения, глас на развиващите се страни в стремежа им да получат по-голямо участие в глобалното управление, сред най-активните държави е за прилагане на Парижкото споразумение за климата. Тази ангажираност на Пекин като световен играч ще продължи да нараства, особено след обявяване на инициативата „Един пояс, един път“, тъй като тя предполага китайско присъствие в нетрадиционни за страната региони като Близкия изток, Централна Азия, Източна Европа, Средиземноморието, Балканите.– Това предполага ли някаква промяна във вътрешнополитически и икономически план за Китай? – В политическо отношение за Китай най-важна е стабилността, а това означава гарантиране на приемствеността в управлението. Откакто Си Дзинпин пое властта, се наблюдава тенденция към все по-голямо доближаване до традиционните конфуциански модели, практики и ценности като опозиция на западните. В този смисъл може да се тълкува и идеята за „китайската мечта за велико национално възраждане“. През есента тук предстои най-важният политически форум – 19-ия конгрес на ККП, на който ще бъдат извършени персонални промени по върховете и ще се оформи облика на следващото поколение лидери, които ще поемат ръководството на страната след пет години и на които ще се падне вероятно най-тежката досега задача – да затвърдят позицията на Китай като глобална сила. Що се отнася до икономическите цели, от няколко години Китай пренастройва икономиката си в нещо, което тук се нарича „ново нормално състояние“, при което количественият растеж отстъпва място на качествения. В момента ключовата дума за китайската икономика е „иновации“, страната се опитва да се освободи от имиджа си на фабрика на света, бълваща евтина и нискокачествена продукция и търси други двигатели на растежа, като разширяване на потреблението, нови и високи технологии, иновативни производства, модерен сектор на услугите.– Какви са впечатленията на един българин от Китай, след близо 10 години прекарани там? Познават ли ни и доколко? – Много е трудно да се каже доколко китайците ни познават и по-скоро бих отговорил с „не“, макар да има и много примери за обратното. България не е от най-разпознаваемите държави за обикновените китайци, но това е обяснимо – ние сме малка страна, в другия край на света. Наскоро се возих в такси, шофьорът ме пита откъде съм, аз му отговарям „България“, а той ми задава въпрос „Вярно ли, че там човек може да си купи жена? Прочетох го по интернет“. В друг случай, са ме питали дали България е в Африка. По-старото поколение свързва страната ни със социализма, което създава добро отношение. Китайците обаче са практични хора и когато общуват с чужденец, това, което ги вълнува, е дали в нашите страни се живее по-добре. Не се притесняват да навлизат в личното ти пространство – един от най-често задаваните въпроси е каква ти е заплатата. В последните години България започна да се свързва все по-често с розата и киселото мляко, доста китайци вече пътуват до страната ни като туристи, тук има една много позитивна и активна общност от българисти, за които популяризацията, поддържането и разширяването на контактите със страната ни е не просто професия, а кауза.", "date": "2017.07.21", "title": " Редакторът в Китайското радио за чужбина Тодор Радев пред „Труд“: Китайските инвестиции ще са повече, ако България работи за привличането им"}
{"url": "https://trud.bg/%d1%81%d0%bb%d1%8a%d0%bd%d1%87%d0%b5%d0%b2%d0%be-%d0%b8-%d0%b3%d0%be%d1%80%d0%b5%d1%89%d0%be-%d1%89%d0%b5-%d0%b5-%d0%b2%d1%80%d0%b5%d0%bc%d0%b5%d1%82%d0%be-%d0%b4%d0%bd%d0%b5%d1%81/", "text": "Времето ще е слънчево, след обяд главно в планинските райони ще се развива купеста облачност, показва справка в сайта на НИМХ при БАН. Температурите ще се повишат още и максималните ще са между 30° и 35°.В планините ще е предимно слънчево. Ще духа до умерен североизточен вятър. Максималната температура на височина 1200 метра ще е около 24°, на 2000 метра – около 17°.По Черноморието ще бъде слънчево. Ще духа слаб североизточен вятър. Максималните температури ще са между 27° и 29°. Температурата на морската вода е 22-24°. Вълнението на морето ще е 1-2 бала.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Слънчево и горещо ще е времето днес"}
{"url": "https://trud.bg/%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d0%bf%d1%80%d0%be%d0%b1%d0%bb%d0%b5%d0%bc-%d1%81-%d0%bc%d0%be%d1%82%d1%80%d0%b8%d1%81%d0%b0-%d0%b7%d0%b0%d1%82%d0%b2%d0%be%d1%80%d0%b8/", "text": "В 06.55 часа е възстановено редовното движение на метровлаковете в участък от две станции по линия едно на метрото. Това съобщиха от пресцентъра на Столична община.По-рано поради технически проблем с влакче между станции „Васил Левски“ и „Софийски университет – Климент Охридски“ движението бе затруднено. Движението временно се извършваше с друг влак в двете посоки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Технически проблем с мотриса затвори временно участък от метрото"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d0%b8-%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b4%d0%b0%d0%b2%d0%b0%d1%82-%d0%bf/", "text": "В спецзвеното „Антикорупция“ днес се очаква да дадат показания служебният вицепремиер в правителството на Огнян Герджиков – Деница Златева и бившият министър на културата Вежди Рашидов по казуса НДК, информира .След вицепремиера Томислав Дончев, Лиляна Павлова е вторият министър, който беше разпитан вчера от наблюдаващите прокурори.Преди седмица министърът за българското председателство на ЕС разясни причините да възложи проверка в НДК и да освободи изпълнителния директор Мирослав Боршош.Загубите от милиони лева, нарушенията при провеждането на обществените поръчки, липсата на правила и забавянето на ремонта, бяха само част от тях.Мирослав Боршош получи официално две обвинения – за нецелево изразходване на един милион и 700 000 лв., отпуснати на НДК за подготовката за българското председателство на Европейския съюз и за безстопанственост.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Деница Златева и Вежди Рашидов дават показания по казуса с НДК"}
{"url": "https://trud.bg/%d1%81%d0%b8%d0%bb%d0%bd%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%83%d0%b4%d0%b0%d1%80%d0%b8-%d0%b3%d1%8a%d1%80%d1%86%d0%b8%d1%8f-%d0%b8-%d1%82%d1%83%d1%80/", "text": "Силно земетресение разтърси Гърция и Турция тази нощ. Съобщава се за няколко жертви и десетки ранени.Двама души са загинали на гръцкия остров Кос. Трусът разлюля региона на западна Турция и по егейските острови на Гърция. Все  райони, където по това време на годината има много туристи. Жители на остров Кос заявиха, че това е най-голямото земетресение, което са усещали.Земетреснението стана в 01:31 часа в нощта срещу петък с епицентър на 12 км южно от турския курорт Бодрум и на 90 км северозападно от о-в Родос, на 10 км дълбочина.Магнитудът на основния трус е 6,7, но в последствие бе регистриран афтършок с магнитуд над 5,0. Десетки по-слаби вторични трусове се регистрират в региона и в тези часове.Трусът предизвика малко цунами, сочи информация на Европейския средиземноморски сеизмологичен център.Очевидци съобщават за леки материални щети в селища, разположени близо до епицентъра.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Силно земетресение удари Гърция и Турция, има жертви (ВИДЕО)"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b2-%d0%bf%d0%be%d0%bb%d1%88%d0%b0-%d1%81/", "text": "Десетки хиляди иполяци злязоха по улиците на Варшава и други градове тази нощ, за да изразят недоволството си от новия законопроект на управляващата партия „Право и справедливост“.Демонстрантите призоваваха президента Анджей Дуда да наложи вето на закона за Върховния съд, който дава на изпълнителната власт повече власт да влияе върху състава на Върховния съд. Остро недоволство будят и други два закона, които според критиците им унищожават независимостта на съдебната система и представляват заплаха за демокрацията.Късно снощи долната камара на полския парламент прие спорната законодателна реформа, независимо от продължилите с дни улични протести, призивите за отказ на опозицията и заплахите за безпрецедентни санкции на Брюксел.Законодателният орган, който се контролира от управляващата партия „Закон и справедливост“, гласува с 235 гласа „за“ срещу 192 „против“ и 23 въздържали се в подкрепа на законовото изменение, което дава на министъра на правосъдието властта да избира кандидати за съдии, информира . Мярката е последната от няколко съдебни реформи, които според „Закон и справедливост“ са необходими, за да стане съдебната система по-ефективна и да може да се бори с корупцията.В сряда заместник-председателят на Европейската комисия Франс Тимерманс остро разкритикува промените, предупреждавайки, че те представляват „значително увеличение на системната заплаха за върховенството на закона“ в Полша. „Заедно те ще премахнат всяка останала съдебна независимост и ще поставят съдебната система под пълния политически контрол на правителството“, заяви той.Тимерманс също така предупреди Варшава, че ако не се откаже от законовите изменения, Комисията може да предприеме действия за отнемането на правото на гласуване на страната – т. нар. „ядрена опция“, която ЕС все още никога не е предприемал. Гжегож Схетина, лидерът на центристката опозиционна партия „Гражданска платформа“ също разкритикува реформите, определяйки ги като „необуздан преврат“.Законопроектът все още трябва да премине одобрението на горната камара – Сенатът, който също се контролира от управляващата партия. След това трябва да бъде подписан от президента Анджей Дуда, за да стане пълноправен закон. Държавният глава в четвъртък заяви, че е отказал среща с председателя на Европейския съвет Доналд Туск, който също е изразявал загриженост във връзка със ситуацията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Десетки хиляди протестираха в Полша срещу спорната съдебна реформа"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d1%80%d0%b5%d1%88%d0%b0%d0%b2%d0%b0%d1%82-%d0%b4%d0%b0%d0%bb%d0%b8-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%89%d0%b5/", "text": "Народното събрание ще разгледа законопроект за училищното и предучилищното образование, който предвижда отпадането на държавното финансиране на частните училища. Това е предвидено в програмата за работа на Народното събрание.Според вносителите от БСП финансирането на частни училища от бюджета създава допълнителни условия за неравенство в образованието. Социалистите предлагат още да има държавна подкрепа за частните детски градини под формата на безплатни учебни помагала, а също така стипендии за учениците и достъп до национални и европейски програми.Законопроектът включва също така идеята за възстановяване на техникумите и въвеждане на правилото един общ учебник по всеки предмет за всеки клас.Парламентът ще разгледа на първо четене и промени в Закона за държавните помощи. Целта на промените е да се засили контролът при разходването на държавни помощи съобразно предназначението им.В 11.00 ч.  започва парламентарният контрол.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Депутатите решават дали държавата ще продължи да финансира частни училища"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%be%d1%81%d1%8a%d0%b4%d0%b5%d0%bd%d0%b8-%d0%b7%d0%b0-%d0%b8%d0%b7%d1%82%d0%be%d1%87%d0%b2/", "text": "Четирима българи се признаха за виновни по обвинения в измами с кредитни карти в Тринидад и Тобаго, съобщава местното издание .Двама мъже на 25 годишна възраст, са обвинени в целенасочено повреждане на банкомат на местната „Републиканска банка“. Те са откраднали части от машината и са притежавали оборудване за измами с карти. Осъдени са да платят по 25 хиляди долара глоба.Други двама българи на 47-годишна и 22-годишна възраст са глобени с общо 40 хиляди долара за притежаването на оборудване за измами с кредитни карти.От прокуратурата в карибската държава се обявиха против глобите, тъй като са твърде лека мярка.Четиримата бяха осъдени да платят глоба 90 хиляди долара. Заплашва ги до три години затвор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Четирима българи са осъдени за източване на банкови карти в Тринидад и Тобаго"}
{"url": "https://trud.bg/%d0%b7%d0%b0%d0%ba%d0%be%d0%bd%d0%be%d0%b4%d0%b0%d1%82%d0%b5%d0%bb%d0%bd%d0%b8%d1%8f%d1%82-%d1%85%d0%b0%d0%be%d1%81-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0/", "text": "С ударното гласуване и обнародването на последните промени в Закона за движението по пътищата (ЗДвП) в бр. 54 на Държавен вестник от началото на м.юли, родният законотворец създаде минимум два проблема, чието проявление предстои да видим. Тук няма да се спираме на първите статистики след многоочакваните промени в закона по отношение „свободното използване от КАТ” на стационарни и мобилни камери, макар „Труд” вече да писа за тях. И те да изглеждат повече от негативни – само в първата седмица на действие на промените в закона бяха регистрирани 35 тежки катастрофи повече с 7 повече загинали души и 17 допълнително ранени..По-скоро обаче, ще коментираме друго – на първо място,Правния хаос, създаден дружно от МВР и мнозинството в парламентаМакар именно по настояване на МВР, от закона да бе отменено изискването, участъкът с използване на камери за контрол над скоростта да се обозначава със съответния пътен знак Е24, то в действащата Наредба № 8121з-532 от 12.05.2015г. за условията и реда за използване на автоматизирани технически средства и системи за контрол на правилата за движение по пътищата, тези изисквания си стоят (напр. чл. 7 и сл.).Следователно – следва и да се спазват, след като наредбата (която се приема от МВР),все още не е променена в съответствие със закона. И ще бъде така поне до момента, докато някой не реши да атакува тези й разпоредби пред Върховния административен съд и последният не ги отмени, като „дописващи” последните изменения на ЗДвП. Или пък, МВР благоволи да приведе собствената си наредба в съответствие с промените в Закона.Всъщност, точно в „дописването” е и разковничето, защо тези изисквания на въпросната Наредба продължават да действат – ами, защото няма пряко противоречие между нея и Закона (в който случай би се прилагала законовата норма, като норма от по-висш нормативен акт). И макар в сегашната си редакция Наредбата на практика недопустимо да дописва закона, пряко противоречие няма и до отмяната на спорните текстове от съда или от изменението им от МВР, те са действащи законови норми и следва да се изпълняват.„Е, какво толкова-”, може би ще се усмихнат някои – „нали КАТ действат вече по новия ред и снимат навред?”. Само че, ситуацията никак не е забавна, защото гореописаното дава основание на всеки водач, заснет със стационарна или мобилна камера извън участък, обозначен със знак Е24, да атакува пред съда въпросния електронен фиш или наказателно постановление с аргумента, че е бил незаконно заснет и само на това основание може да иска и последните да бъдат отменени като незаконосъобразни..Което, преведено на разбираем език, може да значи, че всички фишове и наказателни постановления подлежат на потенциална отмяна от съда, когато са издадени на основание заснемане със стационарна или мобилна камера, до момента на привеждане на Наредба № 8121з-532 в съответствие със закона.По-нататък, стигаме и до втория проблем, а именно:Тънката разлика между целесъобразност и противоконституционностЕдна от разпоредбите на Конституцията, която се знае вероятно от всеки български гражданин, е че „никой не може да бъде следен, фотографиран, филмиран, записван или подлаган на други подобни действия без негово знание или въпреки неговото изрично несъгласие освен в предвидените от закона случаи.” Какво се случва обаче с промените в ЗДвП относно камерите? На пръв поглед, с отмяната на чл. 165, ал. 2, т.8, която задължаваше камерите да се предхождат от съответния пътен знак, проблемът на КАТ се решава и те могат да използват камери навсякъде, където си решат.Е да, ама не – там е работата, че Конституцията в чл. 32, ал. 2, както сме я  цитирали по-горе, изрично изисква, в закон да е разписан ясно реда, при който граждани ще бъдат заснемани или филмирани, без тяхно знание или въпреки несъгласието им. В случая такова нещо в ЗДвП нямаме, нещо повече – в чл. 165, ал. 3 изрично се препраща към друга наредба (своего рода признание, че уредбата не е в закона, а в подзаконов нормативен акт, което противоречи на Конституцията!), отново приемана от МВР: „условията и редът за използване на автоматизирани технически средства и системи за контрол на правилата за движение се определят с наредба на министъра на вътрешните работи”.С други думи, повече от ясно е, че в действащия Закон за движение по пътищата липсва разписване на реда и начина, по който да се случва заснемането и/или филмирането на нарушителите на скоростта. А оттук пътят до навеждане на аргументи за противоконституционност (което може да направи всеки жалбоподател в жалбата си срещу електронен фиш/наказателно постановление до компетентния районен съд, след което да поиска последният чрез ВАС да сезира Конституционния съд) не е толкова дълъг. Последствията обаче не е трудно да си ги представим..Дерегистрацията на автомобила нарушава КонституциятаПринудителната административна мярка (ПАМ), налагана по чл. 171, ал. 2а от ЗДвП, станала по известна като дерегистрация на автомобил, противоречи на два члена от Конституцията. Според юристи е въпрос на месеци проблемът да стигне до Конституционния съд.Текстът бе приет от 43-то НС и влезе в сила от януари т.г. При тази ПАМ се отнема регистрацията на автомобила (тук не коментираме по какви поводи – б.а.) за срок от 6 до 12 месеца. Налага се на собственика на колата. Ако собственикът е друг, санкцията е 1 месец. В първия случай се отнемат номерата и талоните и след срока на наказанието КАТ не ги връща и не възстановява автоматично регистрацията, а трябва собственикът да отиде за нова. Във втория случай се взема само предната табела и се връща след 1 месец, без да се налага повторна регистрация.Нарушени са 2 конституционни принципа – на равнопоставеност между видовете собственост и на неприкосновеност на частната собственост. Правото на собственост се ограничава недопустимо след изтичане на срока на действие на ПАМ, защото изтърпелият санкцията продължава да няма право да ползва, продава, заема или залага движимата си собственост, тъй като за всички тези действия държавата изисква автомобилът да има регистрация.", "date": "2017.07.21", "title": " Законодателният хаос по пътищата\t\t\t"}
{"url": "https://trud.bg/%d0%b4%d0%bf%d1%81-%d1%81-%d1%84%d0%be%d1%80%d1%83%d0%bc-%d0%b7%d0%b0-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d0%b5%d1%81/", "text": "Брекзит е сигнал за състоянието на ЕС, доверието в ЕС и гражданите на ЕС. Това заяви председателят на ДПС Мустафа Карадайъ по време на среща с евродепутата от Великобритания Саджат Карим.“Брекзит е повод да се замислим върху основните теми и посоката на развитие на ЕС. Очакваме да разберем какъв ще бъде крайния резултат и какъв модел ще се оформи”, подчерта Карадайъ. По време на разговора с Карим присъстваха още зам.-предстедателят на ДПС Ахмед Ахмедов и евродепутатa Илхан Кючюк.Саджат Карим е член на групата на европейските консерватори и реформисти и е у нас по покана на колегата си от АЛДЕ/ДПС Илхан Кючюк за бъдещето на ЕС. По време на срещата беше обсъдената тема за Брекзит, както и актуалната политическа ситуация в Европа и в България.", "date": "2017.07.21", "title": " ДПС с форум  за бъдещето на ЕС\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8%d1%81%d1%82%d0%b8-%d1%81%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5/", "text": "Двама мотоциклетисти са пострадали при пътен инцидент в село Топчийско, съобщиха от ОДМВР – Бургас.Снощи, около 21.40 часа, в село Топчийско, в близост до кръстовището на улиците „Средна гора“ и „Янтра“, настъпва пътнотранспортно произшествие между два мотоциклета без регистрационни табели, управлявани от неправоспособни водачи: 20-годишен младеж с инициали О. А. (от село Топчийско) и 22-годишен с инициали М. Х. (от село Топчийско).От катастрофата са пострадали двамата водачи, които са откарани в МБАЛ „Бургасмед“, прегледани и освободени за домашно лечение с порезни рани, без опасност за живота. Причината за инцидента е, че водачите на мотоциклетите са се движели с несъобразена спрямо пътните условия скорост, като по неизяснени до момента причини се ударили странично.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Двама мотоциклетисти са в болница след катастрофа в бургаското село Топчийско"}
{"url": "https://trud.bg/%d0%bf%d0%be%d0%ba%d0%bb%d0%be%d0%bd%d0%bd%d0%b8%d1%86%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%bf%d0%be-%d0%bf%d1%8a%d1%82%d1%8f-%d0%bd%d0%b0-%d0%bc%d0%be%d1%89%d0%b8%d1%82%d0%b5-%d0%bd/", "text": "Поклоннически поход по местата, свързани със св. Иван Рилски, започва днес от Велико Търново. Преходът на миряните е 17 дни от старопрестолния град до Рилския манастир.Поклонническият поход тръгва от Велико Търново за трета поредна година, информира . Негов организатор е математикът от Българската академия на науките Паскал Пиперков.„Да се помолим на св. Иван Рилски, минавайки пътя, по който приблизително са минали неговите мощи през 1469 година. По пътя вървим с молитва“, призова той.Три века мощите на св. Иван Рилски са пазени във Велико Търново, преди да бъдат пренесени от монасите в Рилския манастир. Поклонниците ще минат през Никопол, Враца и София, за да стигнат до светата обител.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Поклонници тръгват по пътя на мощите на св. Иван Рилски"}
{"url": "https://trud.bg/%d0%b5%d0%ba%d1%81%d1%85%d1%83%d0%bc%d0%b8%d1%80%d0%b0%d1%85%d0%b0-%d0%be%d1%81%d1%82%d0%b0%d0%bd%d0%ba%d0%b8%d1%82%d0%b5-%d0%bd%d0%b0-%d0%b2%d0%b5%d0%bb%d0%b8%d0%ba%d0%b8%d1%8f-%d1%85%d1%83%d0%b4/", "text": "Испанските власти ексхумираха останките на великия художник Салвадор Дали по искане на гадателка, която претендира, че е негова дъщеря. Искането беше одобрено от съда.61-годишната Мария Пилар Абел твърди, че нейната майка, която е била иконом в семейството на твореца, е имала краткотрайна връзка с него.Предполагаемата дъщеря води съдебни битки от 10 години да бъде призната за наследничка на Салвадор Дали и тази година успя да получи от съда разрешение за ексхумация.Художникът сюрреалист умира през 1989 г. С родената си в Русия съпруга Елена Дяконова, известна като Гала, нямат деца. Творецът е погребан в музея-театър Дали в град Фигерас.За наследството му и опазването на творчеството му се грижи Фондация „Дали”, която до последно се противопоставяше на искането за ексхумация и вземането на ДНК проби.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Ексхумираха останките на великия художник Салвадор Дали"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b2%d1%82%d0%be%d1%80%d0%b8%d1%8f-%d0%b5%d1%82/", "text": "Днес официално ще бъде дадено началото на строителството на втория етап от Линия 3 на метрото, съобщиха от пресцентъра на Столична община.Събитието ще се проведе от 13.30 часа на кръстовището на бул. „Овча купел” и бул. „Президент Линкълн”.Строителството е по проект за разширение на метрото в столицата Линия 3, етап II, участък: „ул. „Житница“ – ж.к. „Овча купел“ – Околовръстен път”. Проектът е включен в ОП „Транспорт и транспортна инфраструктура” 2014 – 2020 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Стартира строителството на втория етап от третата линия на столичното метро"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0%d1%80%d0%b0%d0%b4%d0%b8-%d1%80%d0%b5%d0%bc%d0%be%d0%bd%d1%82%d0%b0-%d0%bd/", "text": "В София предстоят промени в движението заради ремонта на бул. „Княз Ал.Дондуков“. До края на деня се очаква да бъде довършена и пусната двупосочно улица „Кракра“, информира . От 22 юли – събота се спира движението по бул. „Княз Ал. Дондуков“ в участъка между улица „Кракра“ и бул. „Васил Левски“. Ремонтът по план трябва да приключи до средата на септември.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Променят движението заради ремонта на бул. „Княз Ал.Дондуков“ в София"}
{"url": "https://trud.bg/%d0%b6%d0%b5%d1%81%d1%82%d0%be%d0%ba-%d0%bf%d0%be%d0%b1%d0%be%d0%b9-%d0%bd%d0%b0-%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d1%86%d0%b8-%d0%bd%d0%b0-%d0%bb%d0%b5%d0%b2%d1%81%d0%ba/", "text": "Трима души са пострадали сериозно, след като били нападнати и пребити докато гледали снощния футболен мач в заведение в столицата. Инцидентът е станал по време на мача „Левски“ – „Хайдук“ (Сплит).Нападението е станало в заведение, намиращо се в букмейкърски пункт в столичният квартал „Младост“, съобщи . Няколко привърженици на футболен клуб „Левски“ са гледали срещата между любимия си отбор и „Хайдук“ (Сплит) по телевизията. В този момент те са били нападнати от мъже, излезли от джип и лека кола. Нападателите са удряли хората с бухалки и метални тръби.Трима от пострадалите са в по-тежко състояние, те са откарани в болница. След инцидента извършителите са избягали.Полицията в София ги издирва. Не се изключва нападението да е дело на привържениците на друг столичен футболен клуб.", "date": "2017.07.21", "title": " Жесток побой над привърженици на „Левски“, гледали мача в заведение"}
{"url": "https://trud.bg/%d0%b3%d0%be%d1%80%d0%b8%d0%b2%d0%b0%d1%82%d0%b0-%d0%bf%d0%be%d0%b5%d0%b2%d1%82%d0%b8%d0%bd%d0%b5%d0%bb%d0%b8-%d1%81-2-3-%d1%82%d0%be%d0%b2%d0%b0-%d0%bb%d1%8f%d1%82%d0%be/", "text": "По-ниски цени на горивата у нас с около 2-3% през това лято отчитат от Българската петролна и газова асоциация.„Допреди 2-3 години обикновено дойдеше ли активния летен сезон в Европа или Северна Америка цените мръдваха нагоре заради повишеното търсене. От 2-3 години, когато започна излишъкът на предлагане на суров петрол на световния пазар, респективно цените паднаха значително, и цените на суровия петрол, и цените на дребно, навсякъде, включително и в България“, обясни Андрей Делчев, изп. директор на Българската петролна и газова асоциация, по .Той обясни, че от една страна има решение на ОПЕК, към което са се присъединили 11 държави за ограничение на квотите, и се спазва в определена степен. Има увеличено предлагане. Тенденция в тази посока е увеличаването на петролните кладенци в САЩ.„От една страна, тенденцията към увеличено предлагане на пазара е налице. От друга страна, пазарът в момента е в равновесно положение, балансиран, резервите на всички основни потребители са на практика пълни. ОПЕК със сигурност, но включително и шистовите производители имат притеснение от по-високо предлагане, защото е ясно, че при шистовите производители, имам предвид САЩ, високото предлагане и падането на цените означава невъзможност за повечето от тях да работят“, каза Делчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Горивата поевтинели с 2-3% това лято"}
{"url": "https://trud.bg/%d1%80%d0%be%d0%bc%d0%b8-%d0%be%d1%82-%d1%84%d0%b0%d0%ba%d1%83%d0%bb%d1%82%d0%b5%d1%82%d0%b0-%d1%81%d0%bf%d1%80%d1%8f%d1%85%d0%b0-%d0%b7%d0%b0-40-%d0%bc%d0%b8%d0%bd%d1%83%d1%82%d0%b8-%d0%b2%d0%bb/", "text": "Жители от столичния квартал „Факултета“са спрели за около 40 минути влака Кюстендил-София снищи.След намесата на полицията ромите освободили ж.п. линията, съобщава . Няма арестувани. Не е ясна причината, подари която ромите преградили пътя на влаковата композиция. ", "date": "2017.07.21", "title": " Роми от „Факултета“ спряха за 40 минути влака Кюстендил-София"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f-%d1%81%d1%8a%d0%b2%d0%b5%d1%82-%d0%b2-%d0%b1%d0%b0/", "text": "Председателят на Общинския съвет в Баните Велин Фиданов загина на място в тежка катастрофа по пътя от връх „Свобода“ към село Давидково. Трагедията се разиграла около 20 часа вечерта вчера, съобщщава БТВ.В личния джип на Фиданов пътували още двама души. Тежко ранен при катастрофата бил и един от пътниците Красимир Купенов, който издъхнал в Спешното отделение.На прав участък от върха към село Давидково джипът се завъртял. Предполага се, че се е случило или заради загубен контрол над колата по неизвестна причина или заради висока скорост, казват очевидци.Сигнал на 112 подал третият мъж, който оцелял при катастрофата. Той е настанен в болницата в Смолян, без опасност за живота. По първоначална информация, става въпрос за движение с несъобразена скорост.По думите на директорът на областната полиция ст. ком. Николай Димов, загинали са били без обезопасителни колани. Взети са кръвни проби за алкохол , чиито резултат се очакват.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Председателят на Общинския съвет в Баните загина при катастрофа"}
{"url": "https://trud.bg/%d0%bd%d0%b0-%d0%ba%d0%be%d0%b3%d0%be-%d0%ba%d0%be%d0%b7%d0%b8%d1%80%d1%83%d0%b2%d0%b0%d1%82-%d0%b3%d0%b5%d0%bd%d0%b5%d1%80%d0%b0%d0%bb%d0%b8%d1%82%d0%b5/", "text": "Безумен въпрос, нали! Ясно е на кого – на  Отечеството. Формално е така, но реалността е друга.Генералите у нас козируват на политическите страсти на деня. Но не са виновни те, а системата, която определя кой трябва да сложи червени лампази. По конституция войската ни е деполитизирана. Помъчихме се това да стане  преди 26 г., след като падна чл. 1 за ръководната роля на партията. Нека не се заблуждаваме- партията независимо от цвета й пак я има и тя определя как да живеем. Проблемът е сериозен и не бива да се мълчи. По закон армията ни е надпартийна.  За да стане  обаче старши офицер генерал, трябва да разчита на   подкрепа от партията, която управлява или на политик от властта да го лансира. В противен случай ще се размине с мечтата  за „маршалския жезъл“. Такава е горчивата истина – наближат ли избори, търсят се  лобита и връзки. Това е неизбежна необходимост за всеки висш офицер, ако иска да расте в кариерата. Да не говорим пък какви козове трябват за началник на отбраната. За първия военен в държавата. Сражението при Ватерло бледнее  пред политическата голгота за поста. Вълк единак няма шанс да изкачи поста, дори и да е с качества на Наполеон, ако не е подпрян от мощна партия. Мога да анализирам поименно политическите битки за началниците на Генщаба след 10 ноември насам –  кой от кого е лансиран и какви удари под кръста са нанасяни, дори  и с промени във военния закон. Или  как бизнесмени натискаха за свои хора на най-високия военен пост. Сегашният шеф на отбраната ген. Андрей Боцев трябва да е горд, че е първият и единствен засега, който не е номинация на партиен кабинет. Той е от малцината , тръгнали  от командир на взвод и стигнали до върха, без да прескачат нито едно стъпало. От тези, които познават вкуса на войнишкия хляб.Но това са изключения. Иначе е тъжно – типично по нашенски опорочихме механизма за издигане на висшия команден състав, заложен в конституцията.  Там е записано, че президентът издава укази и назначава генералите по предложение на Министерски съвет. Който обаче не е надпартиен орган. Напротив – еманация е на партия / коалиция/, спечелила изборите. И какво се получава? Всяка партия, без изключение, взела властта, започва да си отглежда генерали. И да уволнява тези, които не са нейни фаворити. Най-пресният пример бе гаврата с бившия шеф на отбраната вицеадмирал Румен Николов. Кабинетът „Борисов-2“ го махна, „законно“, с привиден мотив, но истинската причина бе друга: Николов бе номинация на червения министър Ангел Найденов. Така ГЕРБ сътвориха прецедент – за първи път без причина не бе позволено началникът на отбраната да изкара пълен мандат. При това става дума за първия морски офицер, оглавил армията.Освен че партиите си отглеждат генерали, кандидатите за сърмени пагони също се интересуват коя има шанс да влезе на „Дондуков 1“. Така  кръгът се затваря. А уж с падането на Тато деполитизирахме войската. Парадоксът е очевиден – по закон висшето ръководство на армията не е обвързано с политически сили, но на практика е зависимо от тях.  През този порочен кръг, заченат в годините на прехода, се изредиха немалко партии, пробвали се във властта. ГЕРБ също не направиха изключение. Дори  задълбочиха проблемите. Наскоро от партията внесоха поправка в ЗОВС, според която  кандидат- генералите трябва предварително да бъдат изслушани в Комисията по отбрана. А това си е паракселанс необяснима прищявка. То е черешката в сладоледа. Защо се прави, след като парламентът и сега има право да привика  всеки представител на властта,  щом е необходимо. А в случая принципът е, че при кадрови размествания изслушва само органът, който назначава. Откога парламентът, като законодателна власт, си е  присвоил кадрови правомощия по отношение на изпълнителната? Всяка парламентарна комисия, респективно  за отбраната, е партийно оцветена от мнозинство и малцинство. Така че препитването на кандидатите за висши офицери е  вид узаконяване на политизацията на армията.И защо се прави – депутатите ще определят ли с наложена воля от мнозинството и оспорвана от малцинството кой е годен за генерал? Ако не е така, както се твърди, за чий е тази поправка? Според подобна логика би следвало да се привикват и кандидатите за посланици, главните комисари и секретари на МВР, които по празници умират да се покажат  с лампази, както и шефовете на държавните компании и т.н. Защо само генералите от армията, а? По време на предизборната кампания Цветан Цветанов обяви гръмко, че ако ГЕРБ спечелят и пак управляват, ген. Константин Попов ще е  военен министър и вицепремиер. Вероятно по модела на служебния кабинет на Румен Радев. Не се случи нито едното, нито другото. Поправката, инициирана от  Попов и депутати от управляващите, може да се изтълкува и като компенсация заради неспазено обещание чрез наливане на авторитет и съмнителни допълнителни правомощия на шефа на Комисията по отбрана. По-далновидни наблюдатели обаче съзряха опит за дърпане на килимчето под президента.  Гафът е очевиден и тъй като няма ход назад,  го замазаха с друг – с допълнение към поправката преди второ четене. А то гласи, че Комисията по отбрана ще изслушва висшите офицери, след като президентът вече е издал указите. А това  може ли да  се обясни смислено? Интересно за какво ще си говорят в такъв случай – за времето. .. Сещам се за култовото анимационно филмче на Доню Донев “Тримата глупаци строят мост“. Симпатичните човечета започват  с неистово усърдие да коват дъски и след като мостът е готов, решават да го изпробват. Какво се оказва – тръгват от единия бряг и излизат на същия. Въобще – мост заникъде. Та така и с поправката.В 40-ия парламент имаше един доста амбициозен депутат от „Атака“ Станчо Тодоров. Той бе пристрастен  към армията и предложи разумна схема за номиниране и издигане на висшия команден състав. Идеята му бе следната: Президентът като върховен главнокомандващ след консултации с парламентарните политически сили предлага на Народното събрание най-висшия военен в държавата. Когото депутатите гласуват с мнозинство. След това само  началникът на отбраната може да кадрува и подрежда висшия команден състав. Само той и никой друг. Той като професионалист решава кой да командва войските и дава имената на правителството, а то на президента за издаване на укази. Нали се сещате, че предложението на Станчо от „Атака“ за промени в закона не видя бял свят – защото пресичаше партийните амбиции във войската.Един от големите житейски уроци получих в казармата. Като ни остригаха голи глави, цялата рота новобранци, все още в цивилни дрехи, се строи пред Пецата. Старшината, майката на ротата. Той ни изгледа, мълча минута – две и каза:“ Знам, че всеки от вас влиза тук със свои разбирания и идеи. Ама това хич не ме интересува! Сега си събличате цивилните дрешки, сгъвате ги и ги слагате в мешките. Заедно с тях във вързопчето слагате и вашите идеи и забравяте за тях. Защото две години ще служите единствено и само на Отечеството. Закачам мешките на пирон в склада и след две години, като си тръгнете по живо по здраво ви  ги връщам и дрехите, и идеите.“. Такива  думи не се забравят. Думи на един прост, но по своемо мъдър старшина, който така разбираше службата в името на държавата.Не проумявам и следната аномалия – сега в армейските вузове се  преподава лидерска подготовка, а  лидерите май са ни кът. Рядкост са командирите като Дрангов, които могат да ударят по масата, отстоявайки принципни позиции. Факт е, че имахме колоритни и смели генерали, които не робуваха напартийни началници. Последните мохикани обаче напуснаха преди години строя. Помня един от тях, опълчил се на зам.-министърка от коалиционно правителство, която бе натоварена с мисията да направи съкращения в армията?! Въпросната дама бе решила, че войската няма нужда от танкове, тъй като не се кани да воюва – и трябва да ги нарежем. Бе казала, че и подводници не ни трябват. Но генералът скочи на военен съвет и удари по масата: „Танкове ще имаме, без тях не можем!“ Та той спаси танковете на България. Но това е друга тема. Спестявам му името, за да не го оплюят.", "date": "2017.07.21", "title": " На кого козируват генералите?\t\t\t"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d1%81%d0%bf%d0%b8%d0%bf%d0%b0%d1%85%d0%b0-%d1%81%d1%82%d0%be%d1%82%d0%b8%d1%86%d0%b8-%d0%bb%d0%b8%d1%82%d1%80%d0%b8-%d0%bd%d0%b5%d0%bb%d0%b5/", "text": "Митничари от Лом и полицаи от Видин разкриха търговия с домашна ракия  в Интернет, съобщиха от Агенция „Митници”.В четвъртък служители на сектор „Оперативен контрол“ в отдел „Митническо разузнаване и разследване“ на Митница Лом,  заедно със служители на Икономическа полиция в дирекцията на МВР във Видин извършили проверка на лице подало обява в два сайта в Интернет за продажба на алкохол.Митничарите и полицаите се представили за клиенти и договорили сделка за 10 литра ракия. След като продавачът се явил на уреченото място със стоката, пазителите на реда го заловили и  извършили проверка във видинското село Винарово, където открили още 256 литра ракия, без документ за заплатен акциз. Общото количество на задържания алкохол е 266 литра.Взети са проби за лабораторен анализ. Работата по случая продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Митничари спипаха стотици литри нелегална ракия по обява в интернет"}
{"url": "https://trud.bg/%d0%bc%d1%8a%d0%b6-%d0%bf%d1%80%d0%b5%d0%b1%d0%b8-%d0%b1%d0%b5%d0%b7-%d0%bf%d1%80%d0%b8%d1%87%d0%b8%d0%bd%d0%b0-13-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5/", "text": "Мъж нападна без причина и преби 13-годишно момиче посред бял ден в Несебър. Инцидентът се е случил преди два дни на централната алея в града.Нападателят е 33-годишният Божидар Колев от Несебър, който вече е осъждан за подобно деяние. Той е регистриран в Центъра за психично здраве в Бургас, където е лежал през пролетта и след това е освободен, съобщава .В 18:30 ч. вечерта в сряда Йоана Василева се разхождала заедно с приятелката си в центъра на морския град. Неочаквано от близките храсти изскочил непознат мъж, който започнал да я удря и рита без да обяснява защо. Йоана е категорична, че не познава мъжа и с приятелката й не са предизвикали агресията му с нищо.„Той ме е изритал явно в лицето и съм се въргаляла като кукла по земята”, разказва пострадалата, която не помни части от случката.Тогава приятелката й се опитала да я изправи, но без успех, защото мъжът продължавал да я удря. В крайна сметка, тя успяла да спаси Йоана. Двете стигнали до близкия клуб на пенсионера и от там се обадили в полицията.Когато властите дошли, мъжът бил арестуван за 24 часа. Дори и в присъствието на полицаите той продължил да се държи агресивно, да вика и блъска по полицейската кола, разказва пострадалото момиче. Вчера нападателят бил освободен от затвора и е приет отново в психосдиспансера.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Мъж преби без причина 13-годишно момиче посред бял ден в Несебър"}
{"url": "https://trud.bg/%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d1%82%d1%83%d1%80%d0%b8%d1%81%d1%82%d0%b8-%d0%b7%d0%b0-%d0%b4%d0%b2%d0%b5%d1%82%d0%b5-%d0%b6%d0%b5%d1%80%d1%82%d0%b2%d0%b8/", "text": "Двете жертви, които загинаха при  са чужду туристи. Това съобщи кметът на град Кос пред местни медии. Тяхната националност към момента не се уточнява, съобщава Die Welt.Жертвите били ударени от отломки, след като бар в центъра буквално се е разпаднал в резултат на труса.По данни на говорител на гръцкия флот броят на ранените възлиза на 120 души. Пострадалите са транспортирани с хеликоптери на остров Родос.Гръцките средства за масова информация привеждат данни за огромни материални щети в засегнатите региони. Според местна новинарска агенция пристанището на остров Кос е силно повредено в резултат на земетресението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Чуждестранни туристи за двете жертви на земетресението на о-в Кос"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-5/", "text": "Към момента в дипломатическите и консулски представителства на България в Турция и в Гърция няма постъпила информация за пострадали български граждани при на Гърция. Това съобщиха от външно министерство.Българските дипломатически и консулски представителства в двете страни следят развитието на ситуацията и поддържат постоянен контакт с местните власти.Български граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на посолствата на България в Анкара и Атина, както и на генералното консулство на България в Истанбул:Посолство на Република България в Анкара: 0090 533 376 37 69 0090 312 467 20 71 0090 312 427 51 42 0090 312 467 20 71 0090 312 427 51 42Генерално консулство на Република България в Истанбул: 0090 212 281 01 14 0090 212 281 01 15 0090 212 281 01 16 0090 533 383 64 14Посолство на Република България в Атина: 0030 210 67 48 105 0030 210 67 48 106 0030 210 67 48 107 0030 693 70 96 220АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " МВнР: Няма данни за пострадали българи при земетресението в Турция и Гърция"}
{"url": "https://trud.bg/%d0%b4%d0%be%d1%86-%d0%b2%d0%b5%d1%81%d0%b5%d0%bb%d0%b8%d0%bd-%d0%bc%d0%b5%d1%82%d0%be%d0%b4%d0%b8%d0%b5%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d0%b7%d0%bd%d0%b0/", "text": "Сред милионите копия на чужди документи в Държавния архив няма едно свидетелство от последните столетия за македонски народ, като следователно по тези земи живеят предимно етнически българи. Това заяви  историкът доц. Веселин Методиев по .По думите му в архива на македонската компартия има свидетелства за хора, минали от Пиринска във Вардарска Македония, но „тези хора минавали границата, защото мислели, че минават от комунизма в капитализма. Когато Югославия беше някаква граница на свободната зона, ти ще пресечеш и ще кажеш, че си всякакъв, за да живееш свободно”.„Историческата идентичност минава през друго – минава не през Александър Македонски, което е страшна щуротия, минава през това кой ти е дядо, кой ти е прадядо”, посочи Методиев, чиито корени са в Тетово. Неговият род е стигнал чак до Силистра.„Какви са тези хора, след като аз съм българин – ами, те са българи! Така се чувстват и хората там. Официалните власти ги пресират, официалните власти могат да ги смачкат. Страхът е още фактор. Там комунизмът не си е отишъл, УДБА (югославската Държавна сигурност, за която сме смята, че има влияние в медиите и бизнеса – б.р.) не си отишла. Там Белград със същите тия глупости си мисли, че нещо ще спечели. Нищо няма да спечели!”, подчерта историкът.Според него ще има „мъчителен период”, преди да стигнем до общ прочит на историята, като той може да отнеме десетилетия. По думите му към момента пропагандата в Скопие е толкова силна, че всякакъв договор с България ще е голям успех. В същото време, историческите манипулации до такава степен експлоатират „глупостта”, че вече могат да се използват само за политически цели.„Ние сме им признали правото да имат собствена държава със собствен конституционен ред. В тази Конституция какво ще пише за езика е техен въпрос, а не наш”, каза Веселин Методиев.", "date": "2017.07.21", "title": " Доц. Веселин Методиев: Македонците знаят произхода си, но ги е страх"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d0%b4%d0%b0%d0%bc%d0%b0-%d0%bd%d0%b0-%d1%8f%d0%bf%d0%be%d0%bd%d0%b8%d1%8f-%d1%81%d0%b5-%d0%bf%d1%80%d0%b5%d1%81%d1%82%d0%be%d1%80%d0%b8%d0%bb%d0%b0-%d1%87/", "text": "Първата дама на Япония, съпругата на президента Шиндзо Абе – Акие Абе, се е престорила, че не разбира английски език, на срещата на Г-20 в Хамбург. По време на официалната вечеря на лидерите на 20-те най-развити държави г-жа Абе седеше до американския президент Доналд тръмп.По-късно, пред New York Times, Тръмп обясни, че не е успял да разговаря с нея, тъй като „тя не говори английски“.„Никакъв английски?“, пита го репортерката. „Никакъв, дори не може да поздрави на английски език,“ отговаря Тръмп.Потрегители в интернет обаче публикуваха видеа, от които става ясно, че Акие Абе знае английски език. В YouTube дори има видео, на което се вижда, че тя изнася реч на английски език.Коментатори заключиха, че Акие Абе се е престорила, че не говори английски език, за да не й се налага да общува с Тръмп.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Първата дама на Япония се престорила, че не разбира английски, за да не говори с Тръмп"}
{"url": "https://trud.bg/%d0%b0%d0%bb%d0%ba%d0%be%d1%85%d0%be%d0%bb-%d1%81-%d1%80%d0%b0%d0%b7%d0%bb%d0%b5%d0%bf%d0%b5%d0%bd%d0%b8-%d0%b1%d0%b0%d0%bd%d0%b4%d0%b5%d1%80%d0%be%d0%bb%d0%b8-%d0%be%d1%82%d0%ba%d1%80%d0%b8%d1%85/", "text": "Алкохол с неправилно залепени бандероли откриха митнически служители при проверка на хотел в Приморско, съобщиха от Агенция „Митници“.В резултат на провеждания засилен контрол през активния сезон на българското Черноморие, с цел предотвратяване разпространението на акцизни стоки в нарушение на законодателството, на 19.07.2017 г., митническа мобилна група извършва проверка на действащ хотел в Приморско.В складово помещение в подземния етаж на сградата, служителите установили наличие на 522 бутилки различни високоалкохолни напитки (мента, ракия, мастика и водка), облепени с акцизни бандероли по начин, който не гарантира, че при отварянето на бутилката бандеролната лента ще бъде разкъсана.Това създава риск от „повторно“ използване на бандеролите. Тъй като не е спазено изискването на чл. 64, ал.4 от ЗАДС, бутилките са иззети. Предстои да бъде образувано административнонаказателно производство срещу лицензирания складодържател, извършил облепянето на бандеролите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Алкохол с разлепени бандероли откриха митничари в Приморско"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0%d0%b9-%d0%be%d0%b2%d1%87%d0%b0%d1%80%d0%be%d0%b2-%d0%bf%d0%b5%d1%80%d0%bf%d0%b5%d1%80%d0%b8%d0%ba%d0%be%d0%bd-%d0%bc%d0%b5-%d0%b8%d0%b7/", "text": "Преди 18 години на Перперикон имаше само една гора и средновековна кула, която стърчеше. Започнахме разкопките от абсолютна нула, а днес там е пълно със стотици хиляди посетители.Това заяви археологът проф. Николай Овчаров, познат като „българския Индиана Джоунс”, по ,  два дни след 60-ия си рожден ден.По думите на проф. Овчаров, това, което най-много го е изненадало по време на разкопките на Перперикон, са мащабите на комплекса.„Само акрополът е с дължина около 400 – 500 м при широчина от 200 м”, отбеляза той и обясни, че вече втора година продължават разкопките и на южния квартал, който обещава да бъде дори по-голям.Вече над 5 млн. лв са вложени в Перперикон, като преди месеца е приключил третият европейски проект.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Проф. Николай Овчаров: Перперикон ме изненада с мащабите си"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%ba%d0%b0%d0%bc%d0%b5%d0%bd%d0%b0%d1%80%d0%be%d0%b2-%d0%b4%d0%be%d0%ba%d1%82%d0%be%d1%80-%d1%82%d0%b5%d0%bb%d0%b5%d0%b2%d0%b8%d0%b7/", "text": "Никой не е чувал Коко Каменаров да има врагове и по принцип в цялото интернет пространство не се намират такива текстове. По скоро е обратното. Най-вероятно щеше да бъде перфектният педиатър, психиатър, а да не говорим за гинеколог, защото като заговори, може да накара една скала да се вдетени, да сподели вековната си депресия, че дори да се сцепи на две. Но защо да се занимаваш със скали, след като можеш да си просто Коко. Умните хора не работят като вол, не се карат като идиоти, не си създават проблеми, но най-важното – не създават проблеми на другите. Това не е талант, а мъдрост. Защо да правиш маратонски рекорд, след като има градски транспорт?Като дете мечтата на Коко Каменаров е била да стане диригент, дори се учил да свири на пиано. Най-вероятно упражненията по пиано са го отказали, защото да махаш с пръчка към челистки и цигуларки не е чак толкова гадно нещо.Завършва медицина. Странно. Там също много се учи, пък и се очаква да спасяваш животи. Но какво пък. Последните новини ни отвориха очите, че самозванци могат да оперират и ръководят болници, значи и това не е чак толкова сложно. Просто режеш и шиеш.Телевизията обаче е истинското призвание на доктор Каменаров. Той не работи, той е. В началото на 90-те години Коко започва да работи като репортер на новините по БНТ “По света и у нас”. От там за известно време се премества в Ефир 2, където е водещ на новините. Но отново се завръща в ефира на БНТ, където се издига до поста шеф на новините “По света и у нас”.След драматичните събития през 1996-97 година, когато държавата се срина, той за кратко се пробва да влезе в държавната администрация и политиката. В правителството на Иван Костов бе представен като говорител на кабинета. Там обаче попадна между Сцила и Харибда. Обсебващият прессекретар на кабинета и на света – Мишо Михайлов не му даде много поле за действия, и след още някой и друг месец Коко Каменаров се върна към света на свободата. “Много харесвам политиката, харесвам и журналистиката, но за мен политиката не е нещо непременно, не е нито срамно, нито позорно да си тръгнеш тогава, когато нещата не се развиват така, както искаш”, изповяда се навремето Каменаров.Само веднъж му се налага да се върне към лекарската си професия и това става в коридорите на властта. Костов има среща с дипломати. Изнервени от чакане, журналистите негодуват. Колега дори колабира от чакането. Тогава Каменаров зарязва дипломатите и се втурва да мери пулса и да носи вода на падналия възнак вестникар.Позицията в Министерския съвет обаче отваря и третото око. Човек разбира, че не всичко е телевизия, не всичко е имидж. Има и реален бизнес, от който може да се живее добре. Каменаров става говорител на мобилния оператор “Мтел”. От там го повишават и заема висок пост в дирекция “Връзки с обществеността” в същата корпорация. Прави и собствен бизнес и честно казано, хората, които са го виждали по улиците, се кълнат, че е живеел много добре, щастливо и спокойно. Сигурен признак, че не се е страхувал от прокурори.През 2011 година по предложение на Вяра Анкова, която е директор на БНТ, Коко приема длъжността “оперативен директор на БНТ”. Това се случва след 11 години отсъствие от телевизията. Каменаров се жени за водещата на “По света и у нас” Радина Червенова през 1998 година.Почти е легендарна историят как двамата, за да се венчаят, е трябвало да имат и граждански брак, но нямало време. Коко и Радина бягат от работа, за да кажат набързо “Да!” един на друг и се върнали да разказват новини. “Много е хубаво човек да е женен”, категорични са двамата. Пред други медии твърдят, че седем дни в седмицата, по 24 часа на ден са заедно и по никакъв начин не си доскучават. Радина твърди, че когато той нещо я ядоса, тя му отвръща с гневно 40-секундно мълчание.Според една от легендите, в телевизията го води Евгения Атанасова, с която са съученици и приятели. Първият му репортаж е от забранен митинг на пенсионери. Тогавашната шефка на новините Емилия Иванова го харесва и веднага го взема за репортер в “По света и у нас”, а после води новините на Ефир 2, води и “Панорама” .Потомък на банкер и депутатПрадядото на Коко Каменаров – Христо Танчев, е бил банкер и народен представител. Коко пази портрета и молитвеника му като светиня, защото, според него, не са много хората, които притежават портретите на прадядовците си. Преувеличава, но нека тачи предците си. Неговото мото за БНТ преди време бе простичко: “В БНТ не може да ти е скучно, защото всеки ден има я интрига, я много работа, я някоя идиотска заповед.”ЗА НЕГОИ без дисциплина постига феноменални резултати Гражданинът Каменаров е феноменална загадка. Умее да постига резултати, без да е дисциплиниран. Нищо човешко не му е чуждо (и то х2), и пак успява да е сред най-талантливите ни журналисти и пиари. След двайсет години брак може да бъбри с жена си от вечерта до сутринта. Бос, без чехли. И като нищо ще ни изненада с нов златен век в телевизията, ако не му спретнат някой партиен кюляф.Трудно е да намериш толкова добър човек Трудно ми е да кажа, че ми е приятел. Това би било прекалено семпло описание за него. Той е много над това и понеже няма такива като него, нямам и подходящите думи. Коко е от хората, които трудно можеш да намериш в света. Едно от най-важните му качества е, че е много интелигентен. С него само за 30 секунди можеш да се разбереш. Обичам острият му ум, ценя го заради всичките му други качества, които дори не мога да изброя.Щастлива съм с него Много е странно – когато има синхрон между хората, които дълго време живеят заедно, те дори и да не си говорят, са наясно с емоциите си. Няма грешка в този механизъм. Неизказаните неща ги усещаш. Много често двамата казваме едно и също в един и същи момент. Когато има любов, всичко се приема по-леко, по-лесно, винаги има изход. Изключително щастлив човек съм с такова голямо семейство, много е хубаво, че ги има, макар че понякога има безсъние, напрежение, проблеми.Има безупречно реноме Константин Каменаров е една прекрасна кандидатура за поста. Сериозен професионал, безупречно реноме и с голям опит в телевизията. Смятам, че и екипът на БНТ споделя моето мнение, защото той е бил достатъчно дълго в медията , за да знае всичко което става в тази голяма къща. Изобщо телевизионен човек и с телевизионно семейство!", "date": "2017.07.21", "title": " Константин Каменаров – Доктор Телевизия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%b7%d1%80%d0%b0%d0%b5%d0%bb-%d1%80%d0%b0%d0%b7%d0%ba%d0%b0%d0%b7%d0%b8-%d0%b7%d0%b0-%d0%b4%d0%b2%d0%b5-%d1%81%d1%82%d1%80%d0%b0%d0%bd/", "text": "Спомени на 38 български евреи, повечето от които родени преди 1939 г., са събрани в книгата „България-Израел. Разкази за две страни и две епохи” (ИК „Сиела”) със съставител Даниела Колева. Интервюираните са родени в България, но след края на Втората световна война са поели в различни посоки – част от тях са отишли в новата тогава държава Израел, а други са останали в родната си България. Поради това разказите на интервюираните в книгата са условно разделени на разкази от България и разкази от Израел.Този паралелен поглед позволява по-лесното ориентиране между различните гледни точки на тези хора, родени в една и съща държава, част от една и съща общност, принадлежащи (с малки изключения) на едно и също поколение, но изживели по-голямата част от живота си в различни държави, при това оказали се от двете страни на Желязната завеса. Какво си спомнят те от България? Как са съхранили връзките помежду си близки хора на далечно – и географски и политически – разстояние? Как изглеждат едни и същи събития, видени „от тук“ и „от там“? Как различните реалности и различните идеологии моделират личните разкази? И дали и как промененото настояще променя погледа към миналото?Това са едва част от въпросите, чийто отговори търси Даниела Колева в „България-Израел. Разкази за две страни и две епохи”.Изданието е част от съвместната поредица „Минало несвършено” на издателство „Сиела” и Института за изследване на близкото минало. Част от поредицата са още „Историкът и множественото минало” и двата тома на „Как се променят нещата” от проф. Ивайло Знеполски, „Държавна сигурност. Предимство по наследство” на Мария Дерменджиева и Момчил Методиев, „Литература на случаите. От „Тютюн” до „Хайка за вълци”” от Пламен Дойнов и др. – Това беше заповед! Даже ни дадоха списък да си избираме имена. Точно преди изселването, когато се започна Холокостът. И тук, в България, не се усети толкова жестоко, само в определени области. Но този списък с имена, който трябваше да използваме, беше с библейски имена, обезателно от Стария завет, изискваше го Законът за защита на нацията – в България да бъдат точно еврейски имената. Аз например трябваше да бъда или Рут или Юдит. Баща ми не Сами, а Самуил; Самуил не намирам, че е особено библейско име. След това почнаха изселванията. Но имената останаха, не знам защо, не се изпълни това нареждане. Нас ни изселиха в Разград. Аз тъкмо бях започнала гимназия в Трета девическа. А след това, когато отидохме в Разград, прескачам много, живяхме там под наем, баща ми намери такава квартирка, много смешничка, в бяло и синьо, приземна, като кошарата на къщата. Трябваше да живеем в определени квартали, не в центъра на града… И там дойде един млад човек, як, грамаден, запомнила съм, че беше много едър и голям, който е бил на служба в Гърция и казваше, не знам колко е верно, но аз съм го запомнила: казваше как там като хванал едно дете за крака и го завъртал и го хвърлял, такова нещо. Даже имам и зрителна представа за това. Майка ми се ужасяваше от това и ужасявайки се, го повтаряше и така съм го запомнила. Тогава баща ми пък ходеше на „трудова служба“. Всички млади евреи – млади, сигурно до 40 или 50-годишна възраст – са ходили на такава работа и той е бил тука, в Софийско, на гара Бов. Копаели са камъни. Имаше даже снимки от това, как копаят. Дори как правят театър. И театър са правили в почивките си. Той е ходил така, през лятото по шест месеца или не помня колко. И ние сами оставахме с майка ми, брат ми и аз. Изселванията ги помня. Помня преди това чакането на „повиквателна“, както се казваше, за датата, на която трябва да бъдем на гарата с минималния си ръчен багаж, защото ще пътуваме. Баща ми уреди някак си това да бъде в Разград, неговия роден град. Защото според брат ми, той повече помни, бяхме получили съобщение за друг град, а той го промени, не знам как – да бъде в Разград, където е израсъл. Преди този момент вече бяхме в напрежение, защото по нашата улица се чуваха крясъци на младежи, които чупеха витрини. А ние, на тъмно, гледахме какво става долу. Нашата улица беше улица на железарски магазини само и на каруци с коне. Това бяха превозни средства за тия железа, даже имаше евреи, които приличаха на цигани, тези каруци предимно цигани ги караха. И помня, че това го видях: един камък прехвърча, аз бях при балконската врата, а камъкът влезе и падна долу между двете врати. И се уплаших. Майка ми изпищя: „Махни се от тоя прозорец!“ А ние живеехме долу, на първия етаж, такъв ми е споменът. Споменът ми е в купе то на влака, с който пътувахме много дълго, но колко дълго, не мога да кажа. Мисля, че две нощи и нещо. Помня как там, в Разград, слязохме на гарата и как ни закараха в едно училище, в двора на училището. Помня как дойдоха наши братовчеди и ни взеха, за да живеем в тяхната къща. Даже след това, една смешка, отправена към мене: „Изчакаха ви американците да ви изселят, за да дойдат и да бомбардират София!“ И така, такива спомени. След това баща ми намери тази квартира, за която казвам.– Не. Не. Нямам никаква представа, нямам никаква представа.– Минавали са беломорските евреи, казват, през България за там, но аз нямам впечатления от това. Била съм на четиринайсет години, аз какво да чуя? Може би е станало дума, но нямам спомени за това, за съжаление нямам. Може би са се пазели. Много ме пазеше баща ми от неприятни неща и всичко някак си омекотяваше, за да не ме тревожи. Кой знае, може би за мен са имали впечатление, че съм по-мекушава и ме пазеха от тия неща. И така. Дотогава в училище… Имам снимка, още я пазя – всичките еврейки със значки, снимани на два реда, значи към седем момичета, защото кварталът беше еврейски тука. Със значки, а между нас едно момиче българка, красавица, като светица беше, с едни тъмно руси плитки. Помня снимката, а не помня повода за снимането. Сигурно преди заминава не сме се снимали, преди напускане на София.", "date": "2017.07.21", "title": " България – Израел: разкази  за две страни и две епохи\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0-%d0%b0%d0%b3%d1%80%d0%b5%d1%81%d0%b8/", "text": "Агресивен мъж, пребил двама души, е задържан за хулигански действия в полицейското управление в Момчилград, съобщиха от ОДМВР-Кърджали.42 – годишният нападател се скарал с първата си жертва близо до ресторант в града. Свадата завършила с побой над 27-годишен мъж. По-късно побойникът си доизкарал гнева на 53 – годишен мъж от село Чуково, като го набил с тояга.Материалите по случая ще бъдат внесени в съда по Указа за борба с дребното хулиганство.", "date": "2017.07.21", "title": " Полицията в Кърджали арестува агресивен мъж пребил двама"}
{"url": "https://trud.bg/%d0%b0%d0%bd%d1%82%d0%be%d0%bd-%d1%82%d0%be%d0%b4%d0%be%d1%80%d0%be%d0%b2-%d0%b3%d0%b5%d1%80%d0%b1-%d0%b0%d0%ba%d0%be-%d0%bc%d0%b0%d0%bd%d0%be%d0%bb-%d0%b3%d0%b5%d0%bd%d0%be%d0%b2-%d0%b5-%d0%bf/", "text": "Ако Манол Генов е притискал градския прокурор на Асеновград, трябва да изхвърчи като тапа от парламента, каза народният представител от ГЕРБ Антон Тодоров.Допълни го колегата му  Тома Биков: „Получихме сведения за разследването по отношението на депутата от БСП Манол Генов, чийто имунитет беше свален преди няколко седмици. Сведения, които ни притесняват много сериозно, защото се говори, че вътре става въпрос за взаимодействие с организираната криминална престъпност в ромски махали и за купуване на гласове. Искаме приложенията към исканията за сваляне на имунитета, за да се запознаем с фактите, които са установени при разследването“.„Това, с което предстои да се запознаем, ще ни даде основания да преценим дали да поискаме оставката на Манол Генов и да призовем ръководството на ПГ на БСП и г-жа Нинова да се разграничат от тези негови действия, защото те казаха, че стоят зад него. Не знам дали те са се запознали с данните, с които на нас ни предстои да се запознаем. Това е политическият въпрос на това наше действие, тук не става дума само за взаимодействие с криминалния контингент, а за едно много сериозно и престъпно отношение към изборния процес в България“, коментира Биков.Антон Тодоров каза още, че Манол Генов е човекът, който по думите на главния прокурор, се е обаждал в полунощ, за да притиска или оказва влияние на градския прокурор на Асеновград. „Твърдим, че ако Манол Генов е правил и това, той няма място в българския парламент. Казано най-общо – той трябва да изхвърчи като тапа от парламента. Призоваваме БСП да дадат минимален знак, че могат да изпълнят функцията, която сами си вменяват – на морален стожер. Дълбоко скептичен съм дори и към това, че могат да го изпълнят“, каза още Тодоров.От ГЕРБ не искат оставката на депутатите си със свалени имунитети, а тази на Манол Генов, защото прикриват скандала с НДК. Това каза пред журналисти заместник-председателят на ПГ на „БСП за България“ Драгомир Стойнев във връзка с исканата оставка на Манол Генов от ГЕРБ заради обвинението му от прокуратурата за купуване на гласове.По думите му най-големият скандал е НДК. „Един корупционен скандал, където две лобита на ГЕРБ се бият един срещу друг. Големият въпрос е в големите областни центрове няма ли също заровено по едно НДК?“, коментира Стойнев. Той посочи, че не знае защо се влиза в практиката депутатите от ГЕРБ да раздават правосъдие от трибуната на Народното събрание.„Има си работещи институции, те разследват. Нека да ги оставим да си свършат на спокойствие работата и да не влизаме в дребно политическо боричкане. Просто не им прави чест на ГЕРБ“, посочи Стойнев. Според него от ГЕРБ са разбили институциите. „Има си институции, има си Конституция, тук е Народното събрание и нека да него превръщаме в трибунал“, категоричен бе Стойнев.", "date": "2017.07.21", "title": " Скандал в Народното събрание: Депутати от ГЕРБ атакуват Манол Генов от БСП\t\t\t"}
{"url": "https://trud.bg/%d0%bc%d1%8a%d0%b6-%d1%81%d1%87%d1%83%d0%bf%d0%b8-%d0%ba%d1%80%d0%b0%d0%ba%d0%b0%d1%82%d0%b0-%d0%bd%d0%b0-%d0%bf%d0%b5%d1%82-%d0%b7%d0%b0%d0%b5%d0%ba%d0%b0-%d0%b7%d0%b0%d1%80%d0%b0%d0%b4%d0%b8-%d1%81/", "text": "Полицията в Монтана започва досъдебно производство срещу мъж, който при семеен скандал се ядосал и счупил краката на пет домашни заека.Фамилната разправия се разразила  в сряда сутринта във вила в местността Парта 1 край Монтана. 51 годишният Здравко А. се скарал люто със съпругата си, която по искане на дъщеря й  Паула В./24 г./ взела да гледа на вилата зайци.  Мъжът обаче бил категорично против желанието на  заварената си щерка да се занимава с животните, развилнял се и изхвърлил зайците. При падането животинчетата счупили краката си.Момичето подало сигнал в полицията и срещу мъжа е започнало производство  за жестокост към животните, за което го грозят до 3 години затвор и глоба от 1000 до 5000 лева.", "date": "2017.07.21", "title": " Мъж счупи краката на пет заека заради скандал с жена си"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d1%81%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%bd%d0%b0-%d0%bf%d0%bb%d0%b5%d0%bd%d0%b5%d1%80-%d0%b2-%d0%b5%d0%bb%d0%b5%d0%bd%d1%81/", "text": "Художествените пленери в Мечевата къща в еленското село Долни Марян вече са традиция и в събота ще бъде открит четвъртият поред. В него ще участват седем творци, които в продължение на една седмица ще рисуват, ще извайват скулптури и запечатват природни красоти и хора от този край  в художествени фотографии.Домакинът на къщата, художникът Христо Тотев – ТоТо е поканил за участие в пленера талантливите си колеги – живописците Атанас Парушев и Румяна Йоргова, майсторите на скулптурата Светослав Милев и Стефко Кънев, иконописецът Стефан Кънев и художникът-фотограф Цветан Четъшки. Самият ТоТо също ще участва в пленера, с творбите от който ще бъде уредена изложба-базар в деня на закриването му – 29 юли от 16 часа. Художествените пленери превърнаха Мечевата къща в културно средище. Самата тя е една от уникалните в Долни Марян, малко селце на 2 км от град Елена, разположено до самата река. Историята на къщата също е впечатляваща, с прилики на тази от „Великият Гетсби”. Построена е през 1895 година от родоначалника на фамилия Мечеви. Известният историк професор Константин Мечев е увековечил спомените за бащината къща в емоционален разказ. За жалост, тя не е подмината от родови скандали, но се разминава със съдбата да се превърне в руина. Новите собственици – известната сливенска гинеколожка  д-р Мариана Минишка – Марчева и съпругът й Христо Тотев вдъхват нов живот на архитектурния бисер.", "date": "2017.07.21", "title": " Художници се събират на пленер в Еленско"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d1%81%d0%b2%d0%b0%d1%82%d0%b1%d0%b0/", "text": "Най-голямата автентична българска сватба ще бъде вдигната тази неделя сред природата край архитектурния резерват Арбанаси, намиращ се само на 3 километра от Велико Търново. Венчавката ще бъде кулминация на Националния фолклорен събор „Болярска среща”, който започва днес и ще продължи до 23 юли. Достъпът е изцяло безплатен, а откриването е в 18,00 ч. днес край конната база до Арбанаси. Самата венчавка ще бъде в неделя от 14,30 часа.4500 гости очакват организаторите от сдружение „Лудогорие”, подкрепени от Община Велико Търново и от кмета на старопрестолния град Даниел Панов. Сватбата ще премине при спазването на всички обреди и обичаи, характерни за Северняшката област, а младоженците Георги Георгиев и Ива Янчева, заедно с техните лични гости, ще са пременени в автентични носии от  век.200 танцови състава, включително най-големите имена сред музикантите във фолклорния жанр, ще се представят на сцената в центъра на Арбанаси. На трапезата за гостите на сватбата ще бъдат сервирани боб по хайдушки, сготвен в най-голямата тава на Балканите, както и други български ястия. Нестинарски танци, народни игри и конкурси за най-гиздава мома и за детска рисунка на тема „Моят роден край” ще бележат голямото събитие.Организаторите и младоженците ще опитат да подобрят рекорда на Гинес за най-дълга сватба, поставен по време националния събор „Лудогорие” през 2015 г. Тогава празничната трапеза е достигнала 900 метра. На поляните край Арбанаси общата дължина на месалите, върху които ще бъде разпъната софрата, ще достигне 1500 метра.", "date": "2017.07.21", "title": " Вдигат най-голямата българска сватба край Арбанаси\t\t\t"}
{"url": "https://trud.bg/%d1%84%d0%b5%d0%b4%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%be%d0%bb%d1%84%d0%b3/", "text": "Федералният финансов министър Волфганг Шойбле (ХДС) обвини Турция в произвол, заговори за „игричките“ на президента й Реджеп Тайип Ердоган, а заради задържането на  правозащитници и журналисти в  сравни страната с ГДР , пише изданието Der Spiegel. „Турция извършва арести произволно и не отговаря на минималните консулски стандарти. Това ми напомня за начина, по който се действаше в ГДР. Който е пътувал там, помни нещо, което беше ясно – ако нещо се случи, никой не може да ти помогне“, коментира германският министър. В същото време, Турция бе определена като рискова държава за посещение на германски граждани. „Ако Турция продължи с тези игрички – като тази да не допуска посещение на правителствена делегация в базата в Коня, ще трябва да кажем на хората – пътувайте в Турция на собствен риск, не можем да ви гарантираме нищо“, подчерта Шойбле.", "date": "2017.07.21", "title": " Финансовият министър на Германия Волфганг Шойбле сравни Турция с ГДР"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%85%d0%b0%d1%81%d0%ba%d0%be%d0%b2%d0%be-%d0%b7%d0%b0%d0%b4%d1%8a%d1%80%d0%b6%d0%b0-%d1%82%d1%80%d0%b8%d0%bc%d0%b0-%d1%82%d0%b8%d0%bd/", "text": "Хасковската полиция е задържала трима тинейджъри заподозрени, че са пребили млад мъж след препирни в социалните мрежи.Пострадалият е открит на ул. „Хр.Ботев”  в Хасково от автопатрул, след подаден сигнал. Той веднага е транспортиран в болницата. Според медиците, момчето е със счупен череп и кръвоизлив в мозъка.След проведени издирвателни действия, криминалистите са задържали заподозрените в извършването на побоя – трима младежи на 16 години/двама от Хасково и момче от село Малево и 17-годишен хасковлия. По първоначални данни скандалът се е разразил след разменени обиди в социалната мрежа.", "date": "2017.07.21", "title": " Полицията в Хасково задържа трима тинейджъри заподозрени, че са пребили млад мъж след препирни в социалните мрежи\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d0%be%d1%80%d0%b1%d0%b0%d1%82%d0%b0-%d1%81%d1%80%d0%b5%d1%89%d1%83-%d0%ba%d0%b8%d0%b1%d0%b5%d1%80%d0%bf%d1%80%d0%b5%d1%81%d1%82%d1%8a%d0%bf%d0%bd/", "text": "Европейската комисия може да фокусира повече вниманието си върху борбата срещу киберзаплахите и киберпрестъпността, отбеляза министър-председателят Бойко Борисов по време на срещата му в Министерския съвет със заместник-председателя на ЕК и комисар по работни места, растеж, инвестиции и конкурентоспособност Юрки Катайнен. Според премиера Борисов това ще бъде в интерес на сигурността всички държави-членки на ЕС, предвид бързото развитие на технологиите, съобщава правителственият пресцентър. По време на разговора беше обсъдена темата за предстоящото българско председателство на Съвета на ЕС през 2018 година. Борисов изтъкна, че едно от трите ключови послания на страната ни ще бъде конкурентоспособността на европейската икономика. Акцент ще бъде поставен върху подкрепата на предприемачеството, растежа и работните места, задълбочаването на Икономическия и паричен съюз, устойчивата околна среда и ефективен Енергиен съюз.Двамата се обединиха около значението на европейските средства и тяхното ефективно и разумно използване, така че да се постигне максимален ефект за гражданите на ЕС. Премиерът Борисов изтъкна, че благодарение на европейската солидарност, в страна ни се реализират редица проекти от голяма обществена полза. Той даде пример с метрото в София и други обекти в сферата инфраструктурата и екологията.", "date": "2017.07.21", "title": " Борисов: Борбата срещу киберпрестъпността изисква повече внимание от страна на Европейската комисия"}
{"url": "https://trud.bg/%d0%bd%d0%b0%d1%88-%d0%bc%d0%b5%d0%b4%d0%b8%d0%ba-%d0%b2%d0%bd%d0%b5%d0%b4%d1%80%d1%8f%d0%b2%d0%b0-%d1%85%d0%b8%d1%80%d1%83%d1%80%d0%b3%d0%b8%d1%87%d0%bd%d0%b8-%d1%82%d0%b5%d1%85%d0%bd%d0%b8%d0%ba/", "text": "Наш медик внедрява авангардни хирургични техники от Изтока, които през последните години дават добри резултати при лечението на онкологични заболявания. , който е родом от Велико Търново, но работи във Втора хирургия на Медицинския университет в София, натрупал при специализация в Русия.След спечелена стипендия в продължение на четири седмици амбициозният лекар е практикувал в Клиниката по колоректална и ендоскопска хирургия към Първи Московски държавен медицински университет „Сеченов“.„Фактът, че бях избран от Европейската асоциация по колопроктология, беше огромна чест и много добър шанс за мен. Под ръководството на проф. ПьотърЦарков между 27 май и 23 юни имах възможността да работя в престижната клиника. Това е едно изключително модерно оборудвано здравно заведение, където се прилага 3 D-хирургия, използват лапароскопски методи. Там лекарите работят много, интервенции се правят от 7 часа сутринта до 7 часа вечерта. Имах шанса не само да присъствам, но и реално да участвам в една, а понякога и в 2-3 операции на ден”, сподели пред „Труд“ д-р Свилен Маслянков.По време на визитата си в Москва българският медик е бил и делегат на най-голямата колоректална среща в Русия. В операционните зали на престижната клиника е усвоил по-малко прилаганите хирургически подходи, като мини-инвазивни операции, D3 и латерална дисекция на таза, както и да се докосне до различна работна среда и професионална организация.„След пристигането ми в Русия, на 28 май бях регистриран, за да присъствам на предходния курс „Ректален рак: отвъд основните знания“. През следващите два дни се проведе отлично организирана юбилейна международна конференция – „10-години Руско училище по колоректална хирургия“, с повече от 1200 делегати от Русия и чужбина. На тази среща имаше лекции по различни колопроктологични теми, изнесени от известни експерти и светила от цял свят. Основна мисия бе да се представят най-добрите американски, европейски и азиатски клинични направления. Това въведение ми помогна да се доближа до руските стандарти, както и да усетя разликата между Изтока и Запада. По време на сесиите имаше много видеопрезентации на оперативни намеси с директен коментар от залата. Бях доволен също така да наблюдавам процеса на вземане на решения и промените в руската Асоциация на хирурзите по колопроктология”, сподели още д-р Маслянков.В московската клиника той бил включен в оперативни екипи, което му позволило да наблюдава отблизо много различни техники на дебело черво и ректум.„Участвах в триизмерни и в роботизирани операции. Интерес за мен представляваха лимфните дисекции, защото в онкологичната хирургия не е важно само да се отстрани тумора, но и лимфните възли, които са дренирани в тумора. В Европа и у нас е прието тези интервенции да се правят до второ ниво. Докато в Япония например, стандартите позволяват и до D 3, което ще рече по-голяма по обем хирургия, по-голяма оперативна травма, но и с 5-10 % по-голям шанс за лечение. По време на практиката видях и ускорени възстановителни принципи, които помагат на пациентите да получат по-добро качество на живот и това също ще бъде бъдещата цел в моята настояща работна обстановка”, разкрива д-р Свилен Маслянков.Хирургът е имал възможност да усвои и руските начини за хирургично лечение на различни заболявания като хемороиди, перианални фистули, пилонидални заболявания, възпалителни увреждания на червата и др. Обсъдил също всички различия в организацията на здравеопазването между България и Русия, връзката между колоректалните центрове, обучението и движението на пациентите.„По време на престоя в Клиника по колоректална и ендоскопска хирургия бях допуснат да участвам в много важни други клинични дейности, като индивидуалната подготовка и обсъждане на пациента, срещи по онкологичен мултидисциплинарен тим и др. Бяха детайлно представени техниките при лапароскопска и отворена хирургия при пациенти с рак на дебелото черво. Голяма част от тях не съм виждал по такъв начин в нито един български здравен център. Това, което ме впечатли най-вече, беше лекотата на осъществяването му от всеки млад специалист в клиниката, което говори за учителските и онкологичните принципи на прекия ми руски ръководител проф. Царков”, казва д-р Свилен Маслянков.За него добър опит се оказало и това да се види как пациентът може да бъде обърнат по време на операцията. На операционната маса бе жена с рецидив след операция, като при повторната интервенция се работи комбинирано от корема към кръстовата кост, за да се получи пълно онкологично изчистване. Това е доста трудна, екипна и много прецизна работа. Руските колеги ми предоставиха видео с тази техника, която смятам да покажа и да приложа в България. У нас ще презентирам и специфична японска техника за странична дисекция на таза”, изтъква д-р Маслянков.При практикуването му с руските медици на научно ниво му бил показан най-точният метод за получаване на максимално силен доказателствен материал с висока научна стойност.„Предоставени ми бяха обучителни материали и видео-записи на операции, като решихме началната колаборация да започне с тяхното представяне на наши научни форуми. А в бъдеще ще опитаме да задълбочим комуникацията с размяна на опит, чрез съвместни участия в конгреси, демонстрации и муждууниверситетски обмен. Радвам се, че съм човекът, който има възможността да установи контакт между моя университет в София и Първи Московски държавен медицински университет „Сеченов“, разкри още д-р Свилен Маслянков. Той е категоричен, че опитът, който придобил, е уникален.„Имах привилегията да усетя духа на може би най-добрия колопроктологичен център в Москва, който ще ми помогне да осъществя бъдещи планове за развитие.Очаквам да продължа да развивам сътрудничеството в колопроктологията с руските колеги, с които се срещнах. Ще бъде добре да въведа показаните в Москва нови техники в бъдещата си практика. Също така бих препоръчал на всеки млад хирург да кандидатства за такъв тип стипендия, което със сигурност може да помогне на развитието му като завършен колоректален хирург“, казва в заключение специалистът от софийската Александровска болница.", "date": "2017.07.21", "title": " Наш медик внедрява хирургични техники от Изтока\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b2%d0%bd%d0%b5%d1%81%d0%b5-%d0%b2-%d0%bd%d1%81-%d0%b8/", "text": "Главният прокурор Сотир Цацаров внесе в Народното събрание искане за снемане имунитета на народния представител Живко Мартинов, съобщиха от пресцентъра на Прокуратурата на Р България. Искането се основава на данни, събрани лично от прокурор от Специализирано звено „Антикорупция“ – СГП и потвърдени от проверка, извършена от ДА“НС“. Повече информация ще бъде предоставена на брифинг на главния прокурор днес от 13.30 часа в сградата на съдебната палата, ет.4, зала №2.", "date": "2017.07.21", "title": " Главният прокурор Цацаров внесе в НС искане за снемане имунитета на депутата Живко Мартинов"}
{"url": "https://trud.bg/%d0%b2%d0%b8%d0%ba-%d0%b9%d0%be%d0%b2%d0%ba%d0%be%d0%b2%d1%86%d0%b8-%d1%81%d1%82%d0%b0%d1%80%d1%82%d0%b8%d1%80%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%bf%d0%be%d0%bc%d0%bf/", "text": "Мащабна работа по ремонтиране и освежаване на помпените станции на територията на община Свищов започна ръководстото на „ВиК Йовковци” ООД-Велико Търново. Веднага след поемането на дружеството от новия екип е сформирана група, която да установи състоянието, в което то се поема. Направен е подробен снимков материал. Проверката установява, че състоянието на базите е занемарено, дори безобразно – не крият възмущението си от новото ръководство.„Веднага бе взето решение да започнем основни ремонти на помпените станции“, заяви Румен Линев, началник на район Свищов към „ВиК Йовковци”. Първият етап от дейностите включва ремонт на покривните конструкции и на външната фасада към помпените станции. Освен това е предвидено обновяване на санитарно-охранителната зона около помпените станции. На следващ етап ръководството на дружеството предвижда подмяна на дограмата и вътрешно освежаване на сградите.„Целта е да се въведат съоръженията в такъв вид, съобразно хигиенните норми за подаване на питейна вода“,  уточни Румен Линев. Той съобщи, че е изготвен проект за подмяна на помпените агрегати и необходимото управление към тях – за всички населени места в общината.Проектът на „ВиК Йовковци” предвижда ремонт на шест помпени станции – в Козловец, Морава, Хаджидимитрово, Стара помпена станция – Вардим, станциите „Караджан” и „Заводска” в село Овча могила. На помпена станция „Караджан” вече е извършена хидроизолация на покрива, в Хаджидимитрово е подновена покривната конструкция на станцията. Ремонтни дейности вече се извършват и на Стара помпена станция – Вардим.Кметът на Морава Георги Георгиев съобщи, че засилен ремонт се извършва и на станцията в това село. Той изрази благодарността си от сериозните намерения на дружеството. Основната помпена станция в с. Морава е построена през 1969/70 г. и до ден днешен никога не и е извършван такъв голям ремонт – коментира Георги Георгиев. – Оградата бе изоставена, почупени бяха част от циглите. В тази връзка ние направихме среща с кмета на Свищов Генчо Генчев и управителят на „ВиК Йовковци” ООД инж. Димитър Владов. Обещаха ни, че ще започне ремонт първо на помпените станции в населените места. Важно е, когато се види един такъв обект, да се знае, че е санитарно-охранителна зона. Да е ясно, че там е чисто и приветливо, защото това е водата, която се подава към населеното място. Бях много приятно изненадан, че толкова бързо започна ремонта. Първо ще бъде подменена покривната конструкция. Вече са махнати старите цигли. Подготвени са нови улуци. На втори етап ще се подмени и дограмата, предстои и боядисване отвътре. Изпокъсаната ограда, която е с ръждясала мрежа, както и коловете отстрани – всичко ще бъде сменено – уточни още Георги Георгиев. Кметът на Морава изрази благодарността си от добрата съвместна работа с екипа на „ВиК Йовковци” и Община Свищов.", "date": "2017.07.21", "title": " ВиК Йовковци” стартира ремонт на помпените станции в община Свищов"}
{"url": "https://trud.bg/%d0%ba%d0%be%d0%b3%d0%b0-%d0%b2-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%bc%d0%be%d0%b6%d0%b5%d0%bc-%d0%b4%d0%b0-%d0%bf%d1%80%d0%b8%d0%b7%d0%bd%d0%b0%d0%b5%d0%bc-%d0%bd%d0%b0/", "text": "Разговор между двама студенти: – Как мина изпитът? – Ами как да ти кажа, основно в 2 части… – Какви са тези 2 части?? – Тържествена и божествена… – Е как така? – Тържествената се състоеше в това, че и двамата бяхме в костюми… – А божествената??? – Ами той ме пита, аз се кръстя, аз му отговарям той се кръсти…– Съжалявам господине, но в момента нямаме виагра от 50мг. Ще ви дам една от 100мг и ще я сцепите на две. – Кого? Жена ми, ли? – Не, таблетката…Двама свещеници стоят на пътя до табела с огромен надпис: „Спрете, краят вече е близо“. Покрай тях с голяма скорост прелита товарна кола и шофьорът й крещи: – Сектанти, ще ми паднете вие! Товарната кола се скрива зад завоя и се чува грохот и силно бълбукане. Единият свещеник казва на другия: – Май си прав, трябваше да напишем по-простичко: „Мостът е разрушен“.През лятото компетентността на служителите бива два вида: – О, не знам, от утре излизам в отпуск. – О, не знам, до вчера бях в отпуск.Катаджия спира автомобил за проверка. – Добър вечер! – казал катаджията. – До’р вечир – отвърнал водачът на превозното средство. – Вие май сте употребили алкохол ми се струва? – Пил съм, дааа. – Какво пихте и колко? – Ами днес жених дъщеря ми и преди церемонията с приятели изпихме по няколко уискита за кураж, после в църквата пихме вино, в ресторанта шампанско и после толкова ги смесихме, че вече не помня. Ама пихме и няколко литра бира и пак уиски. – Вие подигравате ли се с мен? Не виждате ли, че ви спира служител на полицията за проверка и алкохолен тест? – А вие не виждате ли, че колата ми е от Англия и жена ми е зад волана!?– Вие мъжете сте толкова груби! Само за секс мислите. А на нас жените ни е нужно внимание.. – Внимание! Сега ще има секс..В един цирк, след номера с клоуните излиза конферансието и с тържествен глас обявява: – Дами и господа, след малко ще видите ДЕТЕТО с феноменалната памет!!! Публиката ръкопляска, а на арената се появява 2-3-годишно, сополиво, раздърпано и чорлаво хлапе. Конферансието продължава: – Дами и господа, представям ви детето с феноменалната памет! От публиката се чуват неодобрителни шушукания. Конферансието продължава: – А сега дами и господа, детето с феноменалната памет ще опикае хората от първите три реда…. В този момент в първите три реда настъпва суматоха. Хората започват да бягат. Над целия този шум, тържествено се извисява гласа на конферансието. – Няма смисъл да бягате, дами и господа, както вече казах: … това е детето с феноменалната памет.Двама нашенци на площад Сан Марко… – Скъпи, виж колко много гълъбчета! Имаш ли хляб? – Нямам… давай ще ги ядем без хляб!Петка и Анка са изпратени на разузнаване. За да не ги разпознаят те се маскират като индианци. Хващат ги и започват да ги разпитват: – Кои сте вие? – Аз съм индианка. – отговаря Анка. – А аз…. аз…аз съм индипетка!В един манастир игуменката, като се разхождала по двора, намерила един употребяван презерватив. Събрала тя всички монахини. Наредила по-старите на първия ред, а по-младите на втория ред. – Около манастира обикаля мъж. – заявила тя. – Боже опази! Боже опази! – обадил се първия ред. – Хи- хи- хи! – чуло се от втория ред. – В манастира е влизал мъж.- отново заявила игуменката. – Боже опази! Боже опази! – чуло се от първия ред. – Хи- хи- хи! – казали от втория ред. – Намерих в двора използван презерватив. – рекла отново игуменката. – Боже опази!- казали отпред. – Хи- хи- хи! – от втория ред. – Но презерватива беше с дупка. – отговорила игуменката. – Хи- хи- хи! – казали отпред. – Боже опази!- чуло се отзад.Дъщерята на съдия връхлита радостно в кабинета на баща си и задъхано съобщава: – Тате, много съм щастлива. Мистър Джонс ми призна любовта си. – Лоша работа, дъще. – поклаща глава съдията. – Доколкото познавам мистър Джонс, той си признава само под влияние на неопровержими улики…Един мъж отишъл в командировка. Там толкова се увлякъл по жени, че му избили едното око. Нямало друг начин, сложили му око на бик. Тръгнал да се прибира у дома и се чудел какво ще каже на жена си. Още на гарата, като го видяла, тя започнала да му се моли: – Пешо, не ме гледай така, всичко ще ти кажа!", "date": "2017.07.21", "title": " Кога в автомобила можем да признаем на катаджия, че сме пияни"}
{"url": "https://trud.bg/%d0%be%d0%be%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%bd%d0%b0%d1%87%d0%b8%d1%82%d0%b5%d0%bb%d0%bd%d0%be-%d0%b5-%d0%bd%d0%b0%d0%bc%d0%b0%d0%bb%d0%b8%d0%bb%d0%b0-%d0%b1%d0%b8/", "text": "България значително е намалила генерираните битови отпадъци през последните години. Това се казва в доклад на Икономическата комисия за Европа на ООН (ИКЕ на ООН), която извърши преглед на постигнатото от страната ни в областта на околната среда. Това е третият преглед на резултатите, който обхваща периода 2007-2015 г. Целта е била да се провери напредъкът и изпълнението на препоръките от втория преглед през 1999-2000 г. В доклада се отбелязва „значителен напредък“ по проследените показатели в сферата на околната среда. Окончателният доклад е  на ИКЕ на ООН, съобщават от МОСВ.Според оценката по отношение на битовите отпадъци е постигнат много добър резултат и по процент обхванато население в организираното управление на отпадъците – вече 99.6% от българите (отразени са последните данни към 2016 г.). Отбелязва се и напредъкът в изграждането и модернизирането на съоръженията за пречистване на отпадъчни води.Друг критерий в прегледа, по който България е оценена високо, е постигнатото в биоразнообразие. Според анализа за 10 години броят на защитените територии е увеличен с 43% – резултатът е отчетен през 2014 г. спрямо 2004 г. За същия период площта на защитените територии е нараснала с 25,56%.Положително е оценен напредъкът в развитието на политическата рамка за околна среда. Постижение в тази насока е присъединяването и участието във важните многостранни екологични споразумения. България е сред страните, които успешно изпълняват изискванията на рамковата конвенция на ООН по измененията на климата.По важни за страната ни показатели – като качеството на въздуха, е регистрирано модернизиране на системата за мониторинг. Наблюдава се значително намаляване на вредните емисии в атмосферата. Изградена е и система за мониторинг на шума. Забележителен напредък има при използването на енергия от ВЕИ, като делът й достига 16,3% през 2012 г. – с това е изпълнена целта от поне 16% през 2020 г.Заедно с положителните оценки в доклада за набелязани и редица препоръки по отношение на подобряване на политическата рамка за управление на околната среда, по-широко прилагане на финансовите инструменти, подобряване на мониторинга, управлението на водите, управлението на отпадъците, качеството на въздуха и биоразнообразието. Участието в прегледа е доброволно и препоръките нямат задължителен характер, но МОСВ и останалите компетентни ведомства ще ги анализират и ще планират мерки по изпълнението им.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " ООН: България значително е намалила битовите отпадъци"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%b8%d1%8f%d0%bd-%d0%bd%d0%b5%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%b5%d0%bd-%d0%b0%d0%bd%d0%b3%d0%bb/", "text": "Пиян и неправоспособен англичанин бе прибран в ареста в нощта срещу петък. Това съобщиха от Областната дирекция на МВР във Велико Търново.Пет минути след полунощ във великотърновското село Присово полицаи спрели за проверка лек автомобил „Джип командер” с търновска регистрация, собственост и управляван от К.Р. на 56 години, живущ в село Пчелище.  Неправоспособният поданик на Кралство Великобритания е със статут на продължително пребиваващ в страната. Проверката с дрегер отчита 1,71 промила алкохол. Образувано е бързо производство за престъпление по чл.343б, ал.1 от НК.", "date": "2017.07.21", "title": " Задържаха пиян неправоспособен англичанин в Търново"}
{"url": "https://trud.bg/%d0%bd%d0%b0%d0%b4-100-%d0%b0%d1%80%d1%82%d0%b8%d1%81%d1%82%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d1%86%d0%b0%d1%80%d0%b5%d0%b2%d0%b5%d1%86-%d0%b2-%d0%be%d0%bf%d0%b5%d1%80/", "text": "Над 100 артисти ще излязат на откритата сцена на крепостта „Царевец“ в оперетата „Цигански барон“ на Йохан Щраус. Обичаното заглавие е подготвено от Музикално-драматичен театър „Константин Кисимов“ във Велико Търново специално за Втория сезон на българските оперни театри „Сцена на вековете“. Спектакълът е на 28 юли от 21 часа.Водещи солисти и музиканти от цялата страна са привлечени за участие в постановката на търновския театър. Близо 40 гост-изпълнители ще присъединят към хора, балета и оркестъра на МДТ. За тях в ателиетата на МДТ са ушити и около 30 нови сценични костюми. В постановката със свои изпълнения ще се включат и танцьори от Професионален ансамбъл „Искра” при читалище „Искра” във Велико Търново. Ролите в оперетния спектакъл са поверени на Момчил Караиванов, Христо Сарафов – гост, Миряна Калушкова, Доротея Доротеева, Зорница Дамянова – гост, Иво Йорданов – гост, Милен Иванов, Деница Александрова, Йордан Чейреков.„Цигански барон“ присъства в репертоара на МДТ от създаването му досега и едно от най-играните заглавия. Постановката сега е дело на гост-режисьора Юлия Маринова. Диригентската палка е поверена на Игор Богданов. Хореографията е на Катя Богданова, а художник е Лидия Къркеланова.Красива приказка за любовта и за търсенето на едно изгубено съкровище ще разкаже сред естествения декор на Царевец търновският театър. Той участва за първи път в „Сцена на вековете“ и е единственият професионален оперетен театър, който обогатява фестивалния афиш с оперетно заглавие.  Сред руините на царския дворец публиката ще види противопоставянето на два свята – на властта в лицето на граф Хомонай и на граф Карнеро и този на веселите цигани. На този фон се развива и вълнуващата любовна история на Сафи и Шандор Баринкай.", "date": "2017.07.21", "title": " Над 100 артисти излизат на Царевец в оперетата „Цигански барон“ на Щраус"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bc%d0%b0%d0%bb%d0%be%d0%bb%d0%b5%d1%82%d0%bd%d0%b8-%d0%ba%d1%80%d0%b0%d0%bb%d0%b8-%d0%be%d1%82-%d0%bd/", "text": "Момчета на възраст между 8 и 11 години в различно съучастие са извършили четири кражби на контактни ключове и радиокасетофони от различни марки леки автомобили в Горна Оряховица.Посегателствата са извършени за периода от 11 до 14 юли. Вещите са установени и върнати на собствениците.Преписките са подготвени за изпращането в Горнооряховската районна прокуратура с мнение за препращане на Местната комисия за борба с противообществените прояви на малолетни и непълнолетни в града за налагане на възпитателни мерки.", "date": "2017.07.21", "title": " Спипаха четирима малолетни крали от незаключени автомобили"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d0%b0%d1%80%d0%b8%d1%80%d0%b0-%d1%80%d0%be%d0%ba%d0%b5%d1%80%d1%81%d0%ba%d0%b0-%d0%b2%d0%be%d0%b9%d0%bd%d0%b0-%d0%b2-%d1%82%d1%8a%d1%80/", "text": " Полицията във Велико Търново се намеси навреме и светкавично парира разразилата се тази седмица война между рокерски клубове. След като новината за ескалиращото напрежение бе тиражирана в медиите, Окръжаната прокуратура в старата столица се самосезира и разпореди проверка по случая. Преди това обаче ръководството на Областната дирекция на МВР предприе незабавни мерки и представители на враждуващите моторджийски организации бяха привикани за показания в полицията. Съставени им бяха предупредителни протоколи.Битката между мотоклубовете бе за сфери на влияние и финансови интереси. За това се разбра от множество публикации в социалните мрежи, които буквално прегряха от коментари. Конфликтът се разгоря между моторджиите от „Олд Бастардс” и конкурентният Hells Angels. Негодуванието на търновци се разрасна неимоверно след кaто се разчу, че известният клуб „Олд Бастардс” е закрит и членовете му свалят емблемите от гърбовете си.Репортерска проверка на „Труд” установи, че действията на рокерите са по неписани правила, наложени в техните среди.„Според нашите норми, aкo пo-гoлeмият клyб peши, чe някoй пo-мaлък мy пpeчи, мoжe дa гo “зaкpиe”. Реално Hells Angels има около 30-тина членове, а опонентът му „Олд Бастардс” е с около двайсетина души.Освен това Hells Angels са по-силни финансово и имат подкрепата на събратята си от Америка. Зад тях стоят и няколко охранителни фирми”, разясниха преди два дни рокери от старата столица.Запознати с рокерския живот довериха, че към членове на „Олд Бастардс” били отправяни сериозни заплахи за саморазправа и закани, че ако не се закрият, ще бъдат бити и сваляни от моторите.Абсурдът е пълен, защото реално „Олд Бастардс” имат официална регистрация и никога не са нарушавали с действията си законови разпоредби. Заканите обаче принудили вcички пpeдcтaвитeли нa “Олд Бacтapдc” да cвaлят нaшивкитe нa клyбa oт гъpбoвeтe cи и дa ce дъpжaт тaкa, чe oбщнocттa им вce eднo нe e cъщecтвyвaлa никoгa.След намесата на органите на реда обаче представителите на „Олд Бастърдс“ заявяват, че има ред и орган, който може да извърши закриване на един клуб. „Общото събрание на мотоклубовете в България има правомощия да взема подобни решения. Български мотоклуб с традиции не може да бъде закрит от друг мотоклуб при това чуждестранен. Заради това в най-скоро време ще бъде свикано Общото събрание на мотоклубовете у нас, което ще реши дали Олд Бастардс да бъде закрит или в случая става дума единствено за провокации от опоненти“, разясниха от моторджийските среди в болярския град.“Олд Бacтapдc” бeшe cъздaдeн пpeз 2012 г. Рoкepитe ca пoзнaти oт дeceткитe cи блaгoтвopитeлни aкции, пpoтecти пo paзлични социални и обществени кayзи и opгaнизиpaнeтo нa мaщaбния мoтo poк фecт във Вeликo Tъpнoвo, кoйтo пocлeднитe двe гoдини пpaвихa cъвмecтнo c Hells Angels.Пpoявaтa бeшe включeнa в кyлтypния кaлeндap нa Общинa Вeликo Tъpнoвo.Тaзи гoдинa двaтa клyбa тpябвaшe дa нaпpaвят oт 7 дo 9 юли нaд Пeтpoпaвлoвcкия мaнacтиp дo Ляcкoвeц мoтo poк cъбop пoд нacлoв “В cъpцeтo нa Бългapия”, пише във форумите.Според публикациите във Фейсбук става ясно още, че “гpyбoтo нecпaзвaнe нa пpaвилaтa” вcъщнocт e нeжeлaниeтo нa “Олд Бacтapдc” дa yчacтвaт в cъбop c бюджeт 100 000 лв, които да се разпределят , както Hells Angels прецени.Това обаче било изтълкувано от „Олд Бастардс” като дайте 50 000 лв. зa cъвмecтeн cъбop и бягaйтe зa cтyдeнa вoдa или ви зaкpивaмe.След като гръмна новината за разприте, председателят нa „Олд Бастардс” Пeтъp Стeфaнoв потвърди пред „Труд”, че клубът е бил предупреден, че трябва да бъде закрит. Той обаче отказа коментар за драматичния развой на събитията. Сподели само че търновци знаят кои са те , знаят и кои са представителите на конкурентния клуб и много добре разбират ситуацията. От Hells Angels пък твъpдяха, чe тoвa нe e вяpнo и чe тe ca caмo гpyпa мoтoциклeтиcти, кoитo opгaнизиpaт coциaлни cъбития, кaтo cъвмecтни кapaния, кyпoни и cъcтeзaния.Hells Angels e известен в много държави мoтoклyб. ФБР, Кaнaдcкaтa aгeнция зa кpиминaлнo paзyзнaвaнe и Евpoпoл нeeднoкpaтнo cигнaлизиpaт, чe Ангeлитe ca cвъpзaни c нacилия, нapкoтици и peкeт. Нaчaлoтo нa клyбa ce фopмиpa пpeз 50-тe гoдини нa минaлия вeк в Амepикa. Клyбът e зaбpaнeн в Гepмaния.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Полицията парира рокерска война в Търново"}
{"url": "https://trud.bg/%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0%d1%82-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be-%d0%bd%d0%b0-16-%d0%b3%d0%be%d0%b4%d0%b8%d1%88%d0%bd%d0%be%d1%82/", "text": "Акциите по издирването на 16-годишният Кристиян, който, се прекратяват, съобщи кметът на родопското село Цветан Славков.Вече тринадесети ден няма следа от момчето. По думите на кмета всички места в района са обходени и са проверени и пещерите, предаде . В момента се разчита на камерите в селото, чиито записи се преглеждат периодично.В продължение на близо две седмици доброволци и служители на МВР обхождаха района на Триград и близките населени места. Единствено две жени от селото подадоха сигнал, че вероятно са забелязали Кристиян. Последва претърсване на този район, но следа от момчето не бе открита. Водолази и пещерняци също се включиха в акциите.От МВР продължават работата по случая, тъй като Кристиян е обявен за общодържавно издирване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Прекратяват издирването на 16-годишното момче край Триград"}
{"url": "https://trud.bg/%d0%b5%d0%ba%d0%be%d0%bc%d0%b5%d1%82%d0%be%d0%b4-%d1%89%d0%b5-%d1%81%d0%bf%d0%b0%d1%81%d1%8f%d0%b2%d0%b0-%d0%b7%d0%b5%d0%bb%d0%b5%d0%bd%d0%b8%d0%bd%d0%b0%d1%82%d0%b0-%d0%b2%d1%8a%d0%b2-%d0%b2%d0%b0/", "text": "Първа в страната община Варна поде биологична борба със средиземноморската цикада. Малките, бели и обвити в пухкава паяжина вредители нанасят сериозни поражения на зеленината в града от 3 г.„Разрешените за обработка на обществени зелени площи препарати не са ефективни. Затова след проучване внесохме от Италия 10 гнезда с миниатюрни оси, които са естествен враг на този вид цикади. Тези паразити атакуват и ларвите, и възрастните насекоми“, обясни пред „Труд“ Антоанета Тончева, директор на общинското предприятие „Дезинфекция, дезинсекция и дератизация“. Тя бе категорична, че миниосите не са опасни за хората, защото не жилят. И цикадите от вида  Metcalfa pruinosa не застрашават здравето на човек, но нападат над 200 вида храсти, цветя и дървета. У нас са били внесени с кораби от Средиземноморието, откъдето идва и името им. Тъй като нямат естествен враг по нашите географски ширини, те се разпространяват бурно в най-горещите месеци. Миналото лято бе отчетен пик в популацията им, като засегнати бяха не само парковете, но и кварталните градинки в цяла Варна.„Това наложи да ползваме биоагент. Методът е скъп, но е екологичен и ще има устойчив резултат“, коментира Тончева. Гнездата с миниоси от 2 месеца са поставени в Морската градина и парка на кв. Аспарухово. Наесен специалисти ще отчетат развитието им. За да се постигне естествен баланс обаче ще са нужни поне 5 г.", "date": "2017.07.21", "title": " Екометод ще спасява зеленината във Варна\t\t\t"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d1%84%d1%83%d1%82%d0%b1%d0%be%d0%bb%d0%b5/", "text": "Благотворителен футболен турнир ще се проведе в събота в великотърновското село Габровци. Теренът в китното селище ще посрещне отборите на „Лактима Балкан”, Община Велико Търново, отбор от полицията в старата столица, „Мулмикс”, „Камен Карс”и други.Събраните средства от турнира ще бъдат дарени за лечението на малката Йоана, която се бори с тежко заболяване повече от година. Идеята за турнира е на общинския съветник от ГЕРБ Жельо Желев, който създаде и събитийна група в социалните мрежи, с която кани всички желаещи да присъстват на събитието.„С колегата Христо Медникаров имаме амбицията и ще положим усилия да направим една много хубава традиция – провеждането на футболен турнир в с. Габровци. Надяваме се да се получи приятно и полезно за всички нас мероприятие. Приятно, защото спортуваме в хубавите летни дни, в едно от най-хубавите места на нашата община. Полезно, защото искаме да помогнем с каквото можем на хора, изпаднали в нужда. А такива никога не липсват”, споделя един от най-младите общински съветници.Купите за победителите вече са готови, а организаторите са се погрижили на място да има хубава храна и разхладителни напитки за присъстващите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Организират благотворителен футболен турнир в помощ на болно дете"}
{"url": "https://trud.bg/%d0%bf%d1%80%d0%be%d1%84-%d0%b4%d0%b8%d0%bc%d0%be-%d1%81%d0%be%d0%bb%d0%b0%d0%ba%d0%be%d0%b2-%d1%81%d0%b5%d0%b8%d0%b7%d0%bc%d0%be%d0%bb%d0%be%d0%b3-%d0%b1%d0%be%d0%b4%d1%80%d1%83%d0%bc-%d0%b8-%d0%be/", "text": "Българите не трябва да се притесняват след снощния силен трус, който удари Гърция и Турция. Проф Димо Солаков от БАН заяви за , че за този регион сеизмичната активност е съвсем нормална. В момента продължават вторичните трусове, някои от които може да са с по-висок магнитуд.„За този регион сеизмичната активност е съвсем нормална. Остров Кос и курортът Бодрум се намират в една доста сеизмична зона. Там са ставали и ще стават доста силни земетресения. Всичко това се обуславя от движенията в региона. Там те достигат няколко сантиметра на година, докато за България, те са десетки пъти по-малко.Проф. Солаков заяви, че в момента сеизмичната обстановка е нормална за след такова силно земетресение. Продължават т.нар следтрусови събития, като досега най-силното е с магнитуд около 4.8. Вторичните трусове са с голяма интензивност като бройка, но тази бройка ще намалява.Може да се очакват и по-сериозни земетресения, но магнитудът им няма да е такъв, че да предизвика тези последствия, които предизвика основният трус снощи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Проф Димо Солаков, сеизмолог: Бодрум и остров Кос се намират в доста сеизмична зона"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d0%bf%d1%80%d0%b8-%d1%82%d1%80%d1%83%d1%81/", "text": "Няма български граждани както сред загиналите в земетресението край гръцкия остров Кос, така и сред тежко ранените 13 души, потвърди посолството на Република България в Гърция.Българската дипломатическа мисия разполага с данни за 98 наши сънародници, постоянно пребиваващи на югоизточния егейски остров. Дипломатите ни звънят на всички онези българи, предоставили телефон за връзка, информираха от МВнР.Телефонните връзки на острова са силно затруднени в резултат от земетресението. Трусът с магнитуд 6,7 по скалата на Рихтер бе регистриран в 1,35 часа тази сутрин в района между остров Кос и турския курортен град Бодрум.Потвърдените жертви на труса са турски и шведски гражданин. Тежко ранените са гръцки, турски, шведски един норвежки гражданин. Те са транспортирани до болници в Крит и Атина. Летището на остров Кос функционира нормално. Властите предупреждават, че има вероятност от вторични трусове.Посолствата на Република България в Атина и Анкара следят обстановката и имат готовност за оказване на съдействие на пострадали български граждани.Български граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на посолствата на България в Анкара и Атина.Посолство на Република България в Анкара:0090 533 376 37 690090 312 467 20 710090 312 427 51 420090 312 467 20 710090 312 427 51 42Посолство на Република България в Атина:0030 210 67 48 1050030 210 67 48 1060030 210 67 48 1070030 693 70 96 220АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " МВнР: Няма пострадали българи при труса в Егейско море"}
{"url": "https://trud.bg/%d1%81%d0%b0%d1%89-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%bd%d0%b0-%d1%81%d0%b2%d0%be%d0%b8%d1%82%d0%b5-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%b4%d0%b0-%d0%bf/", "text": "През следващите седмици САЩ ще забранят на американските граждани да посещават Северна Корея. Подготвяната мярка, която потвърдиха две туристически агенции, ще бъде наложена само няколко седмици след смъртта на американския студент Ото Уормбиър, предава AFP.Според източниците на агенцията забраната ще влезе в сила на 27 юли, когато се отбелязва годишнината от края на Корейската война. Ще бъде даден 30-дневен гратисен период на американците, които вече се намират в изолираната комунистическа страна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " САЩ забраняват на своите граждани да посещават Северна Корея"}
{"url": "https://trud.bg/%d1%81%d1%8a%d0%b4%d1%8a%d1%82-%d1%82%d0%b8%d1%80-%d1%8a%d1%82-%d0%b5-%d0%b1%d0%b0%d0%b3%d0%b0%d0%b6-%d0%bd%d0%b0-%d1%88%d0%be%d1%84%d1%8c%d0%be%d1%80%d0%b0-%d0%b1%d0%be%d1%80%d0%b8%d1%81%d0%be/", "text": "„Освен да го приема това като виц, не мога да допусна, че това е истина.“ Така реагира премиерът Бойко Борисов по време на последното заседание на правителството, когато финансовият министър Владислав Горанов съобщава за решение на Върховния административен съд, с което се отменя акт на НАП. Според решението ТИР-ът е багаж на шофьора.Ето и стенограма от обсъждането на въпросната точка:Точка 19 Проект на Решение за одобряване проект на Закон за изменение и допълнение на Наказателния кодекс.НИКОЛАЙ ПРОДАНОВ: Уважаеми господин премиер, уважаеми членове на Министерския съвет, представения на вашето внимание законопроект включва мерки за борба с изпирането на пари и финансирането на тероризма, разширяване на кръга на престъпленията, свързани с извършване и закана за извършване на терористични действия. Всъщност тук става дума да един стар законопроект, който е бил одобрен и внесен за разглеждане и приемане в 43-ото Народно събрание, но поради предсрочното прекратяване на неговата дейност не е разгледан, което налага повторното му внасяне в 44-ото Народно събрание. Същевременно бих искал да поясня, че ние сме принудени да побързаме, тъй като чрез този законопроект се транспонира една директива на Европейския парламент и на Съвета във връзка със забавянето ни е възможно наказателна процедура, затова са поети ангажименти законопроектът да бъде одобрен от Министерския съвет до края на месец юли 2017 г. и приет от Народното събрание до края на месец септември 2017 г. Предлагам да бъде приет.БОЙКО БОРИСОВ: Сега като го приемем, отива в Народното събрание. Горанов!ВЛАДИСЛАВ ГОРАНОВ: Уважаеми господин премиер, няма пряка връзка с темата, която в момента обсъдихме и одобрихме, тъй като наистина законопроектът, който току-що одобрихме е минавал веднъж през Министерския съвет. Това, което искам да споделя с вас е, че с Решение № 9395 на Осмо отделение на Върховния административен съд от 17 юли 2017 г. след задълбочен анализ Административният съд отхвърля жалбата на НАП срещу отмяната на ревизионен акт, като стига до извода, че ТИР-ът е багаж на шофьора. Това само го споделям, за да разбирате колко е трудно понякога на администрацията да се справи със сложните казуси, които възникват пред нея. Когато говорим за съдебна реформа, тя прониква във всяка част на нашия обществен и икономически живот и стига до там, че ТИР-ът става багаж на шофьора.БОЙКО БОРИСОВ: Аз освен да го приема това като виц, не мога да допусна, че това е истина.ВЛАДИСЛАВ ГОРАНОВ: Има го на сайта на съда, Решение № 9395 от 17 юли. В името на народа и следва.БОЙКО БОРИСОВ: Затова госпожа Захариева и госпожа Цачева, нали пратихме едно писмо, защото дори най-малкият коментар по темата ще се приеме, че едва ли не се месим или нещо казваме, до Брюксел, съдиите и прокурорите, така както искахме за прокурорите, така и за съдиите да дойдат и ето по такива теми да се произнесат и да си обясняват там, просто ако това е вярно. Аз не мога да го приема, че е вярно, въпреки че Горанов чете дела, да приемеш че камионът, ТИР-ът отзад ти е багажа, значи машинистът може целият влак да му е също багаж по тази логика с товарите. Просто не ми се ще. Затова да се иска проверка и на съдии и на прокурори, както беше по прокурорите, вие сте искали, но ето по такива дела да дойдат и обяснявайте се. Ние искаме от НАП да събере приходи да има за заплати, да има за пенсии, ТИР-ът – багаж. Сега това не е само, в края на краищата ако е така, разбира се. И го провери дали е така. И госпожа Цачева като отиде на Висшия съдебен съвет … Това малко звучи като синджирът си дойде, козата я няма. Точно за това са тези проверки или ние не ги наричаме проверки, а механизъм за подкрепа и подпомагане. Нека да ни подкрепят и да ни подпомогнат, но не може НАП да кажат не събираме или сме осъдени или няма да си съберем приходите от този ТИР, защото той се явява багаж на шофьора. Повтарям, проверете го. Петкова!ТЕМЕНУЖКА ПЕТКОВА: Благодаря, господин премиер. По повод внесените предложения за промяна в Наказателния кодекс Министерство на енергетиката е подкрепило всички тези предложения, но наред с това ние сме направили едно предложение, което е свързано с криминализиране на деянията, свързани с незаконния добив. Виждам, че това наше предложение не е обсъдено и не е направен коментар по него, но само, уважаеми господин премиер и колеги, искам да обърна внимание на това, че това е една много сериозна тема за цялото общество. Това е едно деяние, което на практика представлява кражба на изключителна държавна собственост, каквато собственост са подземните богатства на България. Да не говорим за другите изключително големи проблеми, които се нанасят и върху инфраструктурата, върху живота и здравето на хората. Затова бих помолила за малко повече разяснение и бих помолила това наше предложение да влезе в промените, които се правят в Наказателния кодекс. Искам да отбележа и това, че това е инициатива и на кмета на община Перник, където знаете, че има изключително сериозни проблеми. С писмо кметът на общината сезира и министъра на енергетиката, министъра на икономиката, премиера, така че моля това наше предложение да бъде подкрепено и да влезе в промените на Наказателния кодекс сега. Благодаря.БОЙКО БОРИСОВ: Приема се.НИКОЛАЙ ПРОДАНОВ: Да дам малко пояснения. Министерството на правосъдието е напълно наясно с този проблем. За съжаление предложението на Министерство на енергетиката е дошло извън рамките на сроковете, предвидени в Закона за нормативните актове. Междуведомственото съгласуване по законопроекта е приключило на 4 юли, ние сме оформили преписката на 12 юли и сме я пратили в Министерския съвет, а писмото от Министерство на енергетиката е пристигнало на 13 юли. Така че за съжаление не сме могли да реагираме. Както вече поясних, България я грози наказателна процедура, така че не можем да бавим този законопроект.БОЙКО БОРИСОВ: Предлагам да го приемем на вносител, тъй като това е изключително важно предложение и разговаряйте с депутатите от мнозинството, за да не губим време, да вървим напред законът, че ни грози наказателна процедура.ТЕМЕНУЖКА ПЕТКОВА: Благодаря.", "date": "2017.07.21", "title": " Съдът: ТИР-ът е багаж на шофьора. Борисов: Това е виц (СТЕНОГРАМА)"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d1%81-%d1%80%d0%b5%d0%ba%d0%be%d1%80%d0%b4%d0%b5%d0%bd-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba/", "text": "През 2016 г. икономиката на Северна Корея е нараснала с най-бързите си темпове за последните 17 години, въпреки международните санкции, които търпи изолираната страна заради амбициите й да стане ядрена сила, съобщава Reuters,  позовавайки се на данни от Централната банка на Южна Корея.Брутният вътрешен продукт (БВП) в Корейската народно-демократична република през миналата година се е повишил с 3,9% спрямо предходната година, когато икономиката е била отслабена поради сушата и ниските цени на основните стоки. Ръстът, генериран от въгледобива и енергетиката, е най-висок от 1999 г.През 2016 г. Северна Корея, чийто най-голям търговски партньор е Китай, е увеличила износа си с 4,6 %.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Северна Корея с рекорден икономически ръст въпреки санкциите"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%bc/", "text": "Окръжна прокуратура – Пловдив наблюдава дело за убийството на момиченце на 1 година и 10 месеца, извършено в нощта на 18 срещу 19 юли в град Стамболийски. След извършени от разследващите полицаи при отдел “Криминална полиция” към Областна дирекция на МВР- Пловдив множество незабавни действия по разследването, е установено, че извършител на тежкото престъпление е 18-годишната майка на детето, която е задържана.Младата жена е Гергана Б. е от цигански произход и от монтанско село и от няколко месеца живее в Стамболийски. Тя е задържана за срок от 72 часа с постановление на наблюдаващия делото прокурор, който е повдигнал обвинение за предумишлено убийство по особено жесток начин на 22-месечната Анка Б.Момиченцето е било удушено с чорап, който бил натикан в устата му, а трупът му е захвърлен в покрайнините на Стамболийски в района на бившата Заглушителна станция в града, където е намерен в четвъртък вечерта от местен клошар. Той подал сигнал в полицията и пристигналите на местопрестъплението служители на реда открили голото телце на детето, което било с памперс.Близо до трупа са открити и дрехите на момиченцето. При огледа съдебните медици установили , че детето е починало от задушаване. В устата му е открит чорап, който е спрял притока на въздух. Разследващите са установили, че трупът е на Анка Б.Мотивите за жестокото убийство, което потресе не само ромската махала на Стамболийски, но и целият град, все още се изясняват.", "date": "2017.07.21", "title": " 18-годишна циганка удуши дъщеричката си с чорап в устата и захвърли трупа й край Стамболийски"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%be%d0%bf%d0%be%d0%b2%d0%b5%d1%81%d1%82%d0%b5%d1%82%d0%b5-%d0%bf%d0%be%d0%bb%d0%b8%d1%82%d0%b8%d1%86%d0%b8/", "text": "В документа „Общ поглед върху модела КТБ“ и публичните изявления на Прокуратурата има констатация, че от КТБ са финансирани политици. Днес изпращаме писмо до Специализираната прокуратура, в което молим да бъде оповестен списъкът на политиците, които са финансирани от КТБ.Това каза лидерът на БСП Корнелия Нинова пред журналисти във връзка с обвинителния акт за КТБ.Мотивите ни за това са: КТБ е огледало на целия преход – бизнес интереси, икономически и политически интереси, в обвързаности задкулисно, в защита на лични интереси, съмнения за престъпления, щом има и обвинителен акт. И всичко това на гърба на народа. Смятаме, че с това разследване и връщане на чувството на справедливост, можем да сложим край не само на „Модела КТБ“, както този документ е озаглавен, а и на модела на политиката на прехода, правена по този начин – задкулисно, в личен интерес, за пари, обвързаности, особено на политическата класа. Ето защо имаме нужда – ние и обществото, от пълна прозрачност. Нека този списък на политиците бъде оповестен, призова Нинова.Цитирам доклада на Прокуратурата, където се казва: „материалите могат да бъдат очертани в няколко направления: „финансиране“ на политици“ и „получавани парични суми в брой по нареждане на самия обв. Василев – различни лица от политическия живот“.Отнасяме се към този въпрос – КТБ, и чувството за справедливост, принципно. Няма никакво значение от коя политическа партия. Става въпрос за нещо много по-голямо – изчистване на политическия и икономическия живот в България. И за поставяне на нови основи – почтеност, на други правила в политиката и живота ни на всички.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Корнелия Нинова: Оповестете политиците, финансирани от КТБ"}
{"url": "https://trud.bg/%d1%8f%d0%bb%d0%be%d0%b2%d0%b8-%d0%bd%d0%b0%d0%bf%d1%8a%d0%bd%d0%b8-%d0%bd%d0%be-%d0%ba%d0%be%d0%b9-%d1%89%d0%b5-%d0%bf%d0%bb%d0%b0%d1%89%d0%b0/", "text": "Тръбата свири отбой. Не се случва за първи път. Но защо трябваше да се пускат изкуствени патици и да се нагнетява ненужно напрежение с изцепките за отпадането на класа за прослужени години? Или за ограничаване на плащанията в брой до 1000 или 5000 лв.? Да не говорим за заиграването с възможността чужденци безпрепятствено да купуват българска земя.Три казуса, с които бе занимавано народонаселението в продължение на няколко седмици. Толкова тревоги и трепети, за да се окаже, че и трите няма да се случат. Напразни усилия, които обаче изхабиха безценно време за други много по-важни неща, които също няма да се случат, но по други причини.Явно все още българинът, но най-вече онези българи, облечени във власт, не умеят да ценят и да пазят най-скъпото – времето, в което живеем. Да не би да си мислят, че са вечни?", "date": "2017.07.21", "title": " Ялови напъни, но кой ще плаща?"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b0%d1%82%d0%b0-%d0%be%d0%b1%d1%8f%d0%b2%d0%b8-%d0%b8%d0%bc%d0%b5%d0%bd%d0%b0%d1%82%d0%b0-%d0%bd%d0%b0-%d0%ba%d0%b0%d0%bd%d0%b4/", "text": "В съответствие с утвърдените правила за номиниране на кандидати за членове на Комисията за защита от дискриминация (КЗД) и стремежа за прозрачност в работата на държавните институции, на интернет-страницата на Администрацията на Президента са публикувани имената на кандидатите за членове на КЗД от квотата на държавния глава. Това съобщиха от „Дондуков“ 2.Списъкът съдържа 18 имена:АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Президентството обяви имената на кандидатите за членове на Комисията по дискриминация"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%bc%d0%b0%d1%80%d1%82%d0%b8%d0%bd%d0%be%d0%b2-%d1%81%d0%b0%d0%bc-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d0%b8%d0%bc/", "text": "Отказвам се от имунитета си доброволно. Това каза народният представител от ПГ на ГЕРБ Живко Мартинов във връзка с внесеното в деловодството на НС  искане за снемане на  му  от главния прокурор Сотир Цацаров.„Има група хора, които от няколко месеца пишат жалби срещу мен“, каза Мартинов и добави, че това са хора от левия спектър. „Губят 11 години в Добрич и имат към мен неприязън и това е в основата“, поясни мотивите на опонентите си депутатът.Мартинов поясни, че към част от тези хора има завеждани дела. „Към кантората на Менко Менков работя срещу тях. Друга част от тях ми дължат наеми“, допълни Мартинов. Той уточни, че неразплатените суми са големи. По-рано днес главният прокурор Сотир Цацаров внесе в Народното събрание искане за снемане имунитета на народния представител Живко Мартинов. От прокуратурата уточниха, че искането се основава на данни, събрани лично от прокурор от Специализирано звено „Антикорупция“ – СГП и потвърдени от проверка, извършена от ДАНС.", "date": "2017.07.21", "title": " Депутатът Мартинов сам се отказа от имунитет"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%bd%d0%be%d0%b2%d0%be-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bd%d0%b0-%d0%ba%d0%b0%d0%bb%d0%b8/", "text": "Министърът на околната среда и водите Нено Димов постигна възможно най-благоприятните за страната ни договорености с Европейската комисия по съдебното дело за изградените вятърни генератори в защитена зона „Калиакра“. Той запозна с тях кметовете на Шабла Мариян Жечев, на Каварна Нина Ставрева и представителите на бизнеса.В резултат на преговорите с Комисията се стигна до решение да не бъдат премахвани изградените до момента вятърни генератори, голф игрище, къщи, хотели, вилни селища, инфраструктура в защитената зона. Същевременно се изисква налагането на забрана за издаването на нови разрешения за всякакво строителство на територията, съобщиха от пресцентъра на МОСВ.Първоначално ЕК поиска България да бъде осъдена за одобрението на множество проекти (около 600) в зоната. Става въпрос за 2900 ветрогенератора и проекти за къщи, вилни селища, инфраструктура, проекти за разораване на спетен хабитат и др. В резултат на проведената съдебна защита обхватът на проектите беше намален. С решение на Съда на ЕС от 14 януари 2016 г., България беше осъдена за нарушение на европейското законодателство за девет проекта за ветрогенератори и един за голф игрище. От тези девет проекта, три не са реализирани и са загубили валидност на актовете за одобряването им. Съдебното решение се отнася до реално съществуващи шест проекта за вятърни генератори и един проект за голф игрище.В резултат на постигнатите сега договорености тези 7 проекта ще продължат да съществуват и няма да се наложи премахване на ветрогенераторите и цялостно възстановяване на терена на голф игрището.За целта до края на септември т. г. България трябва да изпълни няколко условия. Страната ни трябва да гарантира, че вече съществуващата част от системата за ранно предупреждение за прелитащи птици е в действие и да предложи график за нейното доизграждане, така че да обхване всички оператори на генератори. До пълното изграждане на системата трябва да бъдат предвидени временни мерки за тези, които все още не са обхванати от нея. Това означава спиране на работата на вятърните турбини по време на миграционните периоди на птиците.Освен това министърът на околната среда и водите трябва да издаде заповед за обявяване на зона „Комплекс Калиакра“, в която да има забрани за извършване на строителство, с цел опазване на степния хабитат. Трябва да бъдат изменени заповедите за защита на птиците в зони „Калиакра“, „Белите скали“ и „Било“, които да включат мерките, свързани със системата за ранно предупреждение, и такива за опазване на видовете и местообитанията. Важно условие е и финализирането и приемането на интегриран план за управление на района на Калиакра. Той следва да включва мерки, съгласно Плана за действие за защита на червеногушата гъска.Заповедите предстои да бъдат издадени в най-скоро време. Те са по реда на Закона за биологичното разнообразие и с тях ще се забранят и ограничат дейностите в защитени зони „Калиакра” и „Белите скали“ за опазване на дивите птици. Министърът на околната среда и водите ще може временно да спира работата на единични вятърни турбини, групи от ветрогенератори или цели ветроенергийни паркове, при наличие на данни за интензивен миграционен поток на птици, които в комбинация със специфични климатични условия, създават опасност от сблъсък с витлата.Предстои да бъде обявена защитена зона „Комплекс Калиакра”, която се намира в землищата на с. Тюленово, община Шабла, с. Камен бряг, с. Свети Никола, с. Българево, Каварна, с. Божурец, с. Топола, община Каварна и Балчик, община Балчик, с обща площ 483 362, 770 дка, от които 437, 272 кв. км морски пространства. Предмет на опазване ще бъдат природни местообитания, видовете растения и животни.В границите на защитената зона се забранява използването на дънни тралиращи и драгиращи средства, изграждане на изкуствени подводни рифове и острови. Няма да може да се осъществява търсене и проучване на полезни изкопаеми (строителни и скално-облицовъчни материали), разкриване на нови и разширяване на концесионните площи за добив на полезни изкопаеми с изключение на тези, за които към датата на обнародване на заповедта в „Държавен вестник” има започната процедура за предоставяне на разрешения за концесия по Закона за подземните богатства, по Закона за концесиите или е започнала процедура за съгласуването им по реда на Закона за опазване на околната среда и/или Закона за биологичното разнообразие.Забранява се увреждане и унищожаване на естествената растителност в крайбрежната плажна ивица и в дюни извън активната плажна площ, освен в случаите на почистване от инвазивни и неместни видове. Няма да могат да се отводняват езера, блата и други естествени водни обекти, да се коригират и преграждат с диги.Категорично се забранява издаването на нови разрешения за строеж и всякакво строителство на територията. Ограничението няма да се прилага за обекти с действащо разрешително за строеж към датата на обнародване на заповедта, за ремонт и реконструкция на съществуващи обекти, за изграждане, ремонт или реконструкция на съоръжения (елементи) на техническата инфраструктура.По отношение на земеделието, в защитена зона „Комплекс Калиакра“ не се допуска употребата на минерални торове в ливади, пасища, мери, изоставени орни земи и горски територии, както и на продукти за растителна защита и биоциди, освен разрешените за биологично производство. Забранява се разораване, залесяване и създаване на трайни насаждения, плодови и зеленчукови култури, зърнено-бобови култури, листностъблени зеленчукови култури, кореноплодни зеленчукови култури, луковично зеленчукови култури, маслодайни култури, влакнодайни култури, етерично-маслени култури, едногодишни или многогодишни фуражни култури.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Забраняват ново строителство на Калиакра, след съдебното дело на ЕК срещу България"}
{"url": "https://trud.bg/%d0%bf%d0%b8%d1%8f%d0%bd-%d1%80%d1%83%d0%bc%d1%8a%d0%bd%d0%b5%d1%86-%d1%81%d0%b5-%d1%81%d1%8a%d0%b1%d0%bb%d0%b5%d1%87%d0%b5-%d0%b3%d0%be%d0%bb-%d0%b2-%d1%80%d0%b5%d1%81%d1%82%d0%be%d1%80%d0%b0%d0%bd/", "text": "29-годишен румънски турист отнесе 100 лв. глоба за непристойно поведение, след като си събул късите панталони и бельото в хотелски ресторант в курорта Албена.Случката се разиграла на 17 юли около 18 ч. Младият мъж влязъл в заведението видимо пиян, гол до кръста и по шорти. Сервитьорите му направили забележка да се облече, а в отговор той махнал и малкото дрехи по себе си.Пред Районния съд в Балчик чужденецът обясни, че не разбирал езика и се събул, за да покаже на келнерите, че не е по бански и има бельо под шортите. Свидетели обаче поясниха, че туристът на два пъти се разголил, а после бутнал един от сервитьорите, който се опитвал да го изведе от пълния със семейства с деца ресторант.Виновникът не обжалва наказанието и веднага си плати глобата, уточниха от съда.", "date": "2017.07.21", "title": " Пиян румънец се съблече гол в ресторант в Албена\t\t\t"}
{"url": "https://trud.bg/%d0%ba%d1%8a%d1%81%d0%be-%d0%b2-%d0%b4%d0%b0%d0%bb%d0%b5%d0%ba%d0%be%d0%bf%d1%80%d0%be%d0%b2%d0%be%d0%b4-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-85-%d0%b4%d0%ba%d0%b0-%d0%bf%d1%88%d0%b5%d0%bd/", "text": "Късо съединение в далекопровод подпали житен масив в шуменския квартал „Мътница“, 85 дка пшеница са изгоряли. Сигналът за инцидента бил получен към 15,25 часа в четвъртък, съобщават от полицията. На място пристигнали два противопожарни екипа от Шумен и заварили нивите, обгърнати в пламъци.По данни на собственика на масива пожарът е тръгнал след късо съединение на далекопровод, който преминава през житния блок. Пожарът бил погасен с помощта на 7 тона вода. Спасени са 65 декара с пшеница, уточняват от пресцентъра.Тази седмица и в землището на шуменската община Каспичан изгоряха 50 дка с жито по същата причина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Късо в далекопровод изпепели 85 дка пшеница"}
{"url": "https://trud.bg/%d0%b1%d1%81%d0%bf-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%82%d0%b5-%d0%bf%d0%be%d0%ba%d0%be%d0%bb%d0%b5%d0%bd%d0%b8%d1%8f-%d1%89%d0%b5-%d1%87%d0%b5%d1%82%d0%b0%d1%82-%d0%bf%d0%be%d0%b5/", "text": "На 23 юли се навършват 75 години откакто, на същата дата през 1942 г., на гарнизонното стрелбище в София са разстреляни: Антон Иванов, Петър Богданов, Никола Вапцаров, Антон Попов и Атанас Романов. Според обвинителния акт престъплението на обвиняемите се състои в организирането на бойни групи и подривна дейност срещу установения от Конституцията обществен и държавен строй. Това се казва в декларация от името на ПГ на „БСП за България”, която бе прочетена в парламента от Валери Жаблянов.Трябва да отбележим, че през 1942 г. Търновската конституция не действа, монархическият режим на Борис Трети е приел Закона за защита на държавата, с чиято помощ се осъществяват репресии и убийства на български граждани с нефашистки и антифашистки политически убеждения. Година по-рано България се е присъединила чрез договор към държавите от фашистката ос, напълно доброволно и осъзнато, а в българското обществото действат политически организации, които проповядват новия световен ред на фюрера.Петимата обвиняеми са обвинени в разрушаване на конституционния държавен строй на Царство България. Сред тях е и поетът Никола Йонков Вапцаров, доказал с жизнения си път и с творчеството си своята вяра в красотата и в хуманното бъдеще на обществото. Обвинението в тероризъм на Софийския военно-полеви съд и произнесената присъда изглеждат абсурдни на фона на стиховете за любовта, Родината, простора на морето и романтиката.От полицейските протоколи става ясно, че „към 19.50 ч. дойде комендантския адютант със свещеника и съобщи, че е разрешено осъденият Антон Николов Попов преди екзекуцията да се венчае с Росица Манолова, дъщеря на бившия министър Христо Манолов – бременна от него…. След малко пристигна и автомобилът с младоженката… Братът на Петър Богданов, а именно Стефан Богданов, жената на Никола Вапцаров, жената на Петър Богданов.“Несъмнено, този момент съдържа изключителен личен и политически драматизъм. Семействата на обвинените в подривна дейност срещу държавата на Борис III се прощават преди преминаването им в пантеона на най-светлите български герои.В последния момент, пред прокурора Антон Попов заявява: „Ще дойде денят на свободата, когато един български Емил Зола ще каже: АЗ ОБВИНЯВАМ, и този Емил Зола ще бъде народът.“ Протоколът на полицията от този 23 юли 1942 г. завършва по следният начин: „Лицата, които бяха поставили вече книжните качулки, се оттеглиха веднага и веднага осъдените групово запяха „Тоз, който падне в бой за свобода…“.Това е краят на жизнения път на гения на българската поезия Никола Вапцаров. Поетът, преведен на 93 езика в 64 държави. Поетът, чиято поезия се превърна в символ на съпротивата срещу мракобесието, диктатурата и фашизма. Но също така поезията на Вапцаров стана олицетворение на стремежа към романтиката на бъдещия справедлив и хуманен свят. „За него, животът, направил бих всичко“, това са думите на един непоправим оптимист, на човек с вяра и непоколебимост в победата на жизнеутвърждаващите общочовешки ценности.Присъдата на Военно-полевия съд срещу Вапцаров и другарите му е синтезиран израз на най-грозното и уродливо явление в българската политика – фашизмът, на който беше сложен край с героичните усилия на десетки и стотици загинали поети.През 1999 г. главният прокурор предлага на Върховния касационен съд да отмени присъдата на Софийския военно-полевия съд и да оправдае Никола Йонков Вапцаров. Предложението на главния прокурор е оставено без разглеждане. Според ВКС предложението е недопустимо, защото не може да се приложи за съдебни актове, станали окончателни преди 1 април 1998 г.Юридическата и правна казуистика са само едно от обясненията защо Вапцаров и другарите му не бяха оправдани. Истинското обяснение е друго – че идеалът, на който Вапцаров и другарите му бяха посветили живота си, беше подложен на системно унищожение от „строителите“ на съвременната българска демокрация.Вторият разстрел на Вапцаров от независимото българско правосъдие прилича по удивителен начин на присъдата на Военно-полевия съд от 1942 г. И както е редно да се каже – тази прилика тук не е случайна! Днес България се е устремила към нови идеали, свързани с безбрежните атлантически простори, над които обаче не светят звездите на Фамагуста.Но следващите поколения на нашата Родина ще четат поезията на Вапцаров, а не присъдите на военно-полевите съдилища на Неговото царско Величество Борис Трети, цар на българите.Разстреляните поети са универсалният човешки критерий за свободата на духа, творчеството и съпротивата. Тяхната смърт дава силата на идеала, за който „бронебойни куршуми няма открити“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " БСП: Следващите поколения ще четат поезията на Вапцаров, а не присъдите на военнополевите съдилища "}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d0%bc%d0%b5-%d0%b4%d0%b0-%d1%81%d1%82%d1%80%d0%be%d0%b8%d0%bc-%d0%bd%d0%be%d0%b2-%d0%b7%d0%b0%d1%82%d0%b2%d0%be%d1%80-%d1%81-200-%d0%ba%d0%b8%d0%bb%d0%b8/", "text": "Нов затвор, в който ще има и център за обучение на персонала на територията на Кремиковци. Той ще има 200 килии за 400 затворници, заяви министърът на правосъдието Цецка Цачева в отговор на въпрос по време на седмичния парламентарен контрол.Затворът ще има разгърната площ от 7500 кв.м, а в учебния център към него ще бъде с капацитет от 100 обучаеми. Изграждането му трябва да започне в началото на 2018 г. , каза още Цачева.Затворът ще отговаря на всички европейски стандарти. Финансирането на проекта ще бъде по линията на Норвежкия финансов механизъм, обясни министърът.По думите на Цачева не може да бъде цел на едно управление да насища територията на страната с обекти за изтърпяване на наказания. Тя обаче призна, че само с реновиране не може да се изпълнят ангажиментите по отношение на европейските норми за условията за изтърпяване на наказания „лишаване от свобода“. Правосъдният министър заяви, че е наложително изграждането на нов затвор.Цецка Цачева каза още, че през последните три години са ремонтирани и реновирани множество затворнически общежития и затвори – в Бургас, Варна, Ловеч, Стара Загора и други.", "date": "2017.07.21", "title": " Започваме да строим нов затвор с 200 килии за 400 лишени от свобода\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d1%82%d1%80%d0%b5%d1%82%d0%b8-%d0%b4%d0%b5%d0%bd-%d0%b3%d0%b0%d1%81/", "text": "11 военнослужещи от състава на Военновъздушните сили (ВВС) и хеликоптер Ми-17 от военно формирование 32 040 (Крумово) с окачен съд тип „бомбибак” участват в гасенето на големите горски пожари в Република Черна гора.Още в деня на пристигането в Подгорица 19 юли 2017 г. бе извършен разузнавателен полет, след което започна гасене на огъня в района на селата Пипери и Копили, община Подгорица, съобщиха от МО. За 3 часа машината направи 10 захода за гасене на пожара от въздуха.Във вчерашния ден хеликоптерът извърши 22 захода над район, северно от Подгорица. Българските военнослужещи и хеликоптерът остават в Подгорица в помощ на черногорските власти за погасяването на пожарите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Българският хеликоптер трети ден гаси пожарите в Черна гора"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d1%83%d0%b2%d0%b5%d0%bb%d0%b8%d1%87%d0%b8/", "text": "Апелативният съд в Пловдив увеличи в петък наказанието на шофьора Любомир Трайков, определено с присъда от Окръжния съд, от 4 на 6 години лишаване от свобода за причинената от него катастрофа с 3 жертви, станала на бул. „Руски” в града под тепетата през нощта на 18 ноември 2016 г.Според апелативните магистрати реалното наказание, което подсъдимият следва да изтърпи, е 9 години затвор, но тъй като по делото е проведено съкратено съдебно следствие, по закон санкцията задължително се намаля с 1/3. В мотивите на Апелативния съд е посочено, че наказанието трябва да бъде увеличено поради високата скорост, с която подсъдимият Любомир Трайков е управлявал автомобила си „Ауди А7“ – 99 км/час, която значително и почти двойно надвишава разрешената за движение в градски условия, установената концентрация на алкохол в кръвта – 0,8 промила, и това, че в резултат на пътния инцидент е причинена смъртта на три лица и е било застрашено здравето на още един пътник.Отчетено е и поведението на водача на автомобила ковчег „Пежо”, в който са пътували пострадалите. Апелативният съд увеличи и наказанието, с което подсъдимият е лишен от право да управлява МПС, от 6 на 7 години. Решението не е влязло в сила и подлежи на обжалване или протест пред Върховния касационен съд, уточниха от Съдебната палата в Пловдив.", "date": "2017.07.21", "title": " Пловдивският апелативен съд увеличи присъдата на шофьор убиец от 4 на 6 години затвор"}
{"url": "https://trud.bg/%d0%bf%d1%81%d0%b8%d1%85%d0%b8%d1%87%d0%bd%d0%be-%d0%b1%d0%be%d0%bb%d0%b5%d0%bd-%d0%bd%d0%b0%d0%bf%d0%b0%d0%b4%d0%bd%d0%b0-%d0%bc%d0%be%d0%bc%d0%b8%d1%87%d0%b5-%d0%b2-%d0%bd%d0%b5%d1%81%d0%b5%d0%b1/", "text": "Психично болен нападна момиче в Несебър. 13-годишната Йоана от София вървяла с приятелката си по улицата, когато буквално от нищото изскочил непознат за тях мъж. Той повалил с удар Йоана на земята и я ритнал няколко пъти, после избягал.Това е 33-годишният Божидар Колев, стар наши познайник съобщиха от полицията. Мъжът е от Несебър. Заради психични проблеми неколкократно е лежал в психиатрията в Бургас. За последно е бил там тази пролет.След побоя на Йоана, той нападнал на спирка и възрастна жена от Сливен. Полицията обаче била вече по петите му и униформените го закопчали. Те го отвели първо в местното районно управление, после в – психодиспансера. Приведен в специализираното болнично заведение с прокурорска преписка.Преди няколко години Божидар Колев скочил гол от влак край Чирпан. После обяснил, че го направил, защото композицията отлитала към Марс, а той се изплашил. Преди 3 години, психично болният мъж се забърка и в друг скандал – нанесе побой на французина Жозеф Людман на плажа. комшиите му в Несебър, където живее, разказаха, че Божидар бил кротко момче. После обаче се хванал да работи като охранител и участвал в меле, където отнесъл як бой. Оттогава се уплашил, имал мания за преследване, станал агресивен и налитал на бой.Местните споделиха, че се страхуват от такива хора – зависими от лекарства, които не се знае дали някой контролира.13-годишното момиче, което е пребил, е потресено от случилото се. „Аз дори не го познавам“, повтаря крехката Йоана.Тя разказва потресаващо за инцидента: „Само видях как ръката му се стоварва върху лицето ми и паднах назад. След това той ме е ритнал в главата и съм се въргаляла по земята като труп. Ритал ме е поне два-три пъти. После моята приятелка ме изправи, за да бягаме, но безуспешно. Той пак ме удари. Тя ме влачеше до Клуба на пенсионерите, където извикаха полиция.Майката на момичето е пристигнала спешно от София след като разбрала какво се е случило.Стар познайник на лечебното заведение е. Настанен е при нас за пореден път, коментира пред Труд директорът на Психодиспансера в Бургас д- р Надя Желязкова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Психично болен нападна момиче в Несебър, озаптиха го"}
{"url": "https://trud.bg/%d1%81%d1%8a%d0%b2%d0%b5%d1%82%d1%8a%d1%82-%d0%bf%d0%be-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%ba%d1%8a%d0%bc-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81/", "text": "Под председателството на министър-председателя Бойко Борисов в Министерския съвет се проведе първото заседание на Съвета по сигурността от началото на мандата на правителството. Приети бяха вътрешните правила за провеждане на заседанията. На премиера беше представен отчет за работата на Съвета през 2016 г., както и План за дейността му за настоящата година.На заседанието участниците одобриха проект на План за изпълнение на Стратегията за противодействие на радикализацията и тероризма през 2017 г.  Одобрен беше и годишен доклад за състоянието на националната сигурност на страната през 2016 г., който предстои да бъде разгледан на заседание на Министерския съвет и след това от Народното събрание.Секретарят на Съвета по сигурността представи доклад за постъпила информация, свързана с възможностите за интегрирано управление на ресурсите в сферата на сигурността и отбраната. Това е етап от работата в съответствие със становищата и предложенията, направени по време на последното заседание на КСНС.", "date": "2017.07.21", "title": " Съветът по сигурността към Министерския съвет  проведе първото си заседание"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d0%be%d0%b1%d0%be%d0%b9%d0%bd/", "text": "Районният съд в Пловдив наложи в петък мярка за неотклонение „задържане под стража“ по отношение на 57-годишния Цветан Петров, който бе един от братята, замесени в , разиграл се във вторник в района на Карловския надлез на автомагистрала „Тракия”.Съдът прецени, че въпреки ранната фаза на разследване по делото са приобщени гласни и писмени доказателства, които са достатъчни, за да се направи обосновано предположение, че Цветан Петро е извършил престъпленията, в които е обвинен.Касае се за умишлени престъпления от общ характер, за които в Наказателния кодекс се предвижда наказание лишаване от свобода. Срещу Цветан Петров са повдигнати обвинения за извършване на непристойни действия, грубо нарушаващи обществения ред и изразяващи явно неуважение към обществото, като деянието е извършено при управляване на МПС на автомагистрала „Тракия“ – престъпление по чл. 325 ал.3 във вр.с ал.1 от НК, както и за нанасяне на лека телесна повреда по хулигански подбуди – престъпление по чл. 131 ал. 1 т.12 във вр. с чл. 130 ал. 1 от НК.Според магистратите от Районен съд-Пловдив обвиняемият Цветан Петров е лице с висока обществена опасност и има опасност да извърши ново престъпление, като липсват доказателства, че съществува опасност да се укрие или да не бъде намерен на посочените от него адреси. Определението не е окончателно и подлежи на протест и обжалване пред Окръжен съд – Пловдив на 27 юли (четвъртък) от 15.30 часа.Адвокатът на обвиняемия Цветан Петров – Орлин Търновалийски, заяви, че ще се възползва от правото на протест и обжалване. „Клиентът ми твърди, че е нападнат. Ударен е, а брат му Петър Петров е със счупена челюст и избити зъби и в момента е в реанимацията на „Пирогов” след операция. Това е обективен факт. Клиентът ми не отрича, че е съборил на земята водача на другата кола, но твърди, че боят е започнал именно от него. Бременната жена дори с пръст не е докосвана и това го твърдят лекарите, които са я прегледали”, коментира известният пловдивски адвокат.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Оставиха за постоянно в единия брат, задържан за побоя на магистрала „Тракия”"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d1%80%d0%b5%d1%86%d0%b8%d1%82%d0%b8%d1%80%d0%b0-%d0%b2%d0%b0%d0%bf%d1%86%d0%b0%d1%80%d0%be%d0%b2/", "text": "Министърът на младежта и спорта Красен Кралев поднесе венец на паметника на Никола Вапцаров и взе участие в честването на 75-ата годишнина от смъртта на големия български поет. Тържественият ритуал по поднасяне на венци се състоя във Висшето военноморско училище във Варна, което носи името на твореца, съобщиха от ведомството. Вапцаров е учил там в периода 1926-1932 г.Министър Кралев приветства участниците в церемонията и започна речта си пред тях със стиховете от безсмъртното стихотворение „Двубой“. „Хиляди български младежи от различни поколения са израснали с творчеството на Вапцаров. Той безспорно е една от големите личности на България за XX век. През тези бурни времена много големи български личности са разделяли нацията, спорни и отхвърляни от едни, обичани и приемани от други. Гениалният поет Вапцаров е бил приеман винаги от всички с огромно уважение и респект към неговото творчество и към неговото значение за българската култура и история“, заяви Красен Кралев.Спортният министър изказа благодарност към организаторите на честването за поканата да участва в събитието: „За мен е огромна чест, тъй като аз съм бил също част от Военноморското училище във Варна. Две години съм служил тук в спортната рота. В един тежък период след 1985 година, когато спортните роти бяха разформировани в България, Военноморското училище приюти елита на варненския спорт. Затова с огромно вълнение участвам в събитието, което почита паметта на Никола Вапцаров. Нека го помним, нека и нашите деца растат с неговите стихове!“На церемонията във ВВМУ „Н. Й. Вапцаров“ присъства кметът на града Иван Портних, районни кметове, общественици, бизнесмени, офицери и курсанти. Обръщения към гостите отправиха и началникът на ВВМУ „Н. Й. Вапцаров“ флотилен адмирал проф. д.в.н. Боян Медникаров и заместник-началникът на отбраната вицеадмирал Емил Ефтимов. Беше прочетен специален адрес от името на Мая Вапцарова – племенница на поета.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Министър Кралев рецитира Вапцаров"}
{"url": "https://trud.bg/%d0%b6%d0%b8%d0%b2%d0%ba%d0%be-%d0%bc%d0%b0%d1%80%d1%82%d0%b8%d0%bd%d0%be%d0%b2-%d0%bf%d1%80%d0%b8%d1%81%d1%82%d0%b8%d1%81%d0%ba%d0%b0%d0%bb-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd/", "text": "От 2012 г. Живко Мартинов е упражнявал натиск с цел определени облаги, използвайки името на премиера. Това каза Сотир Цацаров на брифинг в Съдебната палата. По рано днес . След това .„На 18 април 2017 до мен е постъпил сигнал от гражданин с посочено името на гражданина и неговия адрес и описани факти, които ние отъждествяваме като престъпна дейност, извършени на територията на град Добрич от Живко Мартинов. При извършената проверка се оказва, че гражданинът съществува, застава зад своите думи, той е бивш служител на МВР и като такъв са му били известни много факти и обстоятелства. Започва проверка на 19 април, която е водена лично то прокурор от СГП“, обясни Цацаров.„На 17 юли независимо от това, което прокуратурата прави от 18 април, до министър-председателя постъпва справка от ДАНС за вероятни злоупотреби от народен представител. Министър-председателят е изпратил справката на главния прокурор. Причината да се докладва е, че народният представител е ползвал много активно името на премиера“, допълни още главният прокурор.Сотир Цацаров уточни, че на 19 юли наблюдаващият прокурор е отправил предложение за снемане на имунитета на народния представител. „Цялата преписка е на фаза приключила проверка с наличие на данни за притеснения“, добави Цацаров. След снемането на имунитета на Мартинов ще се пристъпи към образуване на досъдебно производство, уточни главният прокурор.Според събраните доказателства и свидетелски показания от 2012 година насам Живко Мартинов е упражнявал натиск с цел предоставяне на определени облаги. Той е искал от търговец на няколко пъти да му бъдат предоставени общо 4 тона суджук, като го е заставял за това под претекст, че е включен в списък с лица, които трябва да подпомагат политическата дейност и ако не го направи, ще понесе неблагоприятни последици. Главният прокурор уточни, че на 4 пъти Мартинов е поискал от съответния търговец да му бъде предаден по 1 тон суджук – на обща стойност 45 хиляди лева, като по думите на народния представител стоката е била предназначена лично за министър-председателя.Установено е, че дори един суджук не е достигнала до премиера.„Върху същия търговец е упражняван натиск, за да мебелира с мека мебел офиса на политическата партия в града, като и да постави климатична стена, отново за нуждите на партията. Те обаче са се оказали в офиса на народния представител“, разказа още Цацаров. Той допълни, че на този етап няма да посочи самоличността на лицето, подало сигнала, и на свидетеля.", "date": "2017.07.21", "title": " Живко Мартинов пристискал бизнесмен за 4 тона суджук, използвал името на Борисов"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d0%ba%d1%80%d0%b8-%d0%ba%d1%80%d1%8a%d0%b3%d0%bb%d0%b0-%d0%bc%d0%b0%d1%81%d0%b0/", "text": "Русе има огромен потенциал като туристически регион и може да бъде с водеща роля в развитието на културно-историческия туризъм особено след като градът вече е седалище на Българо-румънския технически секретариат по приоритетна област 3 на Дунавската стратегия. Това каза министърът на туризма Николина Ангелкова при откриването на кръгла маса за публично обсъждане на културно-исторически туристически маршрут „Римска граница на територията на трансграничния регион Румъния-България“, съобщиха от пресцентъра на Министерството на туризма. Инициативата е в рамките на проекта Програма Interreg V-A Румъния-България 2014-2020 г. и е с водещ партньор Асоциацията на дунавските общини „Дунав” (АДО). В кръглата маса участва и кметът на община Русе Пламен Стоилов.„Целта на проекта е да се стимулира използването на общото културно наследство в трансграничния регион чрез развитие и промотиране на интегрирания туристически продукт. Министерството подкрепя създаването на съвместни туристически маршрути и услуги, насочени както към традиционните пазари, така и към нови далечни дестинации като Китай, Индия, Япония и др.“, каза министър Ангелкова. Тя допълни, че в момента се проучва възможността за създаването на общи продукти с Гърция, Румъния и Сърбия, които да са насочени към китайския пазар. „Страната ни има какво да предложи на китайските туристи, като през 2016 г. е отчетен ръст от 24% спрямо 2015 г.“, подчерта министър Ангелкова.Тя допълни още, че новият туристически маршрут „Римска граница на територията на трансграничния регион Румъния-България“ ще надгради реализираните преди две години проекти на Съвета на Европа „Пътят на римските императори“ и „Пътят на виното“. По думите ѝ това показва усилията, полагани за промотирането на Русе като туристическа дестинация пред перспективни пазари като Индия и Япония, които Световната организация по туризъм (СОТ) оценява високо като източник на приходи с цел туризъм. „Хубаво е да сме подготвени със съвместни продукти за далечните пазари. Това е предизвикателство за следващите 5 години. Анализите показват, че 11% от чужденците, които посещават България, идват с цел културен туризъм“, отбеляза министърът. „Радвам се, че Община Русе е толкова активна и полага усилия за реализиране на потенциала в областта за туризма“, каза още министър Ангелкова. По думите ѝ освен рекордна за целия български туризъм, 2016 година бе изключително успешна и за Русенския регион с ръст над 5% на пренощувалите лица и с над 11% увеличение на приходите. „Русе е център на Дунавския туристически район и в града ще бъде седалището на организацията за управлението му. Министерството на туризма ще подпомогне създаването и функционирането на организациите на туристическите райони със средства по Оперативна програма „Иновации и конкурентоспособност“, каза министърът. Пред журналисти след кръглата маса министър Ангелкова коментира, че ще подкрепи дунавските общини и лично община Русе в усилията да се инициират промени в Закона за водите, за да може да се използва крайбрежието на река Дунав и то да се превърне в притегателен център за привличане на туристи. Това ще позволи на областните управители и общините в зоните около реката да се обособят центрове за почивка на гражданите и на туристите, особено през лятото. „Богатството, което природата ни е дала, трябва да се развива, за да привличаме повече български и чуждестранни туристи“, заяви министърът.", "date": "2017.07.21", "title": " Министър Ангелкова откри кръгла маса за  туристически маршрут „Римска граница на територията на трансграничния регион Румъния-България“"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d1%82%d0%b0%d0%b9%d0%bd%d0%be-%d1%88%d0%b2%d0%b5%d0%b4%d0%b0-%d1%80%d0%b0%d0%bb%d1%84-%d1%81%d1%83%d0%bd%d0%b4%d0%b1%d0%b5%d1%80%d0%b3-%d1%80%d0%b8%d1%82/", "text": "Бургаският окръжен съд е пуснал под домашен арест шведа Ралф Сундберг на свое закрито заседание. Това стана ясно в петък, а мярката за неотклонение е гледана два дни преди това.Ралф Сундберг, който ритна жестоко в главата камериерка в хотел в Слънчев бряг, отново е върнат в курорта и е настанен там. Заради печално известния инцидент няколко хотела са отказали да го приемат. В крайна сметка той е бил настанен в хотел „Калифорния“ в курорта, където трябва да престои до и по време на съдебния процес срещу него.Ралф обитава стая на третия етаж, но не желае да говори с журналисти. Полицаи го пазят, за да не избяга и да не „хване“ самолета за родината си.„Ние узнахме за това, че мярката му е променена на „домашен арест“, едва в четвъртък, и то късно вечерта“, разказа пред „Труд“ прокурор Радост Бошнакова от магистратурата в Несебър. Тя обясни, че адвокатът на Сундберг първо посочил адрес в София, в „Красна поляна“, но после се отметнал и дал адрес в Слънчев бряг – става дума за мястото, където ще пребивава клиента му. Управителят на хотела, който бил посочен, обаче категорично отказал да приеме Ралф – с мотив, че това ще навреди на имиджа на комплекса. Освен това заявил, че никога не е била постигана договореност за пребиваването на шведа в апартхотела. „Затова, според мен, съдът е бил подведен“, коментира още прокурор Бошнакова.След като делото е прехвърлено в БОС, съдът има право да гледа мерките при закрити врати, заяви говорителят на АП прокурор Йовита Григорова. Тя обясни, че прокуратурата не може да протестира решението на ОС Бургас.Тази мярка е окончателна и ние не можем да я протестираме. Внесли сме обвинителен акт, взели сме мярка за неотклонение, оттук нататък вече делото е в съдебна фаза, каза прокурор Григорова.", "date": "2017.07.21", "title": " Пуснаха тайно шведа Ралф Сундберг, ритнал камериерка в Слънчев бряг\t\t\t"}
{"url": "https://trud.bg/%d1%88%d0%b5%d1%84-%d0%be%d1%82-%d0%b0%d0%b5%d1%86-%d0%ba%d1%8a%d0%bc-%d0%bf%d1%8a%d1%82%d0%b5%d0%bd-%d0%bf%d0%be%d0%bb%d0%b8%d1%86%d0%b0%d0%b9-%d1%83%d1%82%d1%80%d0%b5-%d1%89%d0%b5-%d1%82%d0%b5/", "text": "Видео, на което е записан скандален разговор в полицейското управление в Козолдуй, беше споделено в Youtobe и в  социалните мрежи от човек с име Цецо Благоев.Клипът показва възмутителното отношение на човек, представил се за ръководител  по охраната в АЕЦ „Козлодуй” към полицай, който пише акт на негов приятел, след като е бил хванат да шофира след употреба на сериозно количество алкохол, съобщи .Самият началник на охраната говори видимо афектиран и вероятно – също след употреба на алкохол.Случаят датира от февруари, но придобива по-голяма публичност сега – именно заради видеото на Благоев. Самият той отрича да е бил свидетел на станалото, но получил – и публикувал – записа.От полицията потвърждават, че такъв случай наистина има, но уточняват, че всички материали са предадени на прокуратурата. От държавното обвинение през април пък са преценили, че няма данни за извършено престъпление.Вижте видеото:", "date": "2017.07.21", "title": " Шеф от АЕЦ към пътен полицай: Утре ще те увòлна (ВИДЕО)"}
{"url": "https://trud.bg/13-%d1%80%d1%8a%d1%81%d1%82-%d0%bd%d0%b0-%d0%bf%d0%be%d0%bb%d0%b5%d1%82%d0%b8%d1%82%d0%b5-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d0%b2%d0%b0%d1%80%d0%bd%d0%b0/", "text": "Целогодишни полети до няколко нови дестинации ще изпълнява нискотарифната компания Wizz Air от и до Варна, след като разкри втората си в България база с Airbus320 на морското летище. Машината пристигна от Дортмунд и бе посрещната в ефектен воден салют.Инвестицията създава 36 нови работни места и ще разшири възможностите за пътуване от Варна до Ларнака, Мюнхен, Дортмунд, Айндховен, Милано, Лондон, Тел Авив и извън летния сезон.Разкриването на база на най-големия нискотарифен превозвач в Централна и Източна България е доказателство за дългосрочните намерения на фирмата да партнира с летище Варна, подчерта директорът на аеропорта Димитър Костадинов.Той уточни, че от началото на годината обслужените пътници са близо 800 000 души, а броят на полетите се е увеличил с 13% спрямо 2016 г., като до края на годината се очертава ръстът да достигне до 15%.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " 13% ръст на полетите на летище Варна\t\t\t"}
{"url": "https://trud.bg/%d1%87%d0%b8%d1%82%d0%b0%d1%82%d0%b5%d0%bb-%d0%bd%d0%b0-%d1%82%d1%80%d1%83%d0%b4-%d1%81%d0%b8%d0%b3%d0%bd%d0%b0%d0%bb%d0%b8%d0%b7%d0%b8%d1%80%d0%b0-%d0%b2%d0%bd%d0%b8%d0%bc%d0%b0%d0%bd%d0%b8/", "text": "Мобилна камера в патрулна кола на КАТ, без никакви предупредителни знаци, снима край Черния кос. Това съобщи читател на „Труд“.Катаджиите са се скрили в пресечка на главния път. Радарът им засича в района около бензиностанцията на „Лукойл“, където има ограничение на скоростта. Униформените снимат предимно коли, които пътуват в посока Перник и Гърция.", "date": "2017.07.21", "title": " Читател на „Труд“ сигнализира: Внимание, камера на КАТ дебне край Черния кос!"}
{"url": "https://trud.bg/%d1%82%d1%80%d0%b8%d0%bc%d0%b0-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%b8%d0%b7%d0%b2%d1%8a%d1%80%d1%88%d0%b5%d0%bd-%d0%b3%d1%80%d0%b0%d0%b1%d0%b5%d0%b6/", "text": "Трима мъже са задържани за извършен грабеж на злато и пари в пловдивското село Йоаким Груево при специализирана полицейска операция, проведена на 19 юли (сряда) от служители на група „Противодействие на грабежи” при Областна дирекция на МВР-Пловдив и криминалисти от Велико Търново и Варна.Съвместните действия са осъществени под ръководството на служители от сектор „Грабежи“ в Главна дирекция „Национална полиция“ (ГДНП) след проведени упорити оперативно-издирвателни действия по образувано още на 28 май 2017 г. досъдебно производство.В резултат на реализацията на териториите на Велико Търново и Варна са задържани трима мъже – Й. С. (на 58 г.), М. П. (на 46 г.) и А. К. (на 35 г.). Тримата са криминално проявени, осъждани и съпричастни към грабежа на злато и пари, извършен в нощните часове на 28 май в Йоаким Груево.Тогава неизвестни нахлуха в частен дом, нападнаха и преведоха в безпомощно състояние собственичката и племенника й, насила отнеха наличните им пари и златни накити и изчезнаха.На място бе извършен оглед, стартира и разследването по случая под наблюдението на прокуратурата. В рамките на операцията са извършени процесуално – следствени действия на 9 адреса, ползвани от задържаните. Там са открити и иззети множество златни накити, маски, дрехи, СИМ-карти и други вещи, съотносими към престъпната дейност на тримата.Те са привлечени в качеството на обвиняеми за извършено престъпление по чл. 199, ал. 1 от Наказателния кодекс и с прокурорско постановление са задържани за 72 часа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Трима са задържани за извършен грабеж на злато и пари в пловдивско село"}
{"url": "https://trud.bg/%d0%b1%d0%b8%d1%85%d0%b0-%d1%84%d0%b5%d0%bd%d0%be%d0%b2%d0%b5-%d1%81-%d0%b1%d1%83%d1%85%d0%b0%d0%bb%d0%ba%d0%b8-%d0%b8-%d0%bc%d0%b5%d1%82%d0%b0%d0%bb%d0%bd%d0%b8-%d1%82%d1%80%d1%8a%d0%b1%d0%b8/", "text": "Трима души са пострадаха сериозно, след като били нападнати и пребити с бухалки и метални тръби, докато гледали по телевизията мача между „Левски“ и „Хайдук“. Инцидентът станал в букмейкърски пункт в столичния квартал „Младост“.Няколко привърженици на „сините“ гледали срещата и в този момент били нападнати от мъже, излезли от джип и лека кола. Биячите удряли хората безмилостно.Трима от пострадалите са в по-тежко състояние, като незабавно били откарани в болница. След инцидента извършителите са избягали. Полицията в София ги издирва. Не се изключва нападението да е дело на привържениците на друг столичен отбор.От пресцентъра на МВР съобщиха, че преди двубоя на „Герена“ са били задържани трима мъже, носили в себе си забранени предмети (маски и метален бокс). Преди началото на второто полувреме е арестуван мъж във видимо нетрезво състояние и без документи за самоличност при опит да влезе в спортната зона.", "date": "2017.07.21", "title": " Биха фенове с бухалки и метални тръби"}
{"url": "https://trud.bg/%d1%83%d0%b5%d1%84%d0%b0-%d1%83%d0%b4%d0%b0%d1%80%d0%b8-%d0%bf%d0%be-%d1%85%d0%b0%d0%b9%d0%b4%d1%83%d0%ba/", "text": "Радостта в „Хайдук“ след елиминирането на „Левски“ в Лига Европа беше помрачена от писмо от УЕФА. Хърватският тим е наказан за домакинския мач с датския „Брьондби“, който ще се изиграе на празни трибуни. „Хайдук“ ще трябва да платят и глоба от 55 000 евро заради поведението на феновете си в първия мач със “сините”. Причината са скандирания “Убий сърбина”, най-вероятно по адрес на Милош Цветкович от „Левски“. Хърватите се заканиха да обжалват санкцията. Клубът вече беше наказван преди две години, когато “Полюд” бе частично затворен.", "date": "2017.07.21", "title": " УЕФА удари по „Хайдук“"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%be%d1%81%d1%8a%d0%b4%d0%b5%d0%bd-%d0%b7%d0%b0-%d0%ba%d1%80%d0%b0%d0%b6%d0%b1%d0%b0/", "text": "Районна прокуратура-Пловдив привлече в петък като обвиняем по бързо производство и задържа за 72 часа в полицейския арест 28-годишния Божидар К. за хулиганство на пътя – престъпление по чл. 325 ал. 1 от Наказателния кодекс. Обвиняемият е осъждан за кражба на една година „лишаване от свобода“ условно с 4 години изпитателен срок, като присъдата е влязла в сила на 6 февруари 2016 г., и настоящото деяние е извършено в този срок, съобщиха от държавното обвинение.Сегашното задържане и обвинение срещу Божидар К. е заради това че на 20 юли (четвъртък) по обяд е нападнал Атанаска П. пред гръцкия ресторант „Миконос” край кръстовището на бул. „Шести септември” и ул. „Владивосток”. Жената идвала от ул. „Ясна поляна” със служебния си автомобил „Опел Корса” и предприела маневра преди кръстовището, която движеният се зад нея с лекия си автомобил „Рено Меган” Божидар К. възприел като засичане на пътя.Обвиняемият Божидар К. слязъл от реното си и започнал да отправя обиди към пострадалата, след което разбил с ръка предното обзорно стъкло на опела й и продължил пътя си. Атанаска П. го последвала с колата си и опитала да го заснеме с мобилния си телефон, при което обвиняемият Божидар К. съвсем превъртял, спрял, слязъл от реното, отнел телефона на жената и го счупил, като го хвърлил на земята. Според назначената стоково-оценъчна експертиза стойността на нанесените щети на автомобила и мобилния телефон на Атанаска К., която работи като дистрибутор в голяма фирма за хранителни стоки, са в общ размер от 355 лева.Обвиняемият Божидар К. е задържан за срок от 72 часа с постановление на наблюдаващия прокурор, а бързото производство срещу него ще бъде внесено за разглеждане в съда в законния срок, съобщиха от държавното обвинение.", "date": "2017.07.21", "title": " Осъден за кражба е арестуван в Пловдив за хулиганство на пътя\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b7%d0%b0-%d0%bd%d0%b5%d0%b7%d0%bd%d0%b0%d0%bd%d0%b8%d0%b5-%d0%b8%d0%bb%d0%b8-%d0%bd%d0%b5%d0%bc%d0%b0%d1%80%d0%bb%d0%b8%d0%b2%d0%be/", "text": "Досъдебно производство за причиняване на средна телесна повреда поради незнание или поради немарливо изпълнение на занятие ръководи районната прокуратура в Шумен по повод инцидента с 15-годишният Румен.Както „Труд“ писа, момчето беше ударено от строителен отпадък, паднал най-вероятно от скелето на блок в процес на саниране в сряда вечерта. Производството е по чл. 134, ал. 1 от НК, съобщават от Апелативна прокуратура-Варна. От там припомнят, че на 19 юли е подаден сигнал за пострадало момче на бул.“Велики Преслав“ в Шумен, където строителна фирма санирала жилищен блок. Детето било отведено в болницата, където лекарите установили фрактура на черепа. Момчето беше оперирано по спешност. В петък Румен беше преместен от интензивно отделение във втора хирургия на шуменската болница, съобщиха за „Труд“ от здравното заведение. По досъдебното производство под ръководството на Районната прокуратура предстои да бъдат назначени експертизи, които да установят причината за причинената телесна повреда, както и състоянието на пострадалото дете.", "date": "2017.07.21", "title": " Разследват санирането, причинило средна телесна повреда на момче в Шумен\t\t\t"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80-%e2%84%961-%d0%bd%d0%b0-%d1%85%d1%85-%d0%b2%d0%b5%d0%ba-%d0%b4%d0%b8%d0%bc%d0%b8%d1%82%d1%8a%d1%80-%d0%bf%d0%b5%d0%bd%d0%b5%d0%b2-%d1%86%d1%81%d0%ba%d0%b0/", "text": "Време е за първа победа на ЦСКА над „Лудогорец“, твърди почетният президент на „червените“ Димитър Пенев пред клубния сайт. Нито веднъж в историята 31-кратният шампион на България не е побеждавал първенеца от от последните шест сезона в първенството. Единственият успех е за Купата на България с 2:1 в Разград.„Пенев коментира и евромачовете на „Лудогорец“ и „Левски“. „Видно беше, че в Разград те бяха по-добри и заслужено отстраниха „Жалгирис“ – продължи легендата. – И „Левски“ имаше големи надежди за успех, но само 10 минути игра по-силно. За нас е важно да не повтаряме старите грешки.“На стадион „Българска армия“ се очакват повече от 10 000 души. Мачът между ЦСКА и „Лудогорец“ се превърна във вулкан на омраза през последните години. Със сигурност гостуващата агитка и ръководството отново ще бъдат пазени от тежковъоръжена охрана – на трибуните и в ложата.", "date": "2017.07.21", "title": " Треньор №1 на ХХ век Димитър Пенев: ЦСКА има да връща на „Лудогорец“"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%be%d1%87/", "text": "Очаквам да приключи цялата реконструкция на бул. „Дондуков“ до края на месец октомври. Работи се много сериозно, каза пред журналисти кметът на София Йорданка Фандъкова.„От утре се пуска движението по „Кракра“ и продължава цялостната реконструкция на бул. „Дондуков“ с подмяната на настилката, връщането на паветата. Затруднено е движението и ще бъде затруднено, за съжаление през септември и октомври, но моля за извинение, надявам се, че ще се получи добре – с обновени тротоари, с подменени осветителни тела и най-вече със запазване на велоалеята, която успяхме да включим в проекта“, посочи тя. На въпрос за проблеми с нощното осветление в столицата Фандъкова каза, че сигналите за проблеми с осветителните тела се проверяват. „Затова са фирмите, които трябва да изпълняват тази задача и районните кметове. Днес получих сигнал за парка на НДК. Надявам се бързо да бъдат отстранени тези проблеми“, допълни кметът. Фандъкова поясни, че от неделя започва изпълнението на бул. „Овча купел“, което предвижда цялостна подмяна на трамвайните линии с нова за София технология. „Надяваме се, че ще бъдат по-добри и по-безшумни“, каза тя. „Обезопасихме къщичката „Вишнева“, така че да не ѝ влияят евентуални дъждове и градушки, за да не се разруши допълнително“, посочи Фандъкова. По думите ѝ тя е изключителен паметник и любимо място на софиянци. „Ще се работи непрекъснато и много интензивно, за да можем да я видим отново в целия и блясък, че и по-добър“, съобщи кметът на София.", "date": "2017.07.21", "title": " Кметът на София Йорданка Фандъкова: Очаквам реконструкция на бул. „Дондуков“ да приключи до края на месец октомври"}
{"url": "https://trud.bg/%d1%84%d1%80%d0%b0%d0%bd%d1%81-%d1%84%d1%83%d1%82%d0%b1%d0%be%d0%bb-%d0%bb%d0%b5%d0%b2%d1%81%d0%ba%d0%b8-%d0%b4%d0%be%d0%b3%d0%be%d0%b2%d0%b0%d1%80%d1%8f-%d0%b7%d0%b0%d1%89%d0%b8%d1%82%d0%bd/", "text": "Французин, играещ в Примера дивисион, може да е новото звездно попълнение в селекцията на „Левски“ през това лято. „Сините“ вече привлякоха двама много класни футболисти в лицето на Габриел Обертан и Жорди Гомес. Сега тимът от „Герена“ се е насочил към централен бранител. Според авторитетното издание „Франс Футбол“ става въпрос за Матийо Суниер. Бранителят е собственост на „Гранада“, който миналия сезон изпадна в Сегунда дивисион.Информацията е поместена в материала за преминаването на Оберта в редиците на „Левски“. Според материала „сините“ имат интерес към защитника, но не става ясно дали той ще се осъществи.По-вероятно е обаче Суниер да премине в състава на българския шампион „Лудогорец“, който също е изпратил оферта за бранителя. Разградчани са готови да платят един милион евро за правата на 27-годишния играч.Суниер е юноша на „Бордо“. Французинът обаче така и не играе за „жирондинци“, а след периоди на наем в „Родез“ и „Троа“ е привлечен от „Гранада“, превръщайки се в лидер на тима. През миналия сезон е изиграл 16 мача като титуляр в елита на Испания.", "date": "2017.07.21", "title": " „Франс футбол“: „Левски“ договаря защитник на „Гранада“"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b0%d0%b4%d0%b2%d0%be%d0%ba%d0%b0%d1%82%d0%b8%d1%82%d0%b5-%d0%bd%d0%b0-%d1%86%d0%b2%d0%b5%d1%82%d0%b0%d0%bd-%d0%b2%d0%b0/", "text": "Не ми е мерило адвокат Симеонов за надеждността на обвинението за КТБ. Това заяви главният прокурор Сотир Цацаров на брифинг в Съдебната палата. По-рано днес един от адвокатите на Цветан Василев – Константин Симеонов, каза, че не очаква справедлив процес.„Не съдя за надеждността на обвинението по изявленията на адвокат Х или У. Освен това нека да бъдем пределно ясни – защитниците на Цветан Василев не са защитници на обществена кауза. Това са хора, които упражняват такава професия. На тях им се плаща, за да защитават обвиняем и в това няма нищо лошо. Аз не познавам адвокат, който да е излязъл и да е казал: Прокуратурата е права, моят клиент е виновен“, коментира Цацаров.„Дайте да разсъждаваме логично, имаме обвинителна теза и считаме, че тя е надеждна. Моите уважения към правната експертиза на колегите, те ще премерят сили с прокурорите в съдебната зала. Не казвам, че са лоши юристи, напротив, но не ми е мерило адвокат Симеонов за надеждността на обвинението. Това е едно, а второ – естествено е че, те ще заемат тази позиция – нали за това им плащат“, каза още главният прокурор.Във връзка с искането на БСП да бъдат оповестени имената на политиците, финансирани от КТБ, Цацаров заяви: „Обвинителният акт е внесен в съда. Всички са призовани. Явяването и разглеждането на делото ще се осъществи при открити врати. Ще видите всичко. Всички процеси се развиват в съд, там не може да бъде скрито нищо.“", "date": "2017.07.21", "title": " Сотир Цацаров: Адвокатите на Цветан Василев не са мерило за надеждността на обвинението"}
{"url": "https://trud.bg/%d1%85%d0%b5%d1%80%d0%be-%d0%be%d1%82%d0%bf%d0%b0%d0%b4%d0%bd%d0%b0-%d1%81-%d1%85%d0%b2%d0%b0%d0%bb%d0%b1%d0%b8-%d0%ba%d1%8a%d0%bc-%d0%b7%d0%b2%d0%b5%d0%b7%d0%b4%d0%b0/", "text": "Димитър Димитров призна превъзходството на „Цървена звезда“ над неговия „Иртиш“ в реванша от втория предварителен кръг на Лига Европа – 0:2. Казахстанският тим отпадна след 1:1 у дома.„Продаденият от „Левски“ нападател Божидар Краев за втори пореден път не беше в групата на „Мидтиланд“. Датският тим спечели отново срещу „Ференцварош“ – 3:1 у дома. „Мидтиланд“ бе гарантирал класирането си още в първия мач с победа 4:2 отново без Краев.Носителят на трофея „Галатасарай“ отпадна конфузно от шведския „Йостерсунд“ – 1:1 в Истанбул след 0:2 в Скандинавия.", "date": "2017.07.21", "title": " Херо отпадна с хвалби към „Звезда“"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b6%d0%b8/", "text": "В квартал „Овча купел“ ще бъдат изградени 3.8 км метролинии и 4 нови метростанции, които ще свържат квартала с централната градска част. Само след по-малко от две години и половина, жителите на кварталите, които са трудно обезпечени с градски транспорт в момента, ще могат да стигат до центъра на града за между 12 и 14 минути. Това каза кметът на София Йорданка Фандъкова по време на церемонията по даване на ход на същинските строителни дейности на Линия 3 от метрото в столицата.„Проектът за метрото, най-големият и успешен проект, финансиран с европейски средства, е ясно доказателство за ефекта от партньорството между Европейската комисия, националното правителство и Общината. Разбира се, ефектите са безспорни и всички софиянци знаят това“, посочи Фандъкова.По думите ѝ днес започват същинските строителни дейности по изграждането на втория етап от третата линия на метрото. „Важни са също и спестените вредни емисии, вследствие именно на използване на най-екологичния градски транспорт. Очакваме общо, след построяването на третата линия, спестените количества вредни емисии да бъдат около 90 000 тона годишно.Този показател за мен е изключително важен“, каза тя. Кметът на София припомни, че метрото се финансира в последните години със средства от Европейската комисия. „Общо стойността на този участък е близо 102 млн. евро. От тях 68.5 млн. са безвъзмездно европейско и национално финансиране. Столичната община инвестира в този участък 33.4 млн. лв. Най-трудната част, преди да започнем, това са отчуждителните процедури. Около 2.5 млн. сме изплатили за отчуждение и право на преминаване“, уточни Фандъкова.", "date": "2017.07.21", "title": " Кметът на София Йорданка Фандъкова: Жителите на квартал „Овча купел“ ще стигат до центъра за 12 до 14 минути (СНИМКИ)"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d1%81%d1%82%d0%b8%d0%b2%d1%8a%d0%bd-%d0%bf%d0%b5%d1%82%d0%ba%d0%be%d0%b2/", "text": "Стивън Петков е най-новото попълнение на „Ботев“, дошъл веднага след отстраняването на „Бейтар“. 22-годишният футболист е юноша на „Левски“ и сега подписва като свободен агент от „Монтана“.„Съперникът е батко на „Ботев“ с 18 месеца. „Маритимо“ е основан през 1910 година на остров Мадейра. Отборът играе мачовете си на стадион „Естадио де Маритимо“, който има капацитет от 10 600 места. Сегашната еврокампания за девета за португарлците в историята им. Досега най-големият успех е класиране за груповата фаза на Лига Европа. Там отборът завършва трети в конкуренцията на „Брюж“, „Бордо“ и „Нюкасъл“.През миналия сезон „Маритимо“ се класира шести в португалското първенство. Подобно на „Ботев“ клубът разчита предимно на свои футболисти. С изключение на бразилците, които се смятат за свои в Португалия, на вратата пази иранският национал Амир Абедзадех. Легионери има още от Мозамбик, Турция, Армения, Швеция, Гвинея и Гвинея-Бисау.", "date": "2017.07.21", "title": " В Пловдив пристигна Стивън Петков"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%ba%d0%b8%d1%80%d0%be%d0%b2-%d0%bf%d0%be%d1%87%d1%82%d0%b8-%d0%bd%d0%b5%d0%b2%d1%8a%d0%b7%d0%bc%d0%be%d0%b6%d0%bd%d0%be-%d0%b5-%d0%b4%d0%b0-%d0%b3%d0%b8/", "text": "Треньорът Николай Киров вече е легенда в Пловдив. През тази година сензационно той спечели купата на България с победа 2:1 над „Лудогорец“, а неговият тим се представя най-впечатляващо в Европа досега.„Разузнаването на следващия ни съперник „Маритимо“ е почти невъзможно – каза Киров. – Първенството на Португалия не е започнало. Трябва да гледаме техни мачове от миналия сезон или летни контроли. Нека обаче първо мине мача със „Славия“ в София, а след това ще мислим за „Маритимо“.“Киров обясни, че е забранил на отбора си да играе за 0:0 срещу „Бейтар“, което можеше да е достатъчно на „канарчетата“ да продължат.„Не сме отбор, който се учи да играе в защита – продължи треньорът. – Исках да не изневеряваме на стила на отбора и футболистите ме послушаха. Направихме великолепни неща в нападение. Колективът ни е страхотен.“", "date": "2017.07.21", "title": " Николай Киров: Почти невъзможно е да ги разузнаем"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-16-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d0%b0-%d1%88%d0%be%d1%84%d0%b8%d1%80%d0%b0-%d1%82%d0%be%d0%b2%d0%b0%d1%80%d0%b5%d0%bd-%d0%b0%d0%b2/", "text": "Полицаите от РУ на МВР-Хисаря заловиха 16-годишно момче да шофира товарен автомобил “ГАЗ” в пловдивското село Житница.Нарушението било установено в четвъртък около 18 часа, а допълнителна справка показала, че тийнейджърът от Сливенска област има издадено наказателно постановление за същото деяние от края на 2016 година. По случая е oбразувано бързо производство.През последното денонощие на територията на ОДМВР – Пловдив са регистрирани 15 криминални престъпления – грабеж, кражба, измама  и 12 други. Разкрити са 11 престъпления.", "date": "2017.07.21", "title": " Заловиха 16-годишен да шофира товарен автомобил „ГАЗ” в пловдивско село"}
{"url": "https://trud.bg/%d1%80%d0%b0%d0%b7%d1%81%d0%b5%d1%8f%d0%bd-%d1%83%d0%b1%d0%b8%d0%b5%d1%86-%d0%bf%d0%be%d0%bb%d1%83%d1%87%d0%b8-6-%d0%b3-%d0%b8-4-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be/", "text": "Ефективна присъда от 6 г. и 4 месеца затвор наложи Окръжният съд в Шумен на Атанас Манолов Михайлов/42г/. Той уби свой приятел пастира Хюсеин Реджеб/46г./ в шуменското село Златар, избяга от мястото, но си забрави личната карта под леглото в окървавената стая и така се издаде. Магистратите го признават за виновен за умишлено убийство, извършено с особена жестокост в състояние на силно раздразнение, което е предизвикано от пострадалия с насилие, съобщават от съдебната пресслужба. Двама мъже се сбили след алкохолен запой, а Хюсеин хванал и стискал за гърлото Атанас, сритал го и в слабините. Делото приключи в петък в едно съдебно заседание. Подсъдимият Атанас признал изцяло фактите от обвинителния акт. Хюсеин е бил с множество фрактури по главата, ребрата, мушкан е и с нож. Наказанието е след направена редукция от съда с приложението на чл.58а от НК, уточняват от пресслужбата. Атанас е в ареста от 16 декември. След като преби приятеля си той се укрива два дни, но беше открит от полицията и оттогава е зад решетките. Трябва да заплати и 70 000 лева на родителите на убития, както и разноските по делото в размер на 2 407 лв. Още 2 800 лв. е държавната такса върху уважените граждански искове. Присъдата подлежи на обжалване и протестиране пред Апелативен съд – Варна. Снимка", "date": "2017.07.21", "title": " Разсеян убиец получи 6 г. и 4 месеца затвор"}
{"url": "https://trud.bg/%d0%b8%d0%b7%d0%bd%d0%be%d1%81%d1%8a%d1%82-%d0%bd%d0%b8-%d1%81%d1%82%d0%b8%d0%b3%d0%bd%d0%b0-236-%d0%bc%d0%bb%d1%80%d0%b4-%d0%b5%d0%b2%d1%80%d0%be/", "text": "Износът на страната стигна 23,6 млрд. евро през 2016 г., като сумата бележи рекорд. Това показва анализ на Българската стопанска камара, базиран на данните на Световния търговски център. Спрямо 2001 г. увеличението на експорта ни е с цели 4 пъти, като страната ни се издига до 62-ро място в света. Данните показват, че изнасяме най-много електротехника и електроника, а 15% от експорта ни се формира от продажбата на пет стоки – леки горива, средно тежки горива, пшеница и медикаменти. В класацията страната ни е на първо място в света по износ на облекла и обувки с азбестови нишки за 22 млн. долара годишно, а най-голяма стойност отчитаме при експорта на нерафинирана анодна мед – 459 млн. долара.„На шесто и седмо място в експортната ни листа са конфекцията и фармацията, но там губим пазарни позиции, следвани от части и възли за превозни средства и пластмасови изделия, печелещи пазарни позиции. По експертни оценки на осмо място е износът на специална продукция (около 808 млн. долара), което е ръст с около 57% спрямо 2015 г. Губещи са и доскоро успешните маслодайни семена“, пише в анализа.Според данните стоката с най-голям стойностен обем в експортната ни листа е катодната мед въпреки спадащия износ и загубата на пазарни позиции. Следват леки горива, средно тежки горива, пшеница и медикаменти. Тази 5 стоки формират 15,1% от износа ни.С над 1% от износа са електрическа енергия, анодна мед, маслодаен слънчоглед, кабелни комплекти за автомобили, части за ел. табла, руди и концентрати от благородни метали, биодизел.Сред водещите стоки, много голямо увеличение в пазарния дял (положителна разлика между нашия износ и вноса на партньорите ни) имат части за ел. табла – 36%, и биодизел – 205% (ръст на биодизел 2016/2015 г. – 495%).Бързо растящи са нефтени масла, електронни елементи, електронни игри, седалки за автомобили, агрегати за машини. Всички те изпреварват световния внос с над 20%.Губещи, освен мед и горива, сред по-значимите стоки са: маслодаен слънчоглед, медни руди, и цигари.Потенциалът за растеж, според International Trade Centre (ITC Geneva), e най-голям при фармацията, катодната мед, слънчогледовите семена, пшеницата, анодната мед, царевицата, рапицата и други продукти с ниска добавена стойност (с изключение на фармацията), посочват от БСК.", "date": "2017.07.21", "title": " Износът ни стигна 23,6 млрд. евро през 2016 г."}
{"url": "https://trud.bg/%d0%bf%d0%be%d0%b3%d0%bd%d0%b0%d1%85%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8%d1%82%d0%b5-%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bd%d0%b0-%d1%80%d0%b8%d0%b1%d0%b0/", "text": "В Бургаско погнаха незаконните търговци на риба. В Созопол вече има създаден щаб, след сигнал, че край село Атия роми продават риба. Те я изтупуркали на пътя в мръсни каси, без лед, а пред касите на картони бил издраскан надпис „Риба“. Най- често подобни търговци нямат документи за произход на продаваната риба, а и продават един вид, вместо друг, каза пред Труд д- р Георги Митев, шеф на Агенцията по храните.", "date": "2017.07.21", "title": " Погнаха незаконните търговци на риба"}
{"url": "https://trud.bg/%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%b4%d0%b0%d0%b2%d0%b0%d1%82-%d0%be%d1%82%d0%bf%d0%be%d1%80-%d0%b4%d1%83%d0%bf%d1%87%d0%b0%d1%82-%d0%b3%d1%83%d0%bc%d0%b8%d1%82%d0%b5/", "text": "Нарушенията край морето този сезон са по-малко в сравнение с миналия, тъй като масираните проверки на редица институции са оказали дисциплиниращ ефект върху бизнеса. Това заяви във Варна вицепремиерът Валери Симеонов след заседание на областния координационен център  по туризъм. Симеонов даде пример със заведенията по крайбрежната алея във Варна, които вече се съобразявали с изискванията за шума в нощните часове. Оплаквания от високи децибели все пак има – от дискотеки на Златни пясъци, но вече са им съставени актове, увери зам.-кметът на Варна Тодор Иванов.Масираните проверки обаче предизвикват и изблици на агресия, заради които се търси намесата на полицията, стана ясно на срещата. Преди дни в Шабла неизвестен засега извършител надупчил гумите на кола на НАП-Варна, с която данъчните отишли на проверки в заведения и магазини в северния морски град. Намеса на униформени се е наложила още два пъти от началото на сезона. В единия случай – за да озаптят съдържател на заведение, който налетял на  трудови инспектори. Наложена му е глоба от 20 000 лв., уточни шефът на Областната инспекция по труда Иван Иванов.Колежката му от Областната дирекция по безопасност на храните /ОДБХ/ д-р Златина Димова пък търсила полиция, след като затворен заради сериозни хигиенни пропуски ресторант в Св. Св. Константин и Елена продължил да работи. За разрешаването на такива проблеми не е нужно да се променя законодателството, мерки може да се вземат чрез подзаконови актове или промени в общинските наредби, посочи Валери Симеонов. Държавата ще продължи да си върши работата, а когато се налага, ще прилага и сила, за да се спазват правилата, категоричен бе той.", "date": "2017.07.21", "title": " Нарушители дават отпор – дупчат гумите на данъчни, нападат трудови инспектори"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%bf%d0%bb%d0%be%d0%b2%d0%b4-2/", "text": "Пловдивчанин бе задържан в Трето РУ на МВР за кражба на лотарийни билети на стойност от близо 400 лева.24-часовата мярка е взета спрямо 27-годишен криминално проявен в хода на разследване по сигнал от  11 юли, подаден от собственика на търговски обект на булевард  “Цар Борис Трети Обединител” в центъра на града под тепетата. По случая е образувано досъдебно производство, уведомена е и Районна прокуратура-Пловдив.", "date": "2017.07.21", "title": " Арестуваха криминално проявен пловдивчанин за кражба на лотарийни билети"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b5-%d0%bc%d0%be%d0%bc%d1%87%d0%b5%d1%82%d0%b0-%d0%b7%d0%b0-%d0%b4%d0%be%d0%bc%d0%be%d0%b2%d0%b0-%d0%ba%d1%80%d0%b0%d0%b6%d0%b1/", "text": "Полицаите от РУ на МВР-Асеновград задържаха две момчета за извършена от тях домова кражба в пловдивското село Боянци. Според предварителната информация във вторник от къщата на 65-годишен мъж били откраднати кабели, инструменти и други вещи на стойност около 120 лева.При организираните издирвателни действия служителите влезли в дирите на 18-годишен местен тийнейджър и негов 14-годишен съучастник от Раковски, и двамата с криминални регистрации. С полицейска заповед двете момчета са били задържани за 24 часа в ареста на РУ-Асеновград, а работата по образуваното досъдебно производство продължава разследващ полицай.", "date": "2017.07.21", "title": " Задържаха две момчета за домова кражба в асеновградско село"}
{"url": "https://trud.bg/%d1%82%d0%b0%d0%bd%d0%ba-%d0%bf%d0%b0%d0%b4%d0%bd%d0%b0-%d0%be%d1%82-%d0%bf%d0%bb%d0%b0%d1%82%d1%84%d0%be%d1%80%d0%bc%d0%b0-%d0%bd%d0%b0-%d0%ba%d1%80%d1%8a%d0%b3%d0%be%d0%b2%d0%be-%d0%b2-%d1%85%d0%b0/", "text": "Танк изпаднал от платформата, на която беше транспортиран, на кръгово кръстовище в Хасково. При куриозния инцидент няма пострадали. Движението обаче беше блокирано дълго време.Бойната машина е на 61-ва Механизирана бригада в Карлово и е била превозвана от полигона в с. Корен, където е участвала във военно учение, към гарата в Харманли, информира БТВ.Изглежда шофьорът на влекача е взел по-остро завоя и е разместил товара на платформата, което е довело до падането на танка.", "date": "2017.07.21", "title": " Танк падна от платформа на кръгово в Хасково"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bf%d0%b8%d1%8f%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d1%81-%d1%88%d0%b5%d0%b2%d1%80%d0%be%d0%bb%d0%b5/", "text": "Солидно почерпен шофьор е бил засечен в четвъртък около 23.50 часа в района на пътен възел „Скобелева майка” в Пловдив. Автопатрул на Шесто РУ на МВР спрял за проверка лек автомобил “Шевролет”, управляван от 46-годишен пловдивчанин.Униформените се усъмнили мъже заради неадекватното му поведение и го тествали с дрегер, който отчел наличие на алкохол в кръвта му над 3 промила. По случая е започнато бързо производство, а извършителят е задържан за срок до 24 часа.В първите минути на петъчния ден същите действия са предприети и в Трето РУ на МВР-Пловдив и спрямо 24-годишен местен жител на областния град. На ул. “Васил Левски” младежът бил хванат зад волана на лек автомобил “Пежо” с 1,32 промила алкохол в кръвта.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Спипаха пиян пловдивчанин с „Шевролет” и с над 3 промила алкохол край „Скобелева майка”"}
{"url": "https://trud.bg/%d0%b2%d0%b0%d0%bb%d1%8f%d1%82-%d0%be%d1%84%d0%b5%d1%80%d1%82%d0%b8-%d0%b7%d0%b0-%d0%be%d0%bc%d0%b0%d1%80-%d0%ba%d0%be%d1%81%d0%be%d0%ba%d0%be/", "text": "През 2013 година Омар Косоко дойде като никому неизвестен футболист в ЦСКА. Треньорът Стойчо Младенов го изпробва няколко месеца и в немотията на „Армията“ реши да го вземе. Косоко се превърна в звезда, вкара гол при една от много „червени“ победи над „Левски“. И… избяга в „Литекс“, защото не са му плащали.В Ловеч обаче кариерата на Косоко се срина и той отново изчезна от българския футбол, за да се появи в Пловдив. Сега Омар е голям проблем за „Ботев“. Офертите валят като водопад за нападателя, който прави чудо след чудо на терена. „Ботев“ се надява да задържи звездата си поне до края на европейската кампания. Офертите са от Турция, ОАЕ и Казахстан.„Не знам какво е бъдещето ми – призна Косоко. – Искам просто да играя. „Ботев“ ми подаде ръка в труден момент и съм благодарен. Когато бях млад, не играех така добре. Сега имам повече опит, мисля трезво и не искам да си губя времето с глупости.“Капитанът на „канарчетата“ Тодор Неделев пък замечта за групите на Лига Европа. Халфът е известен с пословичната си любов към „Ботев“. „Не дадохме никакво пространство на „Бейтар“ – възкликна халфът. – Много тежко ни беше и в двата мача. Когато всеки един от нас се раздава, победите идват. Сами си направихме двубоя лесен с двата гола през първото полувреме. Дано да стигнем до групите на Лига Европа. Имаме големи шансове срещу „Маритимо“, дано да ги разучим добре. Трудно е да се играят мачове през три дни. Дано Косоко остана при нас още малко. Ясно ми е, че всеки иска да се развива и да направи още по-добър трансфер.“", "date": "2017.07.21", "title": " Валят оферти за Омар Косоко"}
{"url": "https://trud.bg/%d0%b2%d0%b8%d0%ba-%d1%88%d1%83%d0%bc%d0%b5%d0%bd-%d1%81%d0%bf%d1%80%d1%8f-%d1%87%d0%b5%d1%88%d0%bc%d0%b0-%d1%82%d0%be%d1%87%d0%b5%d0%bd%d0%b0-%d0%be%d1%82-7-%d1%83%d0%bb%d0%b8%d1%86%d0%b8/", "text": "Пратеници на ВиК-Шумен разкопаха в петък тръбите и спряха чешма, ползвана незнайно колко време от жителите на ромската махала „Бялата пръст“. Безплатният извор без водомер на улица „Седма“ беше разтурен от багер. Никой не се втурна да го брани, но според водомайстори всички некоректни абонати със спряна вода, са си пълнили от него живителна течност с туби. Над 200 абонати има по общо 7-те улици /“Първа“, „Втора“…/ на ромския квартал, а от тях само 20% са коректни и плащат всеки месец, каза инж.Стоян Стоянов от ВиК-Шумен. Останалите се бавят с месеци, а който просрочи година, по правило трябва да му спрат водата. Къщите са без водомери, защото за тях са нужни шахти с капаци, а абонатите не ги изграждат. Затова плащат по норматив по 5 кубика вода на човек месечно. Двама водомайстори чакат платци всеки месец в махленски клуб, но от опит е известно, че когато се появи багер и група служители, се събират повече пари. По време на петъчното масирано присъствие Атанас Иванов, който не беше плащал от 2016 г., внесе 50 лв. за фамилията си. Това е само 30% от дължимото. Самотната майка с две деца Емилия Ангелова също дотърча с пари, но се оправда: „Не са идвали три месеца, не знаех, че аз трябва да ги търся“. Други роми пък се сърдеха на медийното присъствие, докато багера разруши и втора течаща непрекъснато чешма в необитаема къща. „Ко снимате, злато ли е намерено?“, ядосваха се млади и стари. Според водомайсторите най-лошото е, че в махалите освен че не си плащат, но нямат и култура на ползване на водата. Чешмите са вместо хладилници, денонощно църцорят, за да охлаждат бира през лятото. Миналата седмица била прекъсната водата на 12 абонати в „Бялата пръст“, каза инж.Стоянов. ВиК-Шумен оповести за медиите петъчната си проверка след като изнесе информация за загуби от над 99% в двата ромски квартала. Освен това в града върви и подписка срещу скока на цената на водата, заложен в 5-годишния бизнес-план на дружеството.", "date": "2017.07.21", "title": " ВиК-Шумен спря чешма, точена от 7 улици"}
{"url": "https://trud.bg/%d1%81%d1%8a%d0%b4%d0%b8%d1%8f-%d0%b2%d0%b8%d1%80%d0%b6%d0%b8%d0%bd%d0%b8%d1%8f-%d0%bf%d0%b5%d1%82%d1%80%d0%be%d0%b2%d0%b0-%d1%89%d0%b5-%d0%b3%d0%bb%d0%b5%d0%b4%d0%b0-%d0%b4%d0%b5%d0%bb%d0%be%d1%82/", "text": "Съдия Виржиния Петрова от VIII състав е избрана да гледа делото за КТБ, съобщиха от пресцентъра на Специализирания наказателен съд.Делото за фалита на Корпоративна търговска банка влезе в съда. На подсъдимата скамейка застават Цветан Василев и още 17 банкери и финансисти.Обвинителният акт, дълъг 12 хил. страници, беше преместен от кабинетите на прокуратурата в Специализирания наказателен съд.Според обвинението делото е уникално, защото е влязло в съда само за година и осем месеца. Другото уникално е, че мозъкът на пирамидата КТБ е Цветан Василев, а двама подуправители на БНБ са му помагали – те също са подсъдими.Петрова е част от съдебния състав по делото за атентата на летище Сарафово през 2012 г.", "date": "2017.07.21", "title": " Съдия Виржиния Петрова ще гледа делото за фалита на КТБ"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b8-%d0%bd%d0%b5%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82/", "text": "Община Велико Търново и неправителствена организация ще си партнират в подкрепа на младежката политика. Старопрестолният град бе домакин на работна среща между представители на ръководството на Национален младежки форум, на местната власт и на локални организации на младите хора. Форумът бе открит от заместник-кмета на Велико Търново Ганчо Карабаджков. Той подчерта добрия синхрон между администрацията и младежките организации, както и подкрепата от страна на кмета Даниел Панов към редица инициативи.Обсъдени бяха редица въпроси, свързани с възможностите за работа, стажове и обучения за младите хора, насърчаването на гражданската им активност, добрите практики на Община Велико Търново в работата с различни организации и др. Само за година по различни програми общината е осигурила заетост на над 125 младежи.От неправителствената организация представиха своята дейност, основни цели, както и идеята за създаване на общински консултативни съвети по въпросите на младежта.В срещата участваха също председателят на Великотърновски общински съвет Венцислав Спирдонов, заместник-кметът на Община Горна Оряховица Йорданка Кушева, представители на редица местни младежки сдружения и клубове и др.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Община Велико Търново и неправителствена организация ще си партнират в подкрепа на младежката политика"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d1%83%d0%bf%d0%bb%d0%b0%d1%88%d0%b8-%d1%82%d1%83%d1%80/", "text": "Турският президент Реджеп Тайип Ердоган заяви, че Германия не може да уплаши Турция със заплахи.Това се случва на фона на дипломатически спор между двете държави заради арести в Турция, накарали германското правителство да предупреди за опасност германските туристи и инвеститори в страната, предаде .„Турция не може да ни уплаши с тези заплахи, те трябва да знаят това“, заяви Ердоган по време на реч в Истанбул. Той отговори на германската критика, казвайки, че турският съд е по-независим от германския.„Германия първо трябва да погледне себе си“, добави той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Ердоган: Германия не може да уплаши Турция със заплахи"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bf%d1%80%d0%be%d0%b5%d0%ba%d1%82-%d1%83%d1%81%d0%bb%d1%83%d0%b3%d0%b8-%d0%b7%d0%b0-%d1%80%d0%b0%d0%bd%d0%bd%d0%be-%d0%b4%d0%b5/", "text": "Проект „Услуги за ранно детско развитие в Община Благоевград“ ще бъде представен на начална пресконференция.Тя ще се състои на 25 юли от 10.00 часа в зала № 5 в сградата на Общината. „Услуги за ранно детско развитие в Община Благоевград” се реализира по Оперативна програма „Развитие на човешките ресурси” 2014–2020 г., процедура за директно предоставяне на безвъзмездна финансова помощ BG05M9OP001-2.004„Услуги за ранно детско развитие “, договор № BG05M9OP001-2.004-0022-C01.Процедурата се осъществява с финансовата подкрепа на Европейския социален фонд. На срещата ще бъдат представени дейностите и целите на предстоящите срещи – беседи за бъдещи и настоящи родители с деца от 0 до 7 години, предвидени в изпълнение на проекта.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Представят проект „Услуги за ранно детско развитие в Община Благоевград“"}
{"url": "https://trud.bg/%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d1%83%d0%b6%d0%b8%d0%bb%d0%b8%d1%85%d0%b0-82-%d0%b3%d0%be%d0%b4%d0%b8%d1%88%d0%bd%d0%b0/", "text": "Около 100 грама златни накити и 300 лева е дала в четвъртък на телефонни измамници 82-годишна жена от Пловдив.Пред криминалисти на Трето РУ на МВР потърпевшата разказала, че около 13.40 часа била заблудена по телефона, че оказва съдействие на полицейски служител и оставила пакет с ценностите и сумата на определено място до дома си в квартал „Кършиака”.Авторите на престъплението се издирват в рамките на образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Телефонни измамници ужилиха 82-годишна пловдивчанка със 100 грама злато и 300 лв."}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%b1%d0%be%d1%80%d1%81%d0%b5%d1%82%d0%b0-%d1%81-%d0%bf%d0%b0%d1%80%d0%b8-%d0%b1%d0%b0%d0%bd%d0%ba%d0%be%d0%b2%d0%b8-%d0%ba%d0%b0%d1%80/", "text": "Борсета с лични документи, банкови карти и 260 лева е била открадната през незатворен прозорец на апартамент в квартал „Кършиака” Пловдив, съобщиха от Областна дирекция на МВР в града под тепетата.По предварителни данни, посегателството е извършено за времето между полунощ и 7 часа в четвъртък. Сигналът за кражбата се разследва от служители на Трето РУ-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Откраднаха борсета с пари, банкови карти и 260 лв. през незатворен прозорец на апартамент в Пловдив"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b0%d1%82%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be%d1%81%d1%82-%d1%89%d0%b5-%d0%bf%d0%be/", "text": "С ритуал по полагане на цветя, благоевградската общественост ще почете 75години от смъртта на поета Никола Вапцаров. Церемонията ще се проведе на 23 юли от 10.00 часа пред барелефа на Вапцаров, разположен на фасадата на Драматичен театър „Никола Вапцаров”. Ще бъдат припомнени моменти от живота и делото на поета, оставил след себе си „Прощално“, „Пролет“ и много други творби.Никола Вацаров е роден на 24 ноември – нов стил 7 декември – 1909 година в град Банско. Учи в Разложката гимназия, след това по волята на баща си учи в Морското машинно училище във Варна, като е на практика, първо на кораба „Дръзки“, а с кораба „Бургас“ посещава Цариград, Фамагуста, Александрия, Бейрут, Порт Саид.Мечтата му е да учи литература, но материалното положение на родителите му налага друго. През 1940 събира подписи из Пиринско, по т. нар. „Соболева акция“. Заловен за това, съден, интерниран в Годеч.След завръщането му от Годеч (септември 1941 г.) се занимава с минноподривни дела срещу немските войски. Арестуван, заради тази работа, през март 1942 г., на 23 юли е осъден на смърт и още същата вечер – разстрелян.Единствената му стихосбирка „Моторни песни“ излиза през 1940 г. Получава посмъртно почетна Международна награда за мир (1952).АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Благоевградската общественост ще почете 75 години от смъртта на поета Никола Вапцаров"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d1%81%d0%be%d1%82%d0%b8%d1%80-%d1%86%d0%b0%d1%86/", "text": "Корупция с четене на закони не се бори, а с прилагането им. Това каза лидерът на БСП Корнелия Нинова в предаването „Лице в лице“ по bTV  във връзка с препоръките на главния прокурор Сотир Цацаров да чете Наказателния кодекс, след като  по-рано днес БСП изпрати писмо до Специализираната прокуратура с молба да бъде оповестен списъкът на политиците, финансирани от КТБ.„Г-н Цацаров е казал, освен да чета НПК, че в хода на делото, което започва тези имена ще излизат, т.е. ще станат ясни, просто да видя какви са правилата на наказателния процес“, каза Нинова и обясни, че ще прочете още веднъж НПК.По думите й обаче оповестяването на имената на политиците, финансирани от КТБ изглежда най-логичният ход. „Вчера прокуратурата, обявявайки обвинителния акт в един допълнителен документ е записала, че има финансиране на различни политици от обществено-политическия живот. Това вече е официално на органа, който разследва. Заради истината прозрачността, общественото настроение и мнение – мисля, че е редно да се знаят имената на тези хора. Затова и написахме писмото“, каза Нинова. По думите й ако се погледне най-общо на КТБ, ще се види, че този казус е пълно огледало на Прехода. „Смятам, че неговото решаване, така че да се върне чувството за справедливост у хората, може да сложи край на модела на Прехода. Документът на прокуратурата е наречен „Моделът КТБ“, каза лидерът на БСП. Според нея изчистването на делото за КТБ може да бъде край на модела на Прехода и да се тръгне по една постпреходна България с други принципи.", "date": "2017.07.21", "title": " Корнелия  Нинова отговори на Сотир Цацаров: Корупция с четене на закони не се бори, а с прилагането им"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d0%b7%d0%b0%d0%b4/", "text": "Областният управител на Кърджали Никола Чанев задържа мъртво пиян шофьор на волана. Чанев извикал пътни полицаи, а дрегерът отчетел рекордните 3,35 промила алкохол в кръвта, информира .Това се случило на пътя Ардино – Кърджали в района на село Кьосево. Областният управител се връщал от оглед на горските масиви, засегнати от корояд. Той пътувал със зам.-министъра на земеделието Атанас Добрев.Към 13:30 ч. служебният автомобил на Чанев засича водач във видимо неадекватно състояние, извършващ некоординирани маневри на платното и застрашаващ сигурността на движението. По настояване на Чанев шофьорът е изведен от „Опел“-а с кърджалийска регистрация, а ключовете му са отнети до идването на пътните полицаи.Пристигналият на място пътен патрул установява, че пияният нарушител е 29-годишен мъж от село Кобиляне.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Областният управител на Кърджали задържа шофьор с 3,55 промила"}
{"url": "https://trud.bg/%d0%be%d0%bf%d1%80%d0%be%d1%89%d0%b0%d0%b2%d0%b0%d1%82-%d0%b4%d1%8a%d0%bb%d0%b3%d0%be%d0%b2%d0%b5-%d0%b4%d0%be-150-%d1%85%d0%b8%d0%bb-%d0%bb%d0%b2-%d1%81-%d0%b4%d0%b0%d0%b2%d0%bd%d0%be%d1%81%d1%82/", "text": "Законопроект, внесен от “Обединени патриоти”, предвижда да се опрощават дългове към банки до 150 хиляди лева, ако не е погасен в рамките на 10 години. Законът за защита при свръхзадължеността на физически лица предвижда да прекрати практиката на доживотния длъжник. “С този закон защитаваме интересите на малкия човек, който тегли масово заеми за нов апартамент”, коментира на брифинг лидерът на “Атака” Волен Сидеров.“Фиксиран е таван за дълга до 150 000 лева, който ще обхване средно статистическия българин, а не кредитния милионер”, обясни Искрен Веселинов от “Обединени патриоти”. Това е поредната стъпка на партията за премахване на вечния длъжник.Законът няма да погасява дълговете, които са натрупани по престъпен начин и няма да опрощава публичните задължения. “Ще има изискване за постоянен доход през три от последните пет години преди производството по погасяване”, уточни Веселинов.От проекта става ясно, че нов регистър ще следи хората, защитени със закона. Освен това длъжникът, на който е опростен дълга, няма право да създаде фирма на свое име или да е управител в компания за срок от 10 години. Ако законът се гласува в парламента, ще влезе в сила от 1 януари 2018 г., но партията все още не е получила одобрение от ГЕРБ.", "date": "2017.07.21", "title": " Опрощават дългове  до 150 хил. лв. с давност 10 години\t\t\t"}
{"url": "https://trud.bg/%d0%b0%d0%ba%d1%86%d0%b8%d1%8f-%d0%b7%d0%b0-%d0%bb%d0%b8%d0%ba%d0%b2%d0%b8%d0%b4%d0%b8%d1%80%d0%b0%d0%bd%d0%b5-%d0%bd%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%b7%d0%b0%d1%81/", "text": "Акция за ликвидиране на незаконно застрояване в района над квартал „Лозница“  в Асеновград започна, съобщиха от община Асеновград. Представители на МВР, ЕVN, пожарната и Спешна помощ бяха осигурени на място преди началото на действията по събарянето, обяви кметът на Асеновград д-р Емил Караиванов.От общо 16 разлепени заповеди за принудително събаряне, преди започване на разрушаването със строителна техника, се констатира, че две постройки са доброволно съборени предните дни, а в деня на акцията – още две.Останалите 12, описани със заповеди незаконни застроявания бяха премахнати, като предварително прецизно бе проверено да не би вътре да има останали хора, животни, взривоопасни материали или неизключено ел. захранване.Акцията премина без напрежение и реакции, една малка част от обитателите на съборените постройки проявиха интерес да се регистрират като нуждаещи се и на място социалните работници са извършели за целта консултация и анкетиране, допълни още д-р Караиванов.Община Асеновград продължава  проверките за незаконно строителство, а по отношение на вече констатираното такова – тече законовата процедура.", "date": "2017.07.21", "title": " Акция за ликвидиране на незаконно застрояване на Асеновград\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d1%80%d0%b5%d0%b4%d0%b8-%d1%81%d0%bc%d1%8f%d0%bd%d0%b0-%d0%bd%d0%b0-%d1%86%d1%8f%d0%bb%d0%be%d1%82%d0%be-%d1%80%d1%8a%d0%ba%d0%be%d0%b2%d0%be/", "text": "Председателят на ГЕРБ Бойко Борисов разпореди на заместник-председателя на партията Цветан Цветанов да предприеме незабавни действия за информиране на членовете на Изпълнителната комисия с предложението за освобождаване на всички членове на областното ръководство на ПП ГЕРБ – Добрич, съобщи пресцентърът на партията.Освен това председателят на ГЕРБ предлага на ИК да освободи общинския ръководител, общинския организационен секретар и членовете на общинското ръководство на ПП ГЕРБ – Добрич. Освен освобождаването на членовете на областното и общинското ръководство, предложението на Бойко Борисов включва още да бъдат утвърдени нови ръководства на областната и общинската структури.Решението на Изпълнителната комисия ще бъде гласувано и приведено в действие още в понеделник.", "date": "2017.07.21", "title": " Борисов нареди смяна на цялото ръководство на ГЕРБ – Добрич"}
{"url": "https://trud.bg/%d1%81-33-000-%d0%bb%d0%b2-%d0%b8%d0%b7%d0%b3%d1%80%d0%b0%d0%b4%d0%b8%d1%85%d0%b0-%d0%be%d1%82%d0%b2%d0%be%d0%b4%d0%bd%d0%b8%d1%82%d0%b5%d0%bb%d0%bd%d0%b8-%d0%ba%d0%b0%d0%bd%d0%b0%d0%b2%d0%ba%d0%b8/", "text": "С 33 000 лева от бюджета на Община Раковски в пловдивското село Шишманци изградиха отводнителни канавки като превенция срещу наводнения и с цел намаляване на потенциалните неблагоприятни последици за околната среда и човешкото здраве на местните жители.Проектът за предотвратяване на наводнения бе реализиран по изричното настояване на кмета на Шишманци Костадин Иванов. Той намери съмишленик в лицето на кмета на Община Раковски Павел Гуджеров, който е бивш министър на околната среда и водите и отлично е запознат какви точно мерки трябва да се предприемат като превенция, за да не се повтарят трагедии, подобни на онази в харманлийското село Бисер отпреди 5 години.Канавките в Шишманци вече са отводнени, почистени и укрепени, премахнати са рисковете от ерозия на почвата, заблатяване и наводняване на намиращите се в близост улици, парцели и къщи, като е запазена и облагородена околната природна среда. Превенцията е срещу щети, нанасяни от обилни валежи и опасност от наводнения, за да има оттичане и събиране на дъждовната вода.Намален е рискът от наводняване, подобрени са условията за отвеждане на повърхностни води, значително са подобрени санитарно-хигиенните условия и са решени част от канализационните проблеми. Дължината на канавките е 177 метра и са по главния път на Шишманци и около центъра.„Направата на тези отводнители е доста скъпо и не може да бъде осъществено едновременно в цялото село, което е наложило поетапната работа. В момента новите съоръжения по главната улица на селото играят ролята на водосборно корито, като от няколко други такива дъждовната вода се оттича точно там. Хубавото в случая е , че новите канавки са по-дълбоки и ще събират повече вода при евентуални проливни дъждове. Така жителите на селото ще бъдат спокойни при бъдещи обилни валежи“, увери кметът на Шишманци Костадин Иванов.Той е горд, че намиращото се край първия у нас Екологичен завод за преработка на битови отпадъци село се превръща в едно от най-красивите в Пловдивска област. В Шишманци вече има видеонаблюдение, детски кътове, фонтан, нова чешма, а благодарение на социалните работници улиците и площадът са винаги чисти, а парковете и зелените площи – окосени и добре поддържани.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " С 33 000 лв. изградиха отводнителни канавки в пловдивско село като превенция срещу наводнения"}
{"url": "https://trud.bg/%d1%81%d0%b7%d0%be-%d0%b2%d0%b8%d1%80%d1%83%d1%81%d1%8a%d1%82-%d0%bd%d0%b0-%d1%85%d0%b8%d0%b2-%d1%81%d1%82%d0%b0%d0%b2%d0%b0-%d0%b2%d1%81%d0%b5-%d0%bf%d0%be-%d1%83%d1%81%d1%82%d0%be%d0%b9%d1%87%d0%b8/", "text": "Вирусът на ХИВ става все по-устойчив, предупреждава  (СЗО). Растящата резистентност може да забави прогреса в лечението и превенцията на заболяването, ако не се вземат спешни мерки.Изследване на СЗО показва, че в шест от 11-те проучвани страни в Африка, Азия и Латинска Америка, над 10% от хората, започващи лечение с антиретровирусна терапия, имат щам на ХИВ, който е устойчив на най-използваните лекарства.„Важно е да се справим с растящата резистентност на ХИВ към лечение, ако искаме да постигнем целта си и да елиминираме заболяването до 2030 г.”, заяви генералният директор на СЗО Тедрос Аданом Гебрейесус.Според изчисления, ако не се вземат мерки, може да се стигне до 135 хил. нови смъртни случаи и 105 хил. нови случаи на заразяване.36,7 млн. души по света живеят с вируса, а 19,5 млн. са имали достъп до лечение, сочат данните на СЗО за 2015 г. По-голямата част от тях се справят добре – терапията осигурява висока ефективност в потискането на разпространението на вируса.По данни на ООН смъртността в момента е намаляла, но сме все още далече от достигането на главната цел, носеща името „90-90-90”: 90% от хората, живеещи с ХИВ, да знаят диагнозата си; 90% от тях да се лекуват и 90% от тях да имат неоткриваем вирусен товар.„Когато нивата на резистентност на ХИВ станат високи, препоръчваме на страните да сменят лечението и за новоинфектираните лица”, обяснява директорът на отдела за борба с ХИВ към СЗО д-р Готфрид Хирншал.В момента 60% от заразените знаят, че имат ХИВ, а от тях едва половината се подлагат на терапията, потискаща вируса. Само 38% пък са достигнали неоткриваем вирусен товар в кръвта си.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " СЗО: Вирусът на ХИВ става все по-устойчив"}
{"url": "https://trud.bg/%d1%82%d1%80%d1%83%d1%81-%d0%b8-%d1%86%d1%83%d0%bd%d0%b0%d0%bc%d0%b8-%d0%b2-%d0%b5%d0%b3%d0%b5%d0%b9%d1%81%d0%ba%d0%be-%d0%bc%d0%be%d1%80%d0%b5-2-%d0%bc%d0%b0-%d0%b7%d0%b0%d0%b3%d0%b8%d0%bd%d0%b0/", "text": "Силен трус разлюля Гърция и Турция в нощта срещу петък, двама души загинаха, а десетки други са ранени. Епицентърът на земетресението е бил в Егейско море на 10 км южно от турския курортен град Бодрум и на 12 км североизточно от гръцкия остров Кос, съобщи американският геоложки институт, според който силата на труса била 6,7 по Рихтер. Според гръцки сеизмолози тя е била 6,4, а според турски – 6,3 по Рихтер.Земетресението предизвикало и около 70-сантиметрово цунами, което заляло пристанищата на Кос и Бодрум, като в турския град водата повлякла и повредила към 60 автомобила. Пак там собственици на магазини се оплакали, че обектите им са били наводнени. Залети били и крайбрежни хотели. Над 350 души са потърсили лекарска помощ в болници в Турция, но повечето били с леки наранявания.Много по-засегнат е гръцкият остров, там са регистрирани двете жертви. Това са туристи от Швеция и Турция, съответно на 22 и 39 години. Те загинали от срутилия се върху тях покрив на бара, в който се намирали и който се помещавал в стара сграда. Най-малко 115 души са били ранени на Кос, като 13 от тях сериозно, сред които туристи от Турция, Швеция и Норвегия. Четирима били транспортирани за лечение на остров Крит, а трима – в Атина. От болницата в Крит съобщиха, че единият от пациентите им е в критично състояние, а швед е загубил единия си крак.Стихията причинила и множество сериозни материални щети на Кос, които тепърва предстои да се изчисляват. Пострадала е и средновековна крепост на рицарите от Ордена на св. Йоан.Масова паника обхванала жителите и най-вече туристите на гръцкия остров след труса, разлюлял в 01,31 ч през нощта. „Както спяхме, усетихме, че стаята се тресе. Всичко се движеше, буквално, все едно бяхме на лодка“, разказва британската студентка Наоми Ръдок, който почивала на Кос. А германският турист Вернон Хаусман описва изживяното така: „Все едно че влак премина през стаята ни“.Много от туристите на Кос прекарали нощта под открито небе от страх, който бе подхранен от десетки вторични трусове. Летището на острова работи в нормален режим, но пристанището е затворено и фериботите се отклоняват към съседните острови Нисирос и Калимнос.Трусът е бил усетен и на Родос, но там няма данни за жертви, пострадали или материални щети.Съобщение на МВнР Няма данни за загинали и пострадали българи Няма български граждани, както сред загиналите в земетресението край гръцкия остров Кос, така и сред тежко ранените 13 души, съобщи вчера МВнР в София. Информацията е на посолството ни в Гърция. Българските дипломатически власти разполагат с данни за 98 наши сънародници, постоянно пребиваващи на югоизточния егейски остров. Дипломати прозвъняват всички онези българи, които са предоставили телефон за връзка, казаха още от МВнР. И същевременно предупредиха, че телефонните комуникации са силно затруднени в резултат от земетресението. Българските посолства в Атина и Анкара следят обстановката и имат готовност за оказване на съдействие на пострадали български граждани, допълват от Външно.", "date": "2017.07.21", "title": " Трус и цунами в Егейско море,  2-ма загинали, десетки ранени (ИНФОГРАФИКА, ОБЗОР)\t\t\t"}
{"url": "https://trud.bg/%d0%b4%d1%8a%d0%bd%d0%b5%d0%ba%d0%be%d0%b2%d0%b0-%d1%81%d0%bb%d0%b5%d0%b4-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5%d1%82%d0%be-%d1%81%d1%82%d0%b0%d0%bd%d0%b0%d1%85-%d0%b8%d0%b7%d0%ba/", "text": "„", "date": "2017.07.21", "title": " Дънекова след наказанието: Станах изкупителна жертва"}
{"url": "https://trud.bg/100-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b4%d0%be-%d0%bc%d0%be%d0%bc%d0%b5%d0%bd%d1%82%d0%b0-%d0%bf%d1%80%d0%b8-%d0%bf%d1%80%d0%be%d1%82%d0%b5/", "text": "По данни от прокуратурата на Венецуела броят на загиналите по време на антиправителствените протести в страната от април до момента е достигнал до сто души, предаде .По време на днешните стачки загинаха трима души.„15-годишно момче загина по време на сблъсъците по време на вчерашната общонационална стачка в западния щат Зулиа“, посочи прокуратурата, без да се впуска в детайли относно причините за смъртта.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " 100 души са загинали до момента при протестите във Венецуела"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-12/", "text": "4 тона суджук влачи депутат, уж за Бойко БорисовЧетири тона суджук, 60 кг телешка пастърма и филе “Елена” за 45 000 лв. получил депутатът от ГЕРБ Живко Мартинов от производител в Добрич. Казвал му, че месата отиват за премиера Бойко Борисов и ако не бъдат дадени, ще му прати всякакви видове полицаи, ревизори и контрольори да го скъсат от проверки. Случаят разкри главният прокурор Сотир Цацаров, след като внесе искане в Народното събрание да бъде свален имунитета на Мартинов.Гимназии обучават охранители, криминалисти и авиотехнициВ редица нови специалности, които досега не са се изучавали в гимназиите, ще се обучават учениците от тази есен. Това показва справка в утвърдения до момента план-прием за 2017/2018 учебна година, изготвена от Министерството на образоването и науката за “Труд”. В три училища за първи път се разкрива професия “Авиационен техник”, специалност “Ремонт на летателни апарати”. Опрощават дългове до 150 хил. лв. с давност 10 годиниЗаконопроект, внесен от “Обединени патриоти”, предвижда да се опрощават дългове към банки до 150 хиляди лева, ако не е погасен в рамките на 10 години. Законът за защита при свръхзадължеността на физически лица предвижда да прекрати практиката на доживотния длъжник. “Фиксиран е таван за дълга до 150 000 лева, който ще обхване средно статистическия българин, а не кредитния милионер”, обясни Искрен Веселинов от “Обединени патриоти”.Бившият румънски президент Траян Бъсеску: Борбата с корупцията се превърна в преследване на хора без винаИ румънци, и българи все още мислим, че някой друг може да се погрижи за живота ни    Какво е общото между СССР на Андропов-Горбачов и САЩ на Обама-ТръмпБитката между републиканци и демократи е на нивото на „студена гражданска война“. Ако руснаците гниха 10 години в Афганистан, то американците са там вече 16 години и това им струва над $1 трилион – анализ на Васил Проданов  Питър Динклидж – Титаничният Тирион Силует на звездата от „Игра на тронове“    Какъв вид йога според зодиятаГолемият съботен хороскоп на „Труд“ ", "date": "2017.07.21", "title": " Вижте акцентите от броя на вестник „Труд“ в събота, 22 юли 2017"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2-%d0%bd%d0%be%d0%b2%d0%be-%d0%bb%d0%b5%d1%81%d0%ba%d0%b8-%d0%b1/", "text": "Протест блокира пътя към Гърция в петъчния следобед, информира . Жители на хаджидимовското село Ново Лески протестираха срещу разкриването на кариера за добив на инертни материали.Хората казват, че кариерата е само на 400 метра от домовете им, притесняват се от прах и унищожаване на растителността в района.Инициативен комитет от селото води съдебни дела и твърди, че има множество нарушения в документите. Концесионерът Димитър Чонгов обаче, е категоричен, че е спечелил всички съдебни дела и няма да се откаже.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Продължават протестите в Ново Лески, блокираха пътя към Гърция"}
{"url": "https://trud.bg/%d0%b6%d0%b5%d0%bd%d0%b0-%d0%ba%d0%b0%d1%80%d0%b0-%d0%b2-%d0%bd%d0%b0%d1%81%d1%80%d0%b5%d1%89%d0%bd%d0%be%d1%82%d0%be-%d0%bd%d0%b0-%d1%82%d1%80%d0%b0%d0%ba%d0%b8%d1%8f/", "text": "Млада жена кара с висока скорост в насрещното платно в района на отбивката за Сливен и Ямбол на „Тракия”, съобщи .Случката е от четвъртък сутринта.От фирмата – собственик на автомобила коментираха, че шофьорката е изпуснала отклонението и решила така да поправи грешката си.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Жена кара в насрещното на „Тракия“ (ВИДЕО)"}
{"url": "https://trud.bg/%d0%b3%d1%80%d0%b0%d0%b4%d1%8f%d1%82-%d0%b2%d1%82%d0%be%d1%80%d0%b8%d1%8f-%d1%83%d1%87%d0%b0%d1%81%d1%82%d1%8a%d0%ba-%d0%be%d1%82-%d1%82%d1%80%d0%b5%d1%82%d0%b0%d1%82%d0%b0-%d0%bc%d0%b5%d1%82%d1%80/", "text": "Започна строителството на втория участък от трети метродиаметър, който свързва „Овча купел“ 1 и 2 и „Горна Баня“ с центъра на София, съобщи столичния кмет Йорданка Фандъкова. Участъкът в „Овча купел“ е с дължина 3,8 км с 4 метростанции. Новите метростанции ще са на бул. „Линкълн“, на бул. „Монтевидео“, в „Овча купел“ 2“ и на Околовръстен път към кв. „Горна баня“. Жителите на тези квартали ще могат да стигат до центъра за 12-14 минути.  На последната станция се поредвижда връзката с жп линията София – Перник и буферен паркинг за 600 коли.Тя откри строителната площадка заедно със зам.-председателя на Европейската комисия Юрки Катайнен, еврокомисаря Мария Габриел, и транспортния министър Ивайло Московски.Стойността на втория етап от третата линия е 102 млн. евро, от тях 68,5 млн. евро са безвъзмездно европейско и национално финансиране. Столичната община съфинансира проекта със 33,4 млн. евро. Според Фандъкова най-трудната част преди началото на строителството са отчуждителните процедури.", "date": "2017.07.21", "title": " Градят втория участък от третата метролиния"}
{"url": "https://trud.bg/4-%d1%82%d0%be%d0%bd%d0%b0-%d1%81%d1%83%d0%b4%d0%b6%d1%83%d0%ba-%d0%b2%d0%bb%d0%b0%d1%87%d0%b8-%d0%b4%d0%b5%d0%bf%d1%83%d1%82%d0%b0%d1%82-%d1%83%d0%b6-%d0%b7%d0%b0-%d0%b1%d0%be%d0%b9%d0%ba%d0%be/", "text": "Четири тона суджук, 60 кг телешка пастърма и филе „Елена” за 45 000 лв. получил депутат от ГЕРБ от производител в Добрич. Казвал му, че месата отиват за премиера Бойко Борисов и ако не бъдат дадени, ще му прати всякакви видове полицаи, ревизори и контрольори да го скъсат от проверки.Случаят разкри главният прокурор Сотир Цацаров, след като внесе искане в Народното събрание да бъде свален имунитета на депутата от ГЕРБ Живко Мартинов.Сигналът за изнудване бил подаден на 17 април т.г. от бивш служител на МВР, който в момента притежава цех за месо в Добрич. Още през 2012 г. при него дошъл Живко Мартинов и му поискал тон суджук за подпомагане на политическата дейност и лично на лидера на ГЕРБ. После бил изнудван да предостави на Мартинов климатична стена, офис мебелировка и сглобяеми гаражи. Още няколко години поред колбасарят давал по 11 тон и след последния път решил да се оплаче. ДАНС направили проверка и потвърдили фактите от жалбата му. „Включително и това, че до премиера Борисов не е стигнал нито един суджук”, добави Цацаров.Разследването срещу Мартинов установило още много негови прояви на Първи секретар, каквито имаше по социалистическо време във всеки областен град. От опростяване на фишове на КАТ – до прекратяване на проверки от нарушители, копали пясък от морския бряг.Мартинов се опитвал да влияе на местните полицаи, прокурори и дори на експерти по катастрофите. През 2012 г. бившият зам. финансов министър Красимир Катев предизвика катастрофа  край Балчик, при която загинаха 3-ма души. Мартинов опитал да накара вещите лица да дадат заключения в полза на Катев. Това обаче не се случило и в момента човекът от властта има 4-годишна присъда.Мартинов заяви, че сам се отказва от имунитета. Според него бил оклеветен от активисти на БСП, а месата получавал като наем срещу ползването на негови имоти.", "date": "2017.07.21", "title": " 4 тона суджук влачи депутат, уж за Бойко Борисов\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b4%d0%b0%d0%b4%d0%b5-%d1%81%d0%bb%d0%b0%d0%b1%d0%b0-%d0%be%d1%86%d0%b5%d0%bd%d0%ba%d0%b0-%d0%bd%d0%b0-%d0%ba/", "text": "Лидерът на БСП Корнелия Нинова даде слаба оценка на управлението на кабинета Борисов 3 пред . По думите й хората посочват като свои основни проблеми бедност и сигурност.„Няма никакви действия за повишаване на приходите, освен повишаването на минималната пенсия- и то не с толкова, с колкото обещаха. Ще започне обедняване, защото се вдигнаха вода, ток, административните такси в съдилищата, акцизи на цигари”, обясни лидерът на левицата.„За КТБ прокуратурата е записала: „има финансиране на различни политици от обществения и политическия живот”. Заради истината, прозрачността, общественото мнение – е редно да се знаят имената на тези хора затова и написахме писмо”.По думите й случаят с КТБ е пълно огледало на годините на прехода, на обвързването на политически интереси и бизнес интереси, задкулисни договорки, раздаване на пари на гърба на хората.„Неговото решаване, така че да се върне чувството за справедливост, може да сложи край на модела на прехода. Така ще можем да тръгнем в една постпреходна България, с други правила и в политика, и в икономика. Нека да се знае истината- кои са всички тези хора и да има справедливост”, каза още тя. По повод отговора на главния прокурор на писмото на БСП, Нинова заяви: „Корупция с четене на закони не се бори, а с прилагането им. Ние ще четем и ще пишем закони, но те трябва и да се прилагат.“Нинова обясни, че е поискала срещата с президента Радев по няколко теми, които са елемент от националната сигурност – свободната продажба на българска земеделска земя; корупцията и антикорупционният закон, представен от управляващото мнозинство; КСНС и въпросът за СЕТА.За антикорупционния закон тя заяви, че той към момента е описание, мотиви и заглавията на главите в него, без съдържание. Тя поясни, че левицата има няколко основни различия. По думите й трябва да има единен орган за борба с корупцията по високите етажи на властта, но не и както се предвижда- той да бъде един общ орган от досега съществуващите. На второ място тя посочи запазване до края на мандата им и на същите хора в тези органи.„Едни и същи органи, с едни и същи хора в тях, ще борят по нов начин корупцията и ще я преборят, въпреки че в годините не са успели да го направят”, коментира председателят на БСП. Според нея третият въпрос е- от кой ще бъде избиран този орган, за да е независим, тъй като законът не дава отговор на този въпрос. Нинова заяви, че през септември левицата ще внесе собствен вариант и дотогава няма коментира, за да мине първо през НС на партията и тогава ще бъде обсъждан навън.Корнелия Нинова подчерта, че земеделската земя е национално богатство и е предназначена за производство на селскостопанска продукция. „В закона, който внесе правителството на Бойко Борисов, няма никакви гаранции, че тази земя ще бъде използвана за селско стопанство. Няма ограничения и контрол над евентуални бъдещи собственици”, каза тя.По думите й има опасения, че ще ни изкупят земята, няма да я използват по предназначение за производство, не се знае кой ще я купи, какви са тези хора и дали няма да я използват за спекулативни продажби. „Нашата земя е най-евтина спрямо европейските държави, най-плодородна като съдържание и за нея ще се получават субсидии в следващите години”, обясни тя. По думите й след закона за концесиите, с който се дава национално богатство на концесия завинаги, управляващите сега искат да дадат и земята ни. Тя обясни, че забрани за свободна търговия на земя има в Унгария, Полша, Словакия, Словения. „В момента в Европа, в старите държави- членки, тече разговор как да се промени за цяла Европа този режим. Имаме шанс и като председател на Съвета на ЕС в следващите месеци, да бъдем водещи в този разговор”, каза още Нинова.По темата за национална сигурност, тя заяви, че на КСНС са разписани много хубави неща, но нищо не се случва. „Приемат се лобистки закони, които са в интерес на определени групи и държавата е разтресена от скандали всеки ден, които не решават нищо. Председателството можеше да ни обедини, но вместо да се занимаваме с политики, управляващите го сведоха до кражбите на плочки от НДК”, заключи Корнелия Нинова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Корнелия Нинова даде слаба оценка на кабинета Борисов"}
{"url": "https://trud.bg/%d1%80%d1%83%d1%85%d0%bd%d0%b0-%d0%bc%d0%b8%d1%82%d1%8a%d1%82-%d0%bc%d0%b8%d1%82%d0%be%d0%b2/", "text": "„Левски“ загуби пореден важен мач под ръководството на Николай Митов. Треньор, който се славеше, че едно от най-силните му качества е на добър мотиватор. Срещу „Хайдук“ в София обаче се видя, че това е просто мит, който се сгромоляса като стария сектор „А“. Да не говорим, че преди 18 години тимът от Сплит беше прегазен на „Герена“ с 3:0, а победата можеше да бъде тройно по-изразителна. Двубоят сега показа колко са се променили нещата в отрицателна посока и как с Митов на пейката „Левски“ няма спечелен важен мач.Почна се още през 2013-а година. Тогава „сините“ трябваше да победят в мач за титлата „Славия“. Отбор, който излезе пред препълнен „Георги Аспарухов“ с актив от 9 загуби и едно равенство в последните 10 шампионатни срещи между двата тима. Всички помнят какво се случи – 1:1 и титлата от тунела на „Герена“ пое към Разград.След загубеното злато дойдоха мачове с „Иртиш“ (Павлодар), довели до уволнението на Митов. През март тази година треньорът се завърна. С идването Митов започна с успех над ЦСКА – 2:1. Единствената му важна победа като треньор на „Левски“. Всъщност – дерби за второ място, при това загубено. Успехът бързо бе забравен след две поредни унижения от кръвния враг с по 0:3. Катастрофа и срещу „Лудогорец“ на „Герена“ – 1:3.Баражът за Лига Европа с „Верея“ беше „синя“ мъка за гледане. „Левски“ извади уникален късмет в дузпите и се добра до Лига Европа. В турнира победи непретенциозния „Сутиеска“ с 3:1. Първото полувреме „сините“ играха отлично. След почивката до реванша с „Хайдук“ включително отборът на Митов създаде голови положения, които могат да се преброят на една ръка. Мъка в Никшич, никаква идея за гол в Хърватия и тотално надиграни от „Хайдук“ в София. Митов трябва да се радва, че гостите от Сплит не си вкараха положенията, защото „Левски“ отиваше на разгромна загуба. „Сините“ бяха катастрофа! Два точни удара, първият при гола на Серджиу Буш в 69-ата минута, срещу седем в очертанията за гостите. „Левски“ просто се беше предал. Митов на тъча също изглеждаше като пред горящата си къща, която сам е запалил. За разлика от него колегата му Жоан Карийо даваше вид на човек, който ще дере живи своите заради направените пропуски.„Нямаше агресия в отбора, може би повлия отсъствието на публиката – каза Митов. – Истина е, че не играхме мотивирано. Видях едно… Не примирение, но…“Явно единствената мотивация за играчите е именно публиката. Поне така излиза. А ден преди двубоя Митов каза, че играчите му със зъби и нокти ще преборят коравия противник. Не стана. Недоразумението Милош Цветкович се отчете не с една, а с две асистенции – първата за гола на Буш, другата при втория гол във вратата на Божидар Митрев. Сърбинът се опита да поеме топката, която тупна пред него и го прескочи, за да я вземе Ерцег и да я прати в мрежата на „Левски“. След мача Митов заяви, че Цветкович започвал от мач на мач да играе по-добре. Да, обаче цялата тактика на „Хайдук“ беше да бъде пробиван неориентирания сърбин.Франсис Нар пък не може да преодолее противник в почти 60 мача със „синята“ фланелка, но продължава да е титуляр. А имаше едни приказки за налагане на юноши и план за развитие.Сега в клуба се прави мащабна селекция. Поредната. Следващият привлечен обаче трябва да бъде треньор. Попитайте феновете на „Левски“ дали са на същото мнение…", "date": "2017.07.21", "title": " Рухна митът „Митов“"}
{"url": "https://trud.bg/%d0%b1%d0%be%d1%82%d0%b5%d0%b2-%d0%b0%d1%82%d0%b0%d0%ba%d1%83%d0%b2%d0%b0-%d0%ba%d1%80%d0%b8%d1%81%d1%82%d0%b8%d0%b0%d0%bd%d0%be-%d1%80%d0%be%d0%bd%d0%b0%d0%bb%d0%b4%d0%be/", "text": "Кристиано Роналдо, ние идваме!Футболисти и фенове на „Ботев“ вече се стягат да кацнат на най-известното летище в последните месеци. Аерогарата на остров Мадейра носи името на най-големия португалски футболист за всички времена, където е и бюстът му. Там „Ботев“ отива за още слава срещу „Маритимо“ в третия предварителен кръг на Лига Европа. Разстоянието от Пловдив до град Фуншал е 3843 км. „Канарчетата“ ще летят вероятно с редовни линии и няма да наемат чартър.И докато обмислят как ще се придвижват на 2 август, футболистите на „Ботев“ превърнаха бургаския стадион „Лазур“ в Стената на плача за гостите. „Бейтар“ получи лекция като за учебник и победата с 4:0 на българите е най-малкото, с което евреите се отърваха. Досега най-голямото им поражение бе с 0:6 от португалския гранд „Бенфика“ във втора квалификация на Шампионската лига през 1998 година. В същия турнир са падали с 0:5 и от „Легия“ (Варшава).От 2013-а насам „Ботев“ превърна стадион „Лазур“ в непревземаема крепост. Лятната „хасиенда“ на „канарчетата“ не е падала вече седем срещи. Там „Ботев“ нареди шест победи и едно реми. А иначе пловдивският гранд не е губил в България вече четвърт век. За последно като победител на стадион „Пловдив“ излезе гръцкият „Олимпиакос“ – 3:2 през 1993 година.Триумфът над „Бейтар“ е и един от най-паметните за „Ботев“ в цялата история на клуба. Може да се сравни само с 5:1 над „Стяуа“ и 4:0 над „Шамрок“. Най-големият успех на „канарчетата“ е 8:0 над малтийлския „Хибърниънс“за Купата на УЕФА през 1986 година. Освен това с 4:0 е падал и люксембургския „Юнион“ през 1986-а. След него „Ботев“ срази и „Байерн“ с 2:0 у дома, но след това отпадна след 1:4 в реванша.Футболистите на „Ботев“ разбраха, че ще получат двойна премия за отстраняването на „Бейтар“ веднага след победата. Президентът на клуба Ангел Палийски влезе в съблекалнята, за да обяви финансовата новина. Титулярите в двете срещи ще получат по 6000 лв. Отборната премия надвишава 100 000 лв. Бюджетът на „Бейтар“ е 40 милиона евро и надхвърля с десет пъти този на „Ботев“.„Даваме бонуси за свършена работа – ликуваше Палийски. – Сега е време да плащаме! Изиграхме уникален мач, а за публиката нямам думи. Искам постоянно да виждам това лице на „Ботев“. Дори в най-смелите си мечти не съм прогнозирал победа с 4:0. Изтървахме поне още три-четири гола. На следващия мач стадион „Лазур“ ще е препълнен. С нашата публика можем да победим всеки.“„Ботев“ на „Лазур“ „Астана“ 5:0 „Жрински“ 2:0 „Либертас“ 4:0 „Санкт Пьолтен“ 2:1 „Партизани“ 1:0 „Щутгарт“ 1:1 „Бейтар“ 4:0", "date": "2017.07.21", "title": " “Ботев“ атакува Кристиано Роналдо"}
{"url": "https://trud.bg/%d1%88%d0%be%d0%bd-%d1%81%d0%bf%d0%b0%d0%b9%d1%81%d1%8a%d1%80-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%ba%d0%b0%d1%82%d0%be-%d0%bf%d1%80%d0%b5%d1%81%d1%81/", "text": "Прессекретарят на Белия дом Шон Спайсър подаде оставка от поста си, след като президентът на САЩ Доналд Тръмп нае Антъни Скарамучи за нов директор на отдел „Комуникации“, пише .Тръмп е предложил той да остане на поста си, но Спайсър е отказал, заявявайки на президента, че назначаването на Скарамучи е било голяма грешка.Скапанучи е бил видян днес в Западното крило на Белия дом, подготвяйки се да направи обръщение пред отдел комуникации.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Шон Спайсър подаде оставка като прессекретар на Белия дом"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%be%d0%b1%d1%81%d1%8a%d0%b6%d0%b4%d0%b0-%d1%81-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d0%be%d1%82-%d0%b4%d0%b0%d0%bb%d0%b5%d1%87%d0%bd/", "text": "Заместник-кметът на Пловдив по културата и туризма Александър Държиков прие днес в заседателната зала на общината съветника по културните въпроси в посолството на Китай в София Гу Хонсин и секретаря на посолството Сюй.В срещата, осъществена по инициатива на посолството от страната от Далечния Изток участваха още Кирил Велчев – изпълнителен директор на общинска фондация „Пловдив – 2019“, Виктор Янков – заместник-директор, отговарящ за международните връзки, Кръстьо Белев – председател на Българо-китайската асоциация за бизнес развитие, дългогодишен представител на страната ни в Генералното консулство в Шанхай и един от най-добрите познавачи на Китай, Катя Стайкова – Директор „Връзки с обществеността“ на клъстер „Тракия икономическа зона“, и Сабина Попова – представител на Българо-китайска асоциация за бизнес развитие в офиса в китайски град Шенжен, побратимен на Пловдив, както и представители на общинската администрация. Целта на визитата на дипломатите бе да бъдат обсъдени възможностите за взаимноизгодно сътрудничество и активизиране на отношенията в областта на културата между Пловдив и градове в Китай, както и възможностите за промотиране на Пловдив- Европейска столица на културата -2019 в Китай.Заместник-кметът Александър Държиков запозна гостите с основните прояви – фестивали и големи значими събития от културния календар на община Пловдив, както и с механизма за кандидатстване за участие на артисти от чужбина и Китай. Той представи подробна информация и за структурата на община Пловдив, свързана с реализирането на културната стратегия на града, промотирането на културно –историческото наследство и развитието на туризма. Държиков представи и дейността на общинско предприятие „Туризъм“, зирекция „Култура и културно наследство“, Общински институт „Старинен Пловдив“, четирите регионални музея, ГХГ и други.Представителите на фондация „Пловдив 2019“ пък разказаха за целите и задачите на фондацията, за това какво предстои в близко бъдеще и заявиха готовност за активно сътрудничество с посолството за осъществяване на съвместни инициативи. „Европейска столица на културата вече е световен проект“ – около това твърдение на международни експерти и дипломати се обединиха всички участници в срещата.В контекст на това изказване, китайските гости споделиха, че вдъхновени от темата, страните от Североизточна Азия също са направили свое обединение за „културна столица“ и искрено се надяват през 2019, точно китайски град да бъде във фокуса и да си партнира с Пловдив. Бяха обсъдени различни идеи и възможности за сътрудничество, по реализацията на които бяха набелязани конкретни стъпки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Пловдив обсъжда с дипломати от Далечния изток активизиране на взаимоотношенията в областта на културата"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80%d1%8a%d1%82-%d0%b4%d0%be%d1%80%d1%83-%d1%82%d1%83%d0%bb%d1%83%d1%88-%d0%ba%d1%8c%d0%be%d0%b2%d0%b5%d1%88%d0%b8-%d1%80%d0%b0%d0%b7%d0%b1%d0%b8-%d0%b5/", "text": "Един от най-високопоставените прокурори от Националната агенция за борба с корупцията Дору Тулуш даде първото си интервю пред Канал 3. Той напусна със скандал ръководената от Лаура Кьовеши агенция за борба с корупцията в началото на месеца и оттогава отказваше всички покани от журналистите в Румъния. Интервюто за Канал 3 се превърна в сензация в Румъния.„Кьовеши поиска да бъда изгонен от ДНА заради скалъпени истории, след като подадохме оплаквания срещу работата й във Висшия съвет. Тя ни нарече страхливци и хора, които не спазват закона. Не е нормално шеф на подобна институция да праща подчинените си на полиграф. Чувал съм от колеги, че Кьовеши е имала подобно нервно поведение и преди. Но след появята на записите в общественото пространство, тя тотално разби моя екип, без дори да ме предупреди. Явно е, че или е смятала, че аз имам пръст в записите, или е искала да ме елиминира“, описва методите на работа Дору Тулуш.Тулуш ръководеше една от дирекциите в Националната агенция за борба с корупцията. Задачите му са били свързани с проверка за корупция по направление на икономически престъпления в Румъния. Заради разкритията му, направени пред Канал 3, водщият новинарски канал “Антена” 3 направи извънредно предаване, в което излъчи пълния запис от думите му. Колегите дори се шегуват, че преди промените са гледали българска телевизия, за да научават новините, и сега им се налага да правят същото.", "date": "2017.07.21", "title": " Прокурорът Дору Тулуш: Кьовеши разби екипа ни"}
{"url": "https://trud.bg/%d0%b3%d0%b8%d0%bc%d0%bd%d0%b0%d0%b7%d0%b8%d0%b8-%d0%be%d0%b1%d1%83%d1%87%d0%b0%d0%b2%d0%b0%d1%82-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb%d0%b8-%d0%ba%d1%80%d0%b8%d0%bc%d0%b8%d0%bd/", "text": "В Мизия учат „Подпомагане на възрастни“В редица нови специалности, които досега не са се изучавали в гимназиите, ще се обучават учениците от тази есен. Това показва справка в утвърдения до момента план-прием за 2017/2018 учебна година, изготвена от Министерството на образоването и науката за „Труд“. В три училища за първи път се разкрива професия „Авиационен техник“, специалност „Ремонт на летателни апарати“. Това са Професионалната гимназия по транспорт и енергетика „Хенри Форд“ в София и Професионалните гимназии по транспорт „Макгахан“ – София и „В. Левски“ – Горна Оряховица.Още две любопитни специалности – „Банкова охрана и инкасова дейност“ и „Физическа охрана на обекти“ от професия „Охранител“ е утвърден за прием в 128 СУ „Алберт Айнщайн“ – София. В 93 СУ „Александър Теодоров – Балан“ има утвърден прием в две паралелки с профил „Обществени науки с интензивно изучаване на английски език“. Учениците ще имат възможност за изучаване на допълнителни предмети в часовете за избираема подготовка от областите „Криминология и криминалистика“ и „Репортерство и медии“.В Професионалната гимназия в Мизия път се въвежда обучението по професия „Социален асистент“ със специалност „Подпомагане на възрастни“.Най-масовата нова специалност е „Приложен програмист“, за която има утвърден прием в училища на 23 области от страната. В София-град е утвърдена за три професионални училища – СПГЕ „Джон Атанасов“, ПГАВТ „А. Попов“, ПГ по телекомуникации.„Спедиция, транспортна и складова логистика“ ще има в две училища в София (ПГ по транспорт, ПГТ „Макгахан“ в София).„Сценичен костюм“ е специалност в ПГО „Княгиня Мария Луиза“ в София.За област София-град е утвърден държавен план-прием в 239 профилирани паралелки за 6284 ученици и в 131 професионални паралелки за 3436 ученици, показват още данните на МОН. За учебната 2017-2018 г. най-много паралелки са утвърдени в профил „Чужди езици“ – 406 за страната, от тях 130 за София-град, профил „Софтуерни и хардуерни науки“ – 141 паралелки за страната, от тях 20 паралелки в София-град, профил „Природни науки“ – 137 паралелки за страната, от тях 7 за София-град. Все по-разширен става приемът в профил „Предприемачество“ – 133 паралелки за страната, от тях 29 за София-град.Предстои обявяване на свободните места след третото класиране. За тях ще се състезават ученици, които не са класирани до момента и такива, които не са доволни от класирането си. Окончателният прием, след пренареждане на желанията, ще бъде утвърден в началото на септември. Все по-малко паралелки по музика и рисуванеСправката на „Труд“ в министерството на образованието показва още, че за учебната 2017/2018 година във всички гимназии най-малко са утвърдените паралелки по профил „Изобразително изкуство“ – 20 паралелки за страната, от тях 7 паралелки за София-град, профил „Физическо възпитание и спорт“ – общо 22 паралелки за страната, от тях 5 за София-град и профил „Музика“ – 17 паралелки за страната, от тях 2 за София-град.  Близо 2000 деца учат китайки и японскиСпоред последните данни на Министерството на образованието и науката през учебната 2016/2017 учебна година близо 2000 деца са изучавали японски и китайски език в училищата в страната.Най-масово обучение по двата източни езика има в столичното 18-о СУ „Уилям Гладстон“, но се преподават още в Професионалната гимназия по транспорт и енергетика „Хенри Форд“ и 138-о СУ „Проф. Васил Златарски“. От учебната 2013/2014 г. в 18-о СУ се изучава корейски още от първи клас като ранно чуждоезиково обучение.През миналата учебна година общо 882 188 деца от 1-ви до 12-и клас изучават чужди езици във всички видове подготовка в училищата. Най-предпочитан е английският. Учат го 604 564 ученици. На второ място е руският, а трети е немският.Следват романските езици – френски, испански и италиански. В профилираните гимназии, където първият чужд език се изучава интензивно, най-предпочитани са английски (64 074 ученици), немски (13 283 ученици) и френски (6218 ученици).Освен тях се изучават румънски в Румънската гимназия „Михай Еминеску“ в София и португалски като втори чужд език в 164-а Испанска гимназия „Мигел де Сервантес“. Иврит в България изучават близо 1000 деца, а латински – 305.В училищата се преподават и по-редки езици като норвежки, датски и шведски. Първите два се изучават като втори чужд език в 19-то СУ „Елин Пелин“ в столицата, а шведският – в 12-то СУ “ Цар Иван Асен Втори“. Общо трите езика изучават около 200 ученици.От МОН уточниха за „Труд“, че след утвърждаване на окончателния прием през септември и изготвяне на анализ ще може да се определи какъв е интересът на учениците и към кои езици и специалности е бил най-голям за следващата година.  184 училища стават иновативни от есентаОт септември започва обучението в първите 184 иновативни училища в страната. Списъкът бе одобрен от Министерски съвет преди дни. Иновативните училища трябва да бъдат модел на модерното училище, в което учениците да подобряват резултатите и критичното си мислене чрез иновативни образователни процеси, методи на преподаване, училищно лидерство и учебни програми.От началото на новата учебна година 45 от одобрените училища ще разработват и въвеждат иновативни елементи в организацията и съдържанието на обучението.Други 51 училища ще повишават качеството на образованието, чрез организиране на управлението, обучението и образователната среда, 88 училища ще използват нови методи на преподаване, а 14 ще разработят по нов начин учебното съдържание, учебните програми и учебните си планове.Одобрените училища са 9 начални, 67 основни, 5 обединени, 51 средни, 30 профилирани гимназии, 21 професионални гимназии и един колеж. От всичките 184 училища в списъка 22 са държавни, 129 са общински и 33 са частни.Проектите в училищата иновативните процеси ще бъдат с продължителност до четири години. Резултатите ще подлежат на постоянен мониторинг. Привличат по-неученолюбивите„Подобни по-нестандартни паралелки са добра притегателна среда за ученици, които са по-практично насочени. Някои от тях дават и една допълнителна подготовка на децата, които не са чак толкова ученолюбиви и стремежът им не е да бъдат в най-елитните гимназии“, заяви пред „Труд“ Диян Стаматов, бивш зам.-министър, отговарящ за средното образование и дългогодишен директор на 119 СУ в София.„За да си например охранител се изискват други качества, а в същото време действащите работници в такива фирми масово са на пенсионна възраст и са работили нещо друго през годините. А такива кадри се търсят. Освен това професионалните гимназии в различни населени места, които не са привлекателни, по най-различни причини, могат да привлекат още ученици с такива паралелки, каза Стаматов. Честните училища остават с държавно финансиранеВчера парламентът отхвърли предлаганите промени в Закона за предучилищното и училищното образование, внесен от лидера на БСП Корнелия Нинова и група народни представители. Законопроектът предвиждаше част от Държавните образователни стандарти да се приемат от парламента, да отпадне финансирането от държавния бюджет на частните училища, да се създадат различни видове училища, за постигане на по-голямо многообразие от училища, като математически, художествени и др.Промените предлагаха още въвеждане на един учебник по предмет за всеки клас като начин за избягване на корупционни практики, както и учениците да повтарят класовете и в началния етап на образование и други.", "date": "2017.07.21", "title": " Гимназии обучават охранители, криминалисти и авиотехници\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bd%d0%b5-%d0%b5-%d1%80%d0%b5%d1%88%d0%b8%d0%bb-%d0%b4%d0%b0%d0%bb%d0%b8-%d0%b4%d0%b0-%d1%81%d0%b5-%d0%ba%d0%b0%d0%bd/", "text": "Руският президент Владимир Путин още не е решил дали да се кандидатира за четвърти мандат през пролетта на 2018 година. Пред възпитаници на образователния център „Сириус“ в Сочи обаче той обеща да не предприема конституционни промени, за да може да управлява неопределено време, предаде .Путин не посочи дали възнамерява да определи някого за свой наследник на върха на държавата. И заяви, че това е въпрос на избор от народа.Като три най-важни ценности в живота си Путин посочи самия живот, любовта и свободата. А най-голямо влияние в живота му е оказало разпадането на Съветския съюз. Путин сподели и псевдонима си по време на обучението в съветската разузнавателна школа – Платов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Владимир Путин не е решил дали да се кандидатира за четвърти мандат"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d1%81%d0%bf%d0%be%d1%80%d0%bd%d0%b8%d1%8f-%d0%b7%d0%b0%d0%ba%d0%be%d0%bd-%d0%b2-%d0%bf%d0%be%d0%bb%d1%88%d0%b0-%d0%b7%d0%b0-%d0%b2%d1%8a%d1%80/", "text": "Управляващите консерватори в Полша гласуваха спорния закон за Върховния съд, който намалява независимостта на съдебната система, информира . Последваха нови протести пред парламента, а Еврокомисията вече призова Варшава да отмени съдебната реформа под заплаха от безпрецедентни санкции, дори и отнемане на правото на глас на Полша в ЕС. Сега трябва да се произнесе и Сенатът, в който управляващите също имат мнозинство.Реформите, подкрепени от мнозинството на партията Право и справедливост в Сейма, засилват контрола на изпълнителната власт над правосъдната система и кадровия ѝ състав. Вотът мина след тридневни ожесточени дебати и протести на правозащитници и граждани.Критиците на промените изтъкват, че се нарушава разделението на властите – фундаментален принцип на демокрацията. Управляващите твърдят, че реформите са необходими за гарантиране на прозрачност в работата на съдилищата, и службата на държавните институции в полза на всички поляци, а не само на „елитите“.Гласуваният текст предвижда смяна на всички съдии от Върховния съд с изключение на избраните от юридически орган, излъчен от Парламента. Именно Върховният съд на Полша потвърждава резултатите от изборите. Опозиционен депутат се яви символично в затворнически дрехи.Миналата седмица Сеймът прие и други два текста. Единият предвижда членовете на Националния съдебен съвет да се избират от Парламента. Съгласно втория, председателите на съдилищата по общо право ще бъдат назначавани от министъра на правосъдието. От идването си на власт през 2015-а Право и справедливост засили правителствения контрол върху съдебната система, държавните медии и събирането на хора.Президентът Анджей Дуда вчера отказа разговор с председателя на Европейския съвет Доналд Туск по спорната реформа. За влизането ѝ в сила е нужен и подпис на държавния глава. В писмо до полския си колега унгарският премиер Виктор Орбан подкрепи управляващите и призова Европейската комисия да не превишава властта си.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Гласуваха спорния закон в Полша за Върховния съд"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d1%81%d0%b0-%d0%b8%d0%b7%d0%b1%d1%83%d1%85%d0%bd%d0%b0%d0%bb%d0%b8-%d0%bf%d0%be%d0%b6%d0%b0%d1%80%d0%b8-%d0%b2-%d1%8e%d0%b6%d0%bd%d0%b0%d1%82%d0%b0-%d1%87%d0%b0/", "text": "В южната част на Хърватия през нощта отново са избухнали пожари, които преминават на черногорска територия, предаде македонската медия“Свободен печат“.Хърватските власти сочат, че няма застрашени населени места. Вчера пожарът на хълма Бьелотина на границата между двете държави е бил овладян, но през нощта се е разгорил отново.Огънят е обхванал около 250 декара площ, от които 50 на хърватска територия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " Отново са избухнали пожари в южната част на Хърватия"}
{"url": "https://trud.bg/%d0%b1%d0%b0%d0%bd-%d0%bd%d1%8f%d0%bc%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%bb%d0%b5%d0%b4-%d0%b7%d0%b5%d0%bc/", "text": "Учени от геофизичния институт на БАН успокоиха, че земетръсна опасност вследствие на трусовете в Гърция и Турция няма, макар че трите страни се намират на една тектонична плоча, информира . Земетресението в съседните ни страни е вследствие на натрупано сеизмично напрежение между две микроплочи, което в България е десетки пъти по-малко.Опасността за България е минимална, успокояват сеизмолози. Ако няма микросеизмична активност, може да се случи сериозно земетресение, но годишно има около 1 000 микроземетресения в България.Районът на Егейско море е традиционно силно сеизмично активен, а в района на Бодрум се очакват още вторични трусове, макар основната опасност там да е преминала. От БАН уточниха още, че България не е пряко свързани с активизацията.В 20:10 часа бе получен сигнал за ново земетресение, но след проверка на сеизмолозите се оказа, че трусът е в района на Бодрум и е с магнитуд 4.6 по Рихтер.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.21", "title": " БАН: Няма опасност за България след земетресенията в Турция и Гърция"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%81%d0%ba%d1%8a%d1%81%d0%b0-%d0%bd%d0%b5%d1%80%d0%b2%d0%b8%d1%82%d0%b5-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Чашата преля: след ареста на германския правозащитник Петер Щойтнер от турската полиция германското търпение спрямо Турция се изчерпа. Външният министър Габриел прекъсна лятната си отпуска, за да участва в кризисното заседание на външното министерство.„Да се обвиняват правозащитници в терористична дейност е прозрачен опит за дискредитиране и криминализиране на инакомислещи“, заяви говорителят на германското правителство Шефен Зайберт. Девет германски граждани се намират понастоящем в турския следствен арест по политически причини. В Турция обвиняемите могат да бъдат задържани в следствения арест до пет години.Германско-турските отношения напоследък са силно обтегнати. Забраната германски парламентаристи да посещават военните бази в Инджирлик и в Коня, арестите на германски журналисти и правозащитници, както и нееднократни сравнения с нацизма, отправени от турския президент по адрес на германското правителство, предизвикаха “нарастващи съмнения”, че турският президент не е добронамерен в отношенията си с Германия, посочи говорителят на германското външно министерство Мартин Шефер.Германското външно министерство вече отправи предупреждения към пътуващите до Турция курортисти да проявяват “повишено внимание” по време на престоя си в тази страна. След кризисното заседание на 20 юли, външният министър Зигмар Габриел обяви, че с оглед на многобройните конфликти с Турция, предстои преосмисляне и преориентиране на германската политика спрямо тази страна. Тази нова линия била съгласувана и с канцелрката Меркел. С оглед на настъпилата ескалация в отношенията германското правителство смята също да подложи на преоценка не само икономическите помощи за Турция, но и държавните гаранции за фирмите, които поддържат бизнесотношения и изнасят стоки за тази страна.", "date": "2017.07.21", "title": " Турция скъса  нервите на Германия\t\t\t"}
