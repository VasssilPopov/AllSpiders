{"url": "https://trud.bg/%d0%b4%d0%bd%d0%b5%d1%81-%d0%bd%d0%b8-%d0%be%d1%87%d0%b0%d0%ba%d0%b2%d0%b0%d1%82-%d0%bf%d0%be%d1%80%d0%be%d0%b8-%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8/", "text": "Порои и гръмотевици ще има и днес. В следобедните часове на много места ще има краткотрайни, временно интензивни валежи. Има условия за градушки, предава Ще духа слаб, в Дунавската равнина умерен вятър от запад-северозапад. Минималните температури ще са между 7° и 12°, а максималните предимно между 18° и 23°.Над планините ще има значителна облачност, с превалявания от дъжд и гръмотевици. Над 2500 метра преваляванията ще са от сняг. Ще духа умерен до силен вятър от северозапад. Максималната температура на височина 1200 метра ще бъде около 11°, на 2000 метра около 6°.По Черноморието облачността ще бъде предимно значителна. Около и след обяд ще има краткотрайни, временно интензивни валежи, придружени с гръмотевици. Вятърът ще е до умерен: преди обяд от запад, по-късно през деня ще се ориентира от юг-югозапад. Максималните температури ще са 16°-20°. Температурата на морската вода е 15-17°.Утре и в сряда температурите ще продължават да падат. Затопляне се очаква от четвъртък.", "date": "2017.05.08", "title": " Днес ни очакват порои и гръмотевици"}
{"url": "https://trud.bg/%d0%b1%d0%b8%d0%b2%d1%88%d0%b0-%d1%83%d1%87%d0%b8%d1%82%d0%b5%d0%bb%d0%ba%d0%b0-%d0%b5-%d0%b8%d0%b3%d1%83%d0%bc%d0%b5%d0%bd%d0%ba%d0%b0-%d0%bd%d0%b0-%d0%bc%d0%b0%d1%80%d1%8f%d0%bd%d1%81%d0%ba%d0%b8/", "text": "Твърдят, че цар Борис Михаил Кръстител бил погребан в обителтаМарянският манастир “Свето Преображение Господне” е сгушен в полите на Еленския Балкан. Светата обител е разположена на около 8 км от възрожденското градче. От сутрин до вечер дверите на манастирската църква са отворени за посетители, а игуменката майка Анастасия е неуморна и с широка усмивка посреща гости от близо и далеч.Манастирският храм е един от най-старите и най-красивите от северната страна на Стара планина. Отличава се с уникалния си градеж. Майсторите строители навремето не използвали дървена конструкция, а влагали в зидовете и сводовете камък и глина. Така, когато през 1868 г. там избухнал пожар, пострадал единствено иконостасът, който бил от дърво. От иконите пък като по чудо оцеляла само една – на Богородица с младенеца, която и днес може да се види в олтара.“Не знам дали се дължи на чудо, може и да е, защото се смята, че иконата е спасила манастира. Но и някогашните майстори строители са направили уникален градеж. До началото на сводовете зидовете са каменни и са дебели 1,20 м. Над тях има 70 см земен насип, а самите сводове са от тухлички”, обяснява майка Анастасия.Жената в черно монашеско облекло уточнява, че в сегашния си вид манастирът е възстановен през 1870 г. Оттогава е и новият иконостас, който е дело на резбари от тревненската школа.Според легендите манастирът съществувал още по време на Първото българско царство от VIII-IX век. За това свидетелстват намерените там шест капитела от т.нар. Теодосиеви колони, каквито има само в Плиска и Преслав. Четири от находките се намират в Националния исторически музей в София, а две се съхраняват в Марянската света обител.Майка Анастасия с удоволствие разказва историята на манастира, който е в началото на еленското село Марян, и с гордост показва и други останки, свързани с миналото на храма.“През 1835 г. жителите на селото решили да построят нова църква на святото място. Вдигнали я само за 6 месеца, а точно на Преображение я осветил гръцкият владика Иларион Критски.Говори се, че когато майсторите започнали да работят по стария олтар, съхранен през вековете, намерили в него мраморен саркофаг със скелет с евангелие в ръцете, а до главата му – корона.Двата символа на светската и на църковната власт подхождат само на цар Борис Михаил Кръстител, защото той е единственият монах с царска титла в нашата история. Освен това от историята се знае, че когато се оттегля за втори път от престола, отива в манастир, който е на три часа път от столицата Търновград, между две реки, в подножието на Стара планина. Така историческите хроники описват описват точно този манастир”, реди монахинята и показва вградените в каменния зид части от мраморния саркофаг.С царския гроб е свързана и друга легенда. При градежа през 1835 г. майсторите намерили и баптистериум (кръщелня – б.а.). Той бил широк 3 метра в диаметър, дълбок до коляно и облепен с цветна византийска мозайка. Но мъжете дали клетва да не разказват за видяното, за да не го поругаят иноверци.“Друга легенда пък разказва, че сестрата на цар Иван Шишман – Кера Тамара, която наричали Хубава Мара, на път за Константинопол, за да стане жена на султан Мурад, искала да остане в манастира, затова дарила всички свои накити в храма. След смъртта на султана тя се върнала по тези места. С красивата царкиня е свързана легендата за името на селото – Марян”, реди сладкодумната игуменка.Сестра Анастасия дошла за първи път в светата обител преди 15 г. В родния си град Русе работила като начална учителка. Освен това има и музикално образование. Казва, че музикалната дарба сега много и помага при богослужението.“Никога не съм живяла на село, затова в началото тук ме боляха ушите от тишината. Сега, като ми се наложи да отида до града, бързам да си тръгна, защото шумът ме убива. Отдала съм се на духовните ценности, на вярата и на служенето на Господ”, доверява майка Анастасия.За да научи цялата история на святото място, години наред се ровила по библиотеки. Историята на мястото е проучвал митрополит Иларион, а събраното той описал в книгата си “Ктиторът”. Миналото на манастира отлично познават и иманярите, които и до днес продължават да търсят съкровища в района. Въоръжени с металотърсачи, те се надяват да попаднат на царския гроб на Покръстителя на българите или на накитите, които оставила царкинята Кера Тамара.“Идват от време на време момчета и ми обясняват, че имали карта, която им показва къде са скрити съкровищата. После започват да се пазарят с мен и ми обещават половината, ако им помогна да намерят златото. Давам им телефона на митрополията, за да си уредят сделката там. Този подход работи безотказно, защото никой после не се е върнал с разрешение, че може да копае и да търси златото”, твърди майка Анастасия.“Не чакам да ми хлопат по портата и да ме издирват по стаите на манастира. Като стана сутринта, първото нещо е да отворя вратата на църквата. И така, докато не си легна. Посрещам всеки гост на вратата и разговарям с всички. Идват много деца, което ме прави неземно щастлива, защото, когато им говоря, очите им светят. Не е обречена страната ни, щом има такива очи”, убедена е игуменката. Балетна сценаСело Марян е известно и с балетната академия, основана от примабалерината на Софийската опера и балет Диляна Никифорова.Селското читалище “Наука” е основано през 1900 г , а наскоро вековната сграда е ремонтирана основно с пари от общината в Елена. “Идеята за създаването на читалището била на двамата братя Петър и Коста Кирчеви. Читалищното ръководство е инициатор за първия курс по ограмотяване. През 1953 г. към читалището била открита първата в страната селска детска и четвъртата селска музикална школа. За тях били купени 12 цигулки и 3 акордеона. Първият председател се казвал Никола Никифоров. Той отдал половин век от живота си за неговото изграждане и развитие и оставя за поколенията написаната от него история на Марян. Възрожденецът е дядо на примабалерината на Софийската опера и балет Диляна Никифорова, която при всяко свое идване в селото се отбива при монахинята в девическата света обител. Преди около 5 г. примабалерината заедно със свои колеги откри в Марян балетна школа. “Като на шега бе създадена балетна академия. Моят дядо е родом от село Марян и той е бил един от местните възрожденци, помогнал е както на селото, така и на своите съселяни в онези години. Мисля, че трябва да следваме примера на нашите предци и тяхната любов към родния край. На децата, които идват от цяла България, им харесва много тук. Самата атмосфера на Марян е много задушевна и сред красивата природа на Еленския балкан децата дават всичко от себе си и получават незабравими емоции и преживявания”, твърди Диляна Земя на героиНачетената монахиня обаче не пропуска да разкаже историята на еленското село Марян. Селището е останало в историята с кървавата Марянска битка по време на руско-турската освободителна война.“Казват му “Малката Шипка”, защото в местността са се сражавали 5000 руски войни предвождани от 28-годишният генерал Домбровски и граф Константин Руденовски. Те се изправили срещу 32-хилядната турска армия на Сюлейман паша. На 5 декември 1877 г била решаващата битка по тези места, докато Сюлейман паша бързал за Плевен, за да помогне на Осман паша да удържи града. Почти цялото село е било изпепелено, а според беловласите жители на Марян река Бързица текла с червени води от кръвта на убитите воини”, обяснява майка Анастасия.За да почетат жертвите от Освободителната война, казашки наследници през 1902 г в Долни Марян са издигнали паметник костница във вид на пирамида. По-късно до него е поставен 9-метров кръст и параклис.", "date": "2017.05.08", "title": " Бивша учителка е игуменка на Марянския манастир"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-272/", "text": "Анета Сотирова, актриса.Жоржета Чакърова, актриса.Мая Христова, посланик в Азербайджан.Мустафа Карадайъ, председател на ДПС и на ПГ на ДПС в 44-ото НС, 47 г.Д-р Росен Икономов, началник отделение по неврология в УМБАЛ „Софиямед“, 56 г.Светослав Белемезов, бивш депутат, 37 г.", "date": "2017.05.08", "title": " Днес да почерпят"}
{"url": "https://trud.bg/%d0%bf%d0%be%d1%87%d1%82%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%be%d1%82-%d0%bc%d0%bb%d0%b0%d0%b4%d0%b8%d1%82%d0%b5-%d0%b3%d0%bb%d0%b0%d1%81%d0%be%d0%bf%d0%be%d0%b4/", "text": "Почти половината от младите гласоподаватели във Франция са подкрепили Марин Льо Пен на балотажа на президентските избори, сочат екзитполовете, предава The Independent.Около 44% от групата на избирателите между 18 и 24 години са гласували за крайнодясния председател на партия Национален фронт, докато 56% са предпочели центриста Еманюел Макрон, който спечели изборите. Льо Пен е получила най-голяма подкрепа именно от групата на младите французи, докато от тези, които са на над 65-годишна възраст, тя е получила подкрепа от 20%.", "date": "2017.05.08", "title": " Почти половината от младите гласоподаватели във Франция са подкрепили Марин Льо Пен на балотажа"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d1%81%d0%b5-%d0%be%d1%87%d0%b0%d0%ba%d0%b2%d0%b0-%d0%b2-%d0%bf%d0%be%d1%81%d0%bb%d0%b5%d0%b4%d0%bd/", "text": "От 14 ч. до 20 ч. днес се спира движението на камионите над 12 тона по автомагистралите и най-натоваренитe пътища. Целта е повишаване на безопасността, увеличаване на пропускателната способност на инфраструктурата и по-спокойно пътуване на шофьорите в края на трите почивни дни, съобщават от АПИ. Шофьорите трябва да карат внимателно и със съобразена скорост, да не предприемат резки маневри и да спазват ограниченията, пътната сигнализация и указанията на „Пътна полиция“, която следи и предприема необходимите действия за организацията на движението. Във връзка с очаквания интензивен трафик Агенция „Пътна инфраструктура“ апелира шофьорите да спазват правилата за движение и да не използват аварийните ленти по автомагистралните участъци за по-бързо придвижване. По този начин се възпрепятства преминаването на превозните средства със специален режим на движение.Ограничено ще е преминаването на камионите над 12 тона по следните участъци от републиканската мрежа:автомагистралите; път I-1 с. Ребърково – Ботевград, като движението се пренасочва по път II-16 Ребърково – Своге – София; път I-1 – етапна връзка на лот 2 на АМ „Струма“ при Благоевград – ГКПП „Кулата“; път I-4 п. в. „Коритна“ – Велико Търново – Шумен; път I-5 Русе – Велико Търново; път I-8 ГКПП „Калотина“ – София; път I-9 Варна – Бургас; път II-18 Околовръстен път на град София; път II-99 Бургас – Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност на 8 май, от 10 ч. до 20 ч. ще има две ленти за влизащите в София на път I-1 (Е-79). Временната организция ще е от км 278+910 до 282+038 и от пътен възел „Даскалово“ до кръстовище „Драгичево“ от км 285+660 (кръстовището за Рударци) до км 286+847 (бензиностанция „Петрол“).Алтернативният маршрут на първокласния път през Владая е АМ „Люлин“.Поради продължаващите ремонтни дейности на тръбата за Варна на тунелите „Витиня“ и „Ечемишка“ на АМ „Хемус“ преминаването през съоръженията ще се осъществява двупосочно в тръбата за София. Алтернативният маршрут на движение за избягване на ремонта в двата тунела е: от София за Варна е път I-1 – от 215-ти км /при пътния възел при 30-ти км на АМ „Хемус“ /Витинска река/ до км 204+200 – обходен път на Ботевград, а след това по път II-17 до пътен възел „Ботевград“ на АМ „Хемус“ и обратно.В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути.Актуална информация за пътната обстановка и алтернативните маршрути на движение шофьорите могат да получат от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.05.08", "title": " Интензивен трафик се очаква в последния почивен ден"}
{"url": "https://trud.bg/%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%bc%d0%be%d0%bd%d1%80%d0%b5%d0%b0%d0%bb-%d0%b7%d0%b0%d1%80%d0%b0%d0%b4/", "text": "Ситуацията около тежките наводнения в Канада се усложнява – в Монреал обявиха извънредно положение, след като проливни дъждове предизвикаха най-тежките потопи от десетилетия насам.В провинция Квебек, където е Монреал, са наводнени ощe 126 населени места и хиляди сгради. Евакуирани са няколко хиляди души.1200 военни са изпратени да помагат в борбата с наводненията. Извънредното положение дава на пожарникарите допълнителни ресурси за борба с наводненията. То ще остане в сила 48 часа и след това ще бъде преразгледано.Общината съобщи, че ще минат няколко дни, за да се нормализира животът в града.", "date": "2017.05.08", "title": " Извънредно положение в Монреал заради проливни дъждове"}
{"url": "https://trud.bg/%d0%b3%d0%b0%d0%b7%d0%bf%d1%80%d0%be%d0%bc-%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd/", "text": "„Газпром“ започна строителството на морския участък на газопровода „Турски поток“ от руското крайбрежие на Черно море, съобщи компанията, цитирана от ТАСС.„Днес в Черно море започна строителството на газопровода „Турски поток“. Дейностите започнаха на руското крайбрежие. Полагането на тръбопровода се извършва от кораба „Аудасия“ на компанията „Олсийс“ (Allseas), която е подизпълнител за морския участък на газопровода“, се допълва в комюникето.На 4 май ръководителят на „Газпром“ Алексей Милер съобщи на президента Владимир Путин, че газовият гигант е готов да започне полагането на тръбите от морския участък на газопровода. Държавният глава изрази увереност, че Турция ще подкрепя проекта и нареди работата да започне.По-рано бе съобщено, че „Газпром“ планира да започне полагането на тръбите през лятото на тази година.Проектът  беше обявен от Русия през декември 2014 г. като заместител на „Южен поток“. Впоследствие преговорите бяха спрени заради кризата в двустранните отношения. Да се възобнови работата бе решено след среща през август в Санкт Петербург между турския президент Реджеп Тайип Ердоган и руския му колега Владимир Путин.Русия и Турция подписаха междуправителствено споразумение за проекта на 10 октомври миналата година.Морският участък ще се строи от дъщерната на „Газпром“компания „Саут стрийм транспорт“ (South Stream Transport B.V.). През февруари компанията сключи договор с швейцарската група „Олсийс“ за строителството на втората линия от морския участък на газопровода. През декември двете компании подписаха споразумение за строителството на първата линия от морския участък.Първата линия на съоръжението е предназначена за турския пазар, а втората – за газоснабдяване на страните от Южна и Югоизточна Европа. Всяка от линиите би трябвало да е с мощност 15,75 млрд. куб. метра.", "date": "2017.05.08", "title": " „Газпром“ започна строителството на морския участък на „Турски поток“"}
{"url": "https://trud.bg/%d0%be%d1%82%d0%b2%d0%bb%d0%b5%d1%87%d0%b5%d0%bd%d0%be%d1%82%d0%be-%d0%bc%d0%be%d0%bc%d1%87%d0%b5%d0%bd%d1%86%d0%b5-%d0%be%d1%82-%d1%8f%d0%bc%d0%b1%d0%be%d0%bb-%d0%be%d1%81%d1%82%d0%b0%d0%b2%d0%b0/", "text": "8-годишното момче, който беше намерено в изоставена сграда в Ямбол жестоко пребито, остава в тежко коматозно състояние. Предстои му операция в Пловдив.Детето изчезна преди дни и след цяла нощ издирване близките му го откриха в тежко състояние в изоставена сграда. Момченцето е било брутално пребито и захвърлено. По случая беше арестуван мъж, който се оказа съсед и роднина на семейството на Милан.Според БТВ семейството на Милан е разпознало извършителя на запис от охранителни камери, на които се вижда как той отвлича момченцето.Близките искат най-тежкото наказание за извършителя.Сградата, в която е открито детето, е порутена бивша детска градина. Хората в квартала казват, че тя е свърталище на наркомани. Много от жителите на квартала продали къщите си, защото се притесняват от хората, които се събират в изоставената сграда.", "date": "2017.05.08", "title": " Отвлеченото момченце от Ямбол остава в тежко състояние"}
{"url": "https://trud.bg/%d0%bb%d0%b8%d0%b4%d0%b5%d1%80%d0%b8-%d0%be%d1%82-%d1%86%d1%8f%d0%bb-%d1%81%d0%b2%d1%8f%d1%82-%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%85%d0%b0-%d0%b5%d0%bc%d0%b0%d0%bd%d1%8e%d0%b5%d0%bb/", "text": "След новината за избора на Еманюел Макрон за президент на Франция еврото поскъпна спрямо долара и йената. Лидери от целия свят поздравиха . Премиерът Бойко Борисов написа късно снощи в социалните мрежи: Поздравления за френския народ, който днес избра Европа. Поздравления, Еманюел Макрон. Германският канцлер Ангела Меркел се е обадила по телефона на Еманюел Макрон, за да го поздрави за победата. По време на разговорът им тя заявила, че изборът на французите е ясен израз на подкрепа за Европа. Избраният за президент на Франция получи поздравления и от британския премиер Тереза Мей, с която са обсъдили и въпроси, свързани с предстоящия Брекзит. Гръцкият премиер Алексис Ципрас написа в „Туитър“, че победата на Макрон е вдъхновение за Европа. Американският президент Доналд Тръмп също използва „Туитър“, за да поздрави избраният за президент на Франция. Тръмп допълва, че очаква с нетърпение да работи с него. Поздравления за победата си Еманюел Макрон получи и от премиерите на Австралия и Канада.", "date": "2017.05.08", "title": " Лидери от цял свят поздравиха Еманюел Макрон за победата"}
{"url": "https://trud.bg/%d0%be%d1%82-%d0%b4%d0%bd%d0%b5%d1%81-%d0%b1%d0%b5%d0%b7-%d1%82%d0%be%d0%bf%d0%bb%d0%b0-%d0%b2%d0%be%d0%b4%d0%b0-%d0%b2-%d0%b8%d0%b7%d1%82%d0%be%d1%87%d0%bd%d0%b8%d1%82%d0%b5-%d0%ba%d0%b2%d0%b0%d1%80/", "text": "От днес до 19 май без топла вода остават жителите на източните квартали на София.В този период без топла вода остават кварталите: ж.к.”Дружба“ 1 и 2, Промишлен район „Гара Искър”, ж.к. „Младост“ 1, 1А, 2, 3, 4, ж.к. „Дървеница”, кв.”Мусагеница”, кв. „Витоша”, ж.к. „Студентски град”, ж.к. „Изток”, ж.к. „Изгрев“, ж.к. „Дианабад”, ж.к. „Лозенец”, ж.к. „Гео Милев”, кв. „Яворов”, ж.к. „Подуене център”, кв. „Редута”, ж.к. „Слатина”; кв. „Цариградски комплекс”, Академия МВР, ВТУ „Т. Каблешков”; м. „Къро”; кв. „Полигона”, НРТЦ, ЗИТ, БАН- ХМС, резиденции; ", "date": "2017.05.08", "title": " От днес без топла вода в източните квартали на София"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0/", "text": "Ръководителят на афганистанския клон на групировката „Ислямска държава” Абдул Хасиб е бил убит при операция на афганистанските специални сили в източната провинция Нангархар. За това съобщи вчера президентът на страната Ашраф Гани, предават световните агенции.В операцията на афганистански командоси и американски военни са убити още няколко командири и 35 бойци на терористичната група, гласи комюнике на командването на американските войски в Афганистан.Американската армия потвърди убийството, което е извършено в края на април.Хасиб бе избран на поста миналата година, след като предшественикът му Хаиз Саид Хан загина при въздушен удар на американски дрон. Смята се, че по негова поръчка са били организирани редица големи нападения, включително атаката срещу военна болница в Кабул през март. Тя беше извършена от дегизирани като лекари бойци.", "date": "2017.05.08", "title": " Ръководителят на „Ислямска държава” в Афганистан е бил убит"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d0%bb%d1%83%d1%87%d0%b0%d0%b2%d0%b0/", "text": "Новият министър на вътрешните работи Валентин Радев получава тежко наследство в МВР от Румяна Бъчварова. Това обяви пред Румен Петков от АБВ.По думите му Радев наследява от Бъчварова демотивиран състав и ще трябва да стабилизира системата. Освен това има недокомплект в МВР, ще трябва да се справи с проблемите с бежанците, с битовата престъпност и контрабандата, допълни Петков.Той е категоричен, че идеята на Патриотите, които вече са във властта, за задължителна казарма няма да се реализира. И сега има недостиг на 5 хил. души в армията и то срещу заплащане, припомни политикът от АБВ. Според него новият военен министър Красимир Каракачанов ще трябва непременно да осигури по-достойно заплащане за наетите в армията.АБВ внимателно ще наблюдават какво ще направи новият кабинет в сферата на военнопромишления комплекс. По думите на Румен Петков именно неговата партия е спасила от приватизация „Кинтекс” и ВМЗ – Сопот при управлението на втория кабинет на Бойко Борисов.Относно референдума и въпроса за мажоритарния вот той смята, че българите не са направили информиран избор в допитването, защото не се е състоял реален дебат. Мажоритарният избор не означава непременно, че ще изберем най-достойния, смята Петков.", "date": "2017.05.08", "title": " Румен Петков: Валентин Радев получава тежко наследство в МВР"}
{"url": "https://trud.bg/%d1%81%d0%b5%d0%ba%d1%80%d0%b5%d1%82%d0%bd%d0%b8%d1%8f%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%82%d0%b5%d0%bb/", "text": "Американският орбитален разузнавателен самолет X-37B се завърна на Земята след повече от 700 дни в Космоса, съобщиха от Военновъздушните сили на САЩ. Машината кацна в неделя на в космическия център „Кенеди“.Това е четвъртият полет на разузнавателната машина. Секретният проект X-37B Orbital Test Vehicle на компанията „Боинг“ започна под егидата на НАСА още през 1999 г. Отначало X-37В е използван за ремонт на спътници, които са в орбита. През 2004 г. програмата е засекретена и преминава към американските ВВС.От 2010 г. самолетите от проекта изпълняват обритални полети.", "date": "2017.05.08", "title": " Секретният американски разузнавателен самолет X-37B се завърна на Земята след две години в Космоса (ВИДЕО, СНИМКИ)"}
{"url": "https://trud.bg/%d1%81%d0%b0%d1%89-%d0%bf%d0%bb%d0%b0%d0%bd%d0%b8%d1%80%d0%b0-%d0%b4%d0%b0-%d0%b7%d0%b0%d1%81%d0%b8%d0%bb%d0%b8-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8%d0%b5%d1%82%d0%be-%d1%81%d0%b8/", "text": "Пентагонът е одобрил план за инвестиране на почти осем милиарда долара с цел да се засили американското присъствие в азиатско-тихоокеанския регион през следващите пет години, съобщиТова ще стане чрез обновяване на военната инфраструктура, провеждане на допълнителни учения и разполагане на повече сили и кораби. Ходът се разглежда като по-ясна демонстрация на американския ангажимент към региона, в който напрежението се засилва заради ракетните тестове на Северна Корея.", "date": "2017.05.08", "title": " САЩ планира да засили присъствието си в азиатско-тихоокеанския регион"}
{"url": "https://trud.bg/%d0%bd%d0%b0%d0%b4-100-%d1%82%d0%b0%d0%bd%d1%86%d1%8c%d0%be%d1%80%d0%b8-%d0%be%d1%82-%d1%81%d1%82%d1%80%d0%b0%d0%bd%d0%b0%d1%82%d0%b0-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2/", "text": "Над 100 изкусни танцьори от 6 града на България участваха в атрактивния флашмоб по повод втория рожден ден на клуб „Зумба Un Beso” във Велико Търново.Танцът бе по хореографии на инструктора по зумба в школата Борислав Иванов и беше изненада за всички случайни минувачи, които се оказаха свидетели на лудата забава. Идеята за оригиналния поздрав хрумнала на трите собственички на танцово студио UN BESO art & dance center Дарина Георгиева, Иглика Иванова и Ваня Пецурова. Те избрали три от най-популярните песни, на които Борислав Иванов води тренировките си и разпратили хореографиите на Борислав Иван на приятелите си в клубовете по зумба в Габрово, Русе, Силистра, Сливен и Троян. Близо месец всички танцьори упражнявали стъпките. Тайно тренирали и момичетата на Борислав Иванов в старата столица, за да бъде изненадата наистина красива.„Искахме Боби да види прекрасните си хореографии отстрани. А и, когато танцуват толкова много хора, енергията е различна”, разказа Дарина Георгиева.Клубът по зумба е част от танцовата школа Un Beso вече две години. В началото Борислав Иванов започнал да води тренировки два пъти в седмицата. Сега зумба има почти всяка вечер, заради многото желаещи да танцуват и да се забавляват.Самият Борислав Иванов гледа спектакъла, изработен по негови хореографии, безмълвно и успя да се включи в танците, едва, когато танцьорите решиха да повторят цялото шоу отначало.„Когато ми казаха да се явя тук, бях сигурен, че са подготвили парти за рождения ден на клуба. Но че ще видя толкова хора, събрани от различни градове, да танцуват едни и същи стъпки, никога не съм очаквал. Усещането е като да не съм на земята”, сподели инструкторът.Зумба е латино денс аеробика, комбинация от танц и кардио. Идва от Америка и също като салсата има много силен социален характер. Тренировките преминават под звуците на най-актуалните латино хитове и хип-хоп парчета. Целта на тренировките е не просто хората да спортуват, а да се срещат, да се опознават и да се забавляват. Освен че се виждат почти всяка вечер по време на тренировките, танцьорите на Борислав Иванов често се събират на партита и ходят заедно на екскурзии.", "date": "2017.05.08", "title": " Над 100 танцьори от страната участваха във флашмоб за рождения ден на „Зумба Un Beso” в Търново"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%bf%d0%be%d0%ba%d0%b0%d0%b7%d0%b0-%d0%bd%d0%b5%d0%be%d0%b1%d0%b8%d1%87%d0%b0/", "text": "Предприемчив американец показа необичайните си изобретения от рециклирани материали на парад в Кий Уест, Флорида, пише Оригиналните машини са дело на художника Стенли Папио и включват велосипеди, платформи, дори портативна автомивка и мини-въртележка. Те са изработени от стари автомобилни части, тръби и други използвани материали.Машините нямат двигател, а се задвижват изцяло с жива сила. Според художника творбите му стимулират въображението и помагат за опазването на околната среда.", "date": "2017.05.08", "title": " Американски художник показа необичайни изобретения от рециклирани материали"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%83%d0%b1%d0%b8-%d0%ba%d0%be%d1%88%d1%83%d1%82%d0%b0-%d0%bd%d0%b0-%d0%b3%d0%bb%d0%b0%d0%b2%d0%b5%d0%bd-%d0%bf%d1%8a%d1%82/", "text": "Млада кошута беше пометена от автомобил и убита в понеделник сутрин на главен път Шумен-Русе, близо до село Белокопитово. За инцидента е уведомена полицията, автопатрулен екип е пристигнал на място, извършил е проверка на водача и му е съставен акт за установено администратично нарушение.Животното е било бременно и според експертите от Регионалната дирекция по горите в Шумен е на 3-4 години. Председателят на ловната дружинка в Белокопитово Пламен Пантелеев призовава шофьорите да преминават с повишено внимание в района, защото в изоставената ябълкова градина над селото се крият много сърни и кошути. Всяка година в тази част на пътя загиват 2-3 животни, като според него най-честата причина е шофирането с превишена скорост. Преди по-малко от месец на Шуменското плато автомобил уби малко сърне.", "date": "2017.05.08", "title": " Шофьор уби кошута на главен път"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bc%d0%b0%d0%ba%d1%80%d0%be%d0%bd-%d0%b7%d0%b0-%d1%83%d1%81%d0%bf%d0%b5%d1%85%d0%b0-%d0%bd%d0%b0-%d0%bf/", "text": "Министър-председателят Бойко Борисов изпрати поздравителна телеграма до Еманюел Макрон във връзка с постигнатия убедителен резултат на изборите за президент на Република Франция, съобщиха от правителствената информационна служба.Премиерът Борисов отбелязва, че категоричната подкрепа за кандидатурата на Еманюел Макрон е потвърдила желанието на френския народ за съхраняване на европейските ценности, принципите на свободата и демокрацията.„Уверен съм, че отношенията между България и Франция ще продължат да се развиват динамично за просперитета и благото на нашите народи в обединена и силна Европа“, допълва министър-председателят Борисов.", "date": "2017.05.08", "title": " Борисов поздрави Макрон за успеха на президентските избори във Франция"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d1%82%d0%b5%d0%b6%d0%ba%d0%b8%d1%82%d0%b5-%d0%ba%d0%b0%d0%bc%d0%b8%d0%be%d0%bd%d0%b8-%d0%bf%d0%be-%d0%bd%d0%b0%d1%82%d0%be%d0%b2%d0%b0%d1%80%d0%b5%d0%bd%d0%b8/", "text": "В последния почивен ден, от 14.00 до 20.00 часа днес ще бъде ограничено движението на камионите над 12 тона по автомагистралите и най-натоваренитe пътища, съобщиха от пресцентъра на Агенция „Пътна инфраструктура“. Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със скорост, съобразена с пътните условия, да спазват въведените ограничения, сигнализация и указанията на „Пътна полиция“, която следи и предприема необходимите действия за организацията на движението.Във връзка с очаквания интензивен трафик Агенция „Пътна инфраструктура“ апелира шофьорите да спазват правилата за движение и да не използват аварийните ленти по автомагистралните участъци за по-бързо придвижване. По този начин се възпрепятства преминаването на превозните средства със специален режим на движение.Ограничено ще е преминаването на камионите над 12 тона по следните участъци от републиканската мрежа: – автомагистралите; – път I-1 с. Ребърково – Ботевград, като движението се пренасочва по път II-16 Ребърково – Своге – София; – път I-1 – етапна връзка на лот 2 на АМ „Струма“ при Благоевград – ГКПП „Кулата“; – път I-4 п. в. „Коритна“ – Велико Търново – Шумен; – път I-5 Русе – Велико Търново; – път I-8 ГКПП „Калотина“ – София; – път I-9 Варна – Бургас; – път II-18 Околовръстен път на град София; – път II-99 Бургас – Царево.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност от 10.00 до 20.00 часа ще има две ленти за влизащите в София по път I-1 (Е-79). Временната организация ще е от км 278+910 до 282+038 и от пътен възел „Даскалово“ до кръстовище „Драгичево“ от км 285+660 (кръстовището за Рударци) до км 286+847 (бензиностанция „Петрол“). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.Поради продължаващите ремонтни дейности на тръбата за Варна на тунелите „Витиня“ и „Ечемишка“ на АМ „Хемус“ преминаването през съоръженията ще се осъществява двупосочно в тръбата за София. Необходимо е шофьорите да предвидят повече време за пътуване, поради по-бавното предвижване при извършването на строителни работи и временната организация на движение. Алтернативният маршрут за избягване на ремонта в двата тунела е: от София за Варна е път I-1 – от 215-ти км /при пътния възел при 30-ти км на АМ „Хемус“ /Витинска река/ до км 204+200 – обходен път на Ботевград, а след това по път II-17 до пътен възел „Ботевград“ на АМ „Хемус“ и обратно.В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути.Актуална информация за пътната обстановка и алтернативните маршрути на движение шофьорите могат да получат от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.Карта с временната организация на движението по участъците от републиканската пътна мрежа в празничните дни през 2017 г. в може да бъде видяна в приложения линк – http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-republikanskata-ptna-mrezha-za-oficialni-praznici-i-pochivni-dni-za-2017-g/.", "date": "2017.05.08", "title": " Спират тежките камиони по натоварените пътища днес"}
{"url": "https://trud.bg/%d0%bf%d1%80%d0%be%d1%84-%d0%b4%d0%be%d0%bd%d0%ba%d0%b0-%d0%b1%d0%b0%d0%b9%d0%ba%d0%be%d0%b2%d0%b0-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%b9%d1%82%d0%b5-%d1%81%d0%b5%d0%b7%d0%be%d0%bd/", "text": "Зелените листни зеленчуци понякога са гастритогенни – тоест възбуждат стомашно-чревни проблеми. Това каза пред  проф. д-р Донка Байкова, специалист по хранене и диететика.„Нитратите са причинители на подобни смущения. Те се съдържат и в природата. Не са токсични. Най-големите количества се съдържат в спанака. Нитратите са водно разтворими и термолабилни“, посочи проф. Байкова.„Страните, от които внасяме плодове и зеленчуци, са по-рискови за нас и контролът от Българската агенция по безопасност на храните е засилен“, каза още тя. Проф. Байкова препоръча да използваме сезонните зеленчуци с произход България.", "date": "2017.05.08", "title": " Проф. Донка Байкова: Използвайте сезонните български зеленчуци"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%81-%d0%bf%d0%be%d1%80%d0%b5%d0%b4%d0%bd%d0%b0-%d0%bf%d0%be/", "text": "БЕРЛИН. От кореспондента на „Труд“Партията на германската канцлерка Ангела Меркел – Християндемократически съюз (ХДС), е победител на неделните общи избори във федералната провинция Шлезвиг-Холщайн.Бюлетина за ХДС пуснаха 32 на сто, което е с 1,2 на сто повече от предишния вот. Сочените за фаворити социалдемократи претърпяха провал. За тях гласуваха 27,2 на сто от отправилите се към урните или с 3,2 на сто по-малко в сравнение с 2012 г.Федералните общи избори за национален парламент (Бундестаг) се провеждат на 4 години, а тези във федералните провинции на 5 г.Трета политическа сила са зелените (Съюз90/Зелени) с 12,9 на сто подкрепа. Следват ги либералите от Свободната демократическа партия – 11,5 на сто.За пръв път в парламента в Кил влизат представители на  евроскептичната партия Алтернатива за Германия – 5,9 на сто от бюлетините. Крайната левица (Ди Линке) не успя да прескочи задължителната 5-процентна бариера.След успеха на ХДС най-вероятният нов премиер на Шлезвиг-Холщайн ще е Даниел Гюнтер (43 г.), партиен лидер на партията в тази федерална провинция. Това обаче все още не е сигурно. Малко вероятно е социалдемократите да склонят сформиране на широка коалиция. Така Гюнтер трябва да търси съюз с две политически сили – либералите и зелените. Първите са готови да участват в управление с ХДС, но зелените предпочитат коалиция със социалдемократите.Изненадите от вота в неделя са две. Социологическите прогнози сочеха  преднина от 6 на сто за социалдемократите, управлявали през последните 5 години. С убедителна предизборна кампания ХДС не само успя да стопи прогнозираната разликата, а и да спечели почти 5 на сто по-голяма подкрепа от политическия си съперник.Втората изненада е помраченият ефект „Шулц“. Лидерът на социалдемократите и кандидат за канцлер на федералните избори през септември т. г. Мартин Шулц участва в предизборната кампания в Шлезвиг-Холщайн и беше убеден в успеха. Случи се точно обратното.Това отслабва позициите му в битката за канцлерството.Обратно – подкрепата за Ангела Меркел расте. На 26 март т. г. нейният ХДС спечели общите избори във федералната провинция Заарланд, в неделя и в Шлезвиг Холщайн. Резултатът от парламентарен вот в провинциите е индикатор и за изхода на федералните общи избори за Бундестаг. Ако ХДС спечели и изборите в провинция Северн Рейн-Фестфалия, насрочени за 14 май т. г., Ангела Меркел ще е с реален шанс за 4-и пореден канцлерски мандат.", "date": "2017.05.08", "title": " Партията на Ангела Меркел с поредна победа"}
{"url": "https://trud.bg/%d1%80%d1%83%d1%81%d0%b8%d1%8f-%d0%b2%d0%bd%d0%b5%d1%81%d0%b5-%d0%b2-%d1%81%d1%8a%d0%b2%d0%b5%d1%82%d0%b0-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bd%d0%b0-%d0%be%d0%be/", "text": "Русия внесе за обсъждане в Съвета за сигурност на ООН проекторезолюция в подкрепа на меморандума за създаване на зони за деескалация в Сирия, предаде агенция По информация от дипломати, гласуването по документа може да бъде днес или утре. Меморандумът бе подписан на международната среща в казахстанската столица Астана миналата седмица. На тези преговори делегациите на Русия, Иран и Турция се споразумяха за четири зони в Сирия, в които от събота са забранени военните действия, в това число и полетите на авиацията.", "date": "2017.05.08", "title": " Русия внесе в Съвета за сигурност на ООН проекторезолюция за създаването на зони за деескалация в Сирия"}
{"url": "https://trud.bg/%d1%82%d1%80%d0%b5%d1%82%d0%b8-%d0%b4%d0%b5%d0%bd-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be-%d0%bd%d0%b0-20-%d0%b3/", "text": "Трети ден продължава издирването на 20-годишния Ивелин Узунов от смолянското село Смилян, който изчезна мистериозно на 5 май, информира Цяла нощ около 40 доброволци и полицаи търсиха момчето в района около село Турян, където Ивелин е бил заснет от фотокапан.Днес в издирването се включват допълнително доброволци, ловци и горски служители. Има данни, че момчето е забелязано близо до махала в града.", "date": "2017.05.08", "title": " Трети ден продължава издирването на 20-годишния Ивелин от Смилян"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%bd%d0%b5-%d0%b4%d0%be%d0%bf%d1%83%d1%81%d0%bd%d0%b0-%d0%b4%d0%b2%d0%b0%d0%bc%d0%b0-%d1%80%d1%83%d1%81%d0%ba%d0%b8-%d0%b6%d1%83%d1%80%d0%bd%d0%b0%d0%bb/", "text": "Украйна забрани достъпа до територията си на двама руски журналисти, дошли да отразяват музикалния конкурс „Евровизия”. Причината е тяхно пребиваване в анексирания от Русия Кримски полуостров.Вчера журналистите са били върнати на границата и им е било забранено да влизат в Украйна за период от три години. Това заяви говорителят на украинската гранична служба Олег Слободян.Във „Фейсбук” украинската гранична служба написа, че акредитация за отразяване на „Евровизия” не означава автоматично право да се преминава през границата на Украйна. По същата причина на границата бе върнат и фотограф, работещ за руска медия.", "date": "2017.05.08", "title": " Украйна не допусна двама руски журналисти да отразят „Евровизия”"}
{"url": "https://trud.bg/%d1%82%d0%be%d0%bd%d0%b5%d0%b2-%d1%81%d1%8a%d1%81-%d1%81%d1%83%d0%bf%d0%b5%d1%80-%d0%b3%d0%be%d0%bb-%d0%b2-%d0%b8%d1%82%d0%b0%d0%bb%d0%b8%d1%8f-%d0%b2%d0%b8%d0%b4%d0%b5%d0%be/", "text": "Александър Тонев вкара първия си гол в Серия А при успеха на „Кротоне“ над „Пескара“ с 1:0 в мач от 35-ия кръг.По този начин българският национал стана петият роден футболист, разписвал се в елита на Италия след Ники Илиев, Христо Стоичков, Валери Божинов и Ивайло Чочев.Успехът на „Кротоне“ пък остави живи надеждите за спасение. Не така стоят нещата за „Палермо“ на Чочев, който официално пропадна в Серия Б след 1:1 с „Киево“.", "date": "2017.05.08", "title": " Тонев със супер гол в Италия (ВИДЕО)"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8-%d1%86%d1%81%d0%ba%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0/", "text": "„Левски“ и ЦСКА продължават битката за сребърните медали в първенството. След като „Лудогорец“ си осигури титлата с победа 3:0 над „Локомотив“ в Пловдив, интригата в шампионата остава при разпределянето на следващите две места в класирането.„Левски“ победи с 1:0 „Черно море“ в Каварна. Голът вкара Амаду Сукуна. Бабатунде Адениджи се скъса да пропуска, а тимът на Георги Иванов завърши в намален състав. С втори жълт и респективно червен картон бе изгонен Онджей Сукуп.По-късно на „Българска армия“ ЦСКА победи трудно „Дунав“ с 2:0. Въпреки геройствата на стража на гостите Станислав Антонов, „червените“ стигнаха до успеха с късни голове на Каранга и Рубен Пинто.В класирането ЦСКА и „Левски“ продължават да делят втората позиция с равен брой точки – 59", "date": "2017.05.08", "title": " „Левски“ и ЦСКА продължават битката за среброто"}
{"url": "https://trud.bg/%d0%bd%d0%b0%d0%b9-%d0%bc%d0%bb%d0%b0%d0%b4%d0%b8%d1%8f%d1%82-%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%bf%d0%b8%d1%80%d0%b8%d0%bd%d1%81%d0%ba%d0%be-%d0%b4%d0%b0%d1%80%d0%b8-%d0%bf/", "text": "Най-младият депутат от Пиринско, 29 годишния  Стефан Апостолов,  дари първата си заплата за инвитро процедура на жена, която от години прави опити да стане майка.Апостолов още по време на предизборната кампания обеща да дарява средства за инвитро и каза,че това ще бъде приоритет за него като народен избраник. А сега показа,че държи на думата си.Стефан Апостолов е син на кмета на община Симитли Апостол Апостолов. Той бе последен в листата на ГЕРБ в Пиринско, но с получените преференции успя да влезе в първата петица на листата и така стана депутат.Той е рефер в елитната ни футболна група и напоследък ръководи на два пъти двубоя ЦСКА-„Лудогорец”-Разград. Категоричен е, че без проблем съчетава ангажиментите си на футболния терен и в парламента. ", "date": "2017.05.08", "title": " Най-младият депутат от Пиринско дари първата си заплата за инвитро процедура"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%84%d1%80%d0%be%d0%bd%d1%82-%d1%89%d0%b5-%d1%81%d0%bc%d0%b5/", "text": "Френската крайнодясна партия „Национален фронт” се готви да смени името си, но без да променя идеите си.Това заяви в Париж лидерката на партията Марин Льо Пен след вчерашната си загуба на президентските избори във Франция от центриста Еманюел Макрон. По думите й Националния фронт се нуждае от значителна трансформация, за да може да привлече повече поддръжници във Франция.Едно ново име би помогнало на Марин льо Пен да се дистанцира от старата гвардия в партията, включително Жан-Мари льо Пен, който беше изхвърлен от Националния фронт от собствената си дъщеря, подела кампания за излъскване на имиджа на партията, пише АП.На вчерашния балотаж независимият центрист Еманюел Макрон стана новият президент на Франция. Той победи крайно дясната кандидатка Льо Пен, като спечели над 66% от гласовете на французите.", "date": "2017.05.08", "title": " Френският „Национален фронт” ще смени името си"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%b7%d0%b0-%d0%bf%d0%be%d0%b1%d0%b5/", "text": "Държавният глава поздрави новоизбрания френски президент Еманюел Макрон в Туитър.“Ще работим заедно за по-силна и справедлива Европа“, написа Румен Радев в профила си в Туитър.   ", "date": "2017.05.08", "title": " Радев поздрави Еманюел Макрон за победата: Ще работим заедно за по-силна и справедлива Европа"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%bf%d1%80%d0%b5%d0%b1%d0%b8-%d0%b4%d0%be-%d1%81%d0%bc%d1%8a%d1%80%d1%82-3-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5/", "text": "Н. Ш. /30 г./ от град Белоградчик е задържан в като заподозрян за убийство на 3-годишно момиченце от село Слана бара, община Видин. Това съобщиха от ОДМВР-Видин.Мъжът е криминално проявен и осъждан. Той живеел на съпружески начала с майката на детето в селото.Сигналът в полицията е получен вчера в 11.30 часа от екипа на Центъра за спешна медицинска помощ, посетил адреса в с. Слана бара. Медиците констатирали смъртта на детето. Трупът е транспортиран във видинската болница, заключението на съдебния лекар след аутопсията потвърждава насилствена смърт.Случаят е докладван на дежурен прокурор от Окръжна прокуратура – Видин. Според първоначалните данни 30-годишният мъж е нанесъл удари на детето с ръце, крака и метална тръба в стая на обитаваната от тях постройка в селскостопанския двор в Слана бара. Работата на разследващите продължава под ръководството на наблюдаващ прокурор в рамките на образуваното по случая досъдебно производство.", "date": "2017.05.08", "title": " Млад мъж преби до смърт 3-годишно момиченце във видинско село"}
{"url": "https://trud.bg/84-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b1%d0%b5-%d0%b1%d0%bb%d1%8a%d1%81/", "text": "БМВ блъсна 84-годишна жена на пешеходна пътека в Шумен, часове след инцидента тя почина в болницата. Произшествието станало към 16,20 ч. в неделея, докато жената пресичала на обозначено място по бул.“Велики Преслав“, съобщават от полицията.На кръстовище на булеварда с ул.“Презвитер Козма“ водач на лек автомобил БМВ 316 преминал без да пропусне пресичаща по пешеходната пътека от дясно на ляво жена и я ударил.Линейка откарала жената в болница. След преглед са установени множество фрактури на лява ръка, ляв крак и таз. Настанена била за лечение в кома и с опасност за живота в интензивно отделение, и след четири часа Мария М. починала. По ирония на съдбата в същи ден на 7 май е имала рожден ден.Водачът Я.А./26г./ от град Велики Преслав е тестван за алкохол, наличие не е установено. Образувано е досъдебно производство, а случаят е предеден на окръжна прокуратура-Шумен.", "date": "2017.05.08", "title": " Кола уби баба на пешеходна пътека в Шумен"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%be-%d0%b5%d0%bb%d0%b5%d0%bd%d1%87%d0%b5-%d1%81%d0%b5-%d1%80%d0%be%d0%b4%d0%b8-%d0%bd%d0%b0-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd-%d0%b2/", "text": "Северно еленче се роди  на Гергьовден  във фермата за северни елени край смолянското село Момчиловци, информира Еленчето е новият, четвърти член, в семейството във фермата. „По празниците ни се случи наистина вълшебство. Все още не е ясно дали ще бъде Георги или Гергана, това ще се разбере до няколко дни“, похвали се щастливият стопанин.Северните елени, които живеят в новия си дом от няколко месеца, станаха известни след като бяха поставени в клетка пред столичен мол по Коледа.Новият им собственик Драгни Георгиев, се занимава от няколко години с отглеждане на редкия вид от далечната Лапландия. Твърди, че животните се чувстват прекрасно в Родопите.В началото Драгни започва с осем еленчета, като така сбъднал дългогодишната си мечта.Северните елени са атракция за туристите, а най-много им се радват децата. Стопанинът има идея в съседство да бъдат построени къщата и работилницата на Дядо Коледа, за да стане приказката истинска.", "date": "2017.05.08", "title": " Северно еленче се роди на Гергьовден във ферма край село Момчиловци"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%b5-%d1%81%d0%bf%d0%b5%d1%87%d0%b5%d0%bb%d0%b8%d0%bb-661-%d0%be%d1%82-%d0%b3%d0%bb%d0%b0%d1%81%d0%be%d0%b2%d0%b5/", "text": "Еманюел Макрон е спечелил 66,1% от гласовете на избирателите, докато лидерът на крайнодесните Марин льо Пен е получила 33,9% подкрепа, показаха крайните резултати от президентските избори във Франция, предава .Министерството на вътрешните работи отбеляза, че Макрон е получил общо 20, 753, 797 гласа спрямо 10, 644, 118 за льо Пен. Броят на въздържалите се гласоподаватели е 25,44%, което е най-високото ниво от президентските избори през 1969 г.В неделя от Министерството съобщиха, че са били подадени рекорден брой празни или невалидни бюлетини, около 9% от всички регистрирани избиратели (на първия тур този брой е бил едва 2%). Това означава, че един на всеки трима гласоподаватели е отказал да избере един от двамата кандидати.", "date": "2017.05.08", "title": " Еманюел Макрон е спечелил 66,1% от гласовете срещу 33,9 % за Мрин льо Пен"}
{"url": "https://trud.bg/10-000-%d1%84%d0%be%d0%b9%d0%b5%d1%80%d0%b2%d0%b5%d1%80%d0%ba%d0%b0-%d0%b2-%d0%bc%d0%be%d1%81%d0%ba%d0%b2%d0%b0-%d0%b7%d0%b0-9-%d0%bc%d0%b0%d0%b9/", "text": "За Деня на победата в Москва ще бъдат изстреляни 10 000 фойерверки, съобщиха от руското Министерство на отбраната, предава РИА Новости.„По време на тържествения военен ритуал нощното небе ще бъде осветено от около 10 хил. фойерверки. В продължение на 10 минути от 72 инсталации и 18 артилерийски оръдия ще бъдат изстреляни 30 залпа“, отбелязаха от ведомството. Артилерийската техника ще бъде разположена на 16 места в цяла Москва, като фойерверките ще започнат в 22 ч.", "date": "2017.05.08", "title": " 10 000 фойерверки в Москва за 9 май"}
{"url": "https://trud.bg/%d0%b4%d0%bd%d0%b5%d1%81-%d0%b7%d0%b0%d0%bf%d0%be%d1%87%d0%b2%d0%b0-%d0%b3%d0%bb%d0%be%d0%b1%d0%b0%d0%bb%d0%bd%d0%b0%d1%82%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%bd%d0%b0-%d0%be%d0%be/", "text": "От днес до 14 май ще се проведе Четвъртата глобална седмица на Организацията на обединените нации за пътна безопасност. Тази година тя преминава под мотото „Спаси живот! Намали скоростта!“ и е с акцент върху намаляване на скоростта в населените места, съобщават от МВР.В опит за пореден път да въздейства върху високите скорости по българските пътища, „Пътна полиция“ планира да ограничи движението с „пълна газ“ чрез три специализирани полицейски операции. При първата е предвидено автопатрули да следят за скоростта в районите на учебните заведения в пикови часове преди започване и при приключване на учебните занятия. При втората екипи на „Пътна полиция“ ще се разположат в участъци с концентрация на пътнотранспортни произшествия. При третата ще се обърне внимание на малките населени места, където скоростта ще се контролира от оборудвани с технически средства патрулни автомобили. И в трите операции ще се използват всички налични мобилни и стационарни камери.Началото на Глобалната седмица за пътна безопасност съвпада и с последния от поредицата почивни дни в началото на месец май, което предполага засилен трафик по пътищата на страната от малките населени места към градовете. За да бъдат намалени отрицателните моменти пътно-транспортните произшествия на пътя, „Пътна полиция“ отправя няколко препоръки към пътуващите.„Пътна полиция“ препоръчва: Осведоми се за промените в Закона за движението по пътищатаИнформирай се за въведените ограничения и за прогнозата за времето по своя предстоящ маршрутВземи нужните документи – лични и на моторното превозно средствоПотегляй на път само с изправно превозно средствоПровери изправността на спирачките и светлинитеЗареди резервоарчето с миещ препарат за чистачкитеПровери атмосферите на гумитеЗареди достатъчно горивоЗапаси се с вода и хранителни продукти, ако пътят ти е дълъгИзползвай предпазните средства, предвидени в закона (предназначени) за моторното превозно средство, което управляваш, или с което ще пътувашНе шофирай пилНе шофирай, ако не си правоспособенСпазвай въведените ограничения, пътните знаци и маркировкаБъди толерантен към останалите участници в движението по пътищатаБъди особено внимателен към уязвимите участници в движението по пътищата, каквито са пешеходците, децата и възрастните хора, водачите на двуколесни превозни средстваАко зад теб се е образувала колона, отбий и я пропусниПрави по-често почивки, ако пътят е дълъгНа дълъг път нека шофира най-опитниятИзползвай светлата част на деня за шофиранеНе предприемай рискови маневриНе се движи по аварийната лента на магистралатаС поведението си не затруднявай придвижването на спешна или пътна помощ и на контролните органиАко си пешеходец, използвай тротоарите, пешеходните пътеки, подлези/надлезиАко станеш свидетел на пътна катастрофа или друго инцидентно събитие, спешно позвъни на телефон 112 или съобщи в най-близкото районно управление на МВР„Пътна полиция“ напомня, че ако не си платил глобите си по Закона за движението по пътищата, при проверка на пътя може да ти бъде отнето свидетелството за управление на МПС, а моторното ти превозно средство да бъде спряно от движение до заплащане на дължимите глоби. ", "date": "2017.05.08", "title": " Днес започва Глобалната седмица на ООН за пътна безопасност"}
{"url": "https://trud.bg/%d0%b4%d0%b5%d1%82%d0%b5-%d0%bf%d0%be%d1%87%d0%b8%d0%bd%d0%b0-%d0%b4%d1%80%d1%83%d0%b3%d0%b8-%d1%88%d0%b5%d1%81%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8/", "text": "Едно дете загина, а шест пострадаха при рухването на надуваем замък в испански ресторант, съобщи в.. Инцидентът станал вчера в ресторант в Хирона, в каталунската община Caldes de Malavella. Надуваемият замък, в който играели децата, бил висок около 40 метра. При рухването си изхвърлил децата на разстояние между 10 и 20 метра.Две момиченца – на 6 и на 9 години, са откарани с хеликоптер в критично състояние в болница в Барселона. Едното дете починало, а другото е в реанимация.По информация на вестника, още 5 деца на възраст между 2 и 11 години са откарани в местната болница в Хирона. Те са в средно тежко състояние.Причините за злополуката се изясняват. Съболезнования изрази в „Туитър” Карлес Пучдемон – премиер на автономна област Каталуния. ", "date": "2017.05.08", "title": " Дете почина, други шест пострадаха при рухване на надуваем замък в Испания"}
{"url": "https://trud.bg/%d1%86%d0%b2%d0%b5%d1%82%d0%b5%d0%bd-%d0%ba%d0%b8%d0%bb%d0%b8%d0%bc-%d0%b8-%d1%81%d0%b0%d0%bf%d1%83%d0%bd%d0%b5%d0%bd-%d1%84%d0%bb%d0%b0%d1%88%d0%bc%d0%be%d0%b1-%d0%b2-%d0%bc%d0%be%d1%80%d1%81%d0%ba/", "text": "Две ефектни прояви ще освежат Морската градина във Варна за Деня на Европа – 9 май. На входа й доброволци от сдружение „Варна – Европейска младежка столица“ ще подредят цветен килим, изобразяващ знамето на ЕС.Празникът ще подгреят с тренировка на открито танцьорите от формация Connection Crew Varna, а на финала младежите ще раздадат като комплимент цветята на публиката. Зрелищен флашмоб ще обнови и Алеята на Възраждането в парка, където постаментите на 14-те паметника ще бъдат почистени със сапунена пяна. Началото на алеята ще бъде украсено с инсталация – декор за снимки „Аз съм в Европа“. Събитията организира евродепутатът от ГЕРБ/ЕНП Емил Радев, който ще участва и в дискусионен форум с ученици и студенти на тема „10 години членство на България в ЕС“.", "date": "2017.05.08", "title": " Цветен килим и сапунен флашмоб в Морската градина за Деня на Европа"}
{"url": "https://trud.bg/%d0%bf%d1%81%d0%b8%d1%85%d0%be%d1%82%d0%b5%d1%80%d0%b0%d0%bf%d0%b5%d0%b2%d1%82-%d1%81%d1%8a%d0%b7%d0%b4%d0%b0%d0%b4%d0%b5-%d0%bc%d0%be%d0%b1%d0%b8%d0%bb%d0%bd%d0%be-%d0%bc%d1%83%d0%b7%d0%b8%d0%ba/", "text": "Безвреден и безплатен метод за заспиване  създаде варненският невролог и психотерапевт д-р Катя Казакова. Комбинирайки модерните технологии с природни звуци тя направи мобилно приложение за телефон, наречено шеговито „Хапче за сън“. 30-минутният сеанс за релаксация осигурява естествения вход към съня на фона на шумове от природата и специално подбрана музика, а завършекът е песен на щурци.„Приложението не е лек за безсъние. То помага на здрави хора да овладеят силния стрес, на който са подложени временно. Адресирано е предимно към младите хора, които за разлика от моето поколение не търсят първо невролог и успокоителна таблетка, а опитват да преборят напрежението от деня с танци, спорт, йога и дори смехотерапия“, обясни д-р Казакова.30-годишната й практика показала, че близо 80% от пациентите се оплакват от проблеми със заспиването, а между 30 и 50% от възрастните имат различни нарушения на съня. Сред тях през последните години се прибавили и много живеещи в чужбина българи, които търсят сеанси с д-р Казакова по скайп, притиснати от самотата далеч от дома. И понеже Земята вече е едно глобално село, решението дошло от само себе си. „За реализацията ми помогна синът ми Димитър, който е програмист в Лондон. Той оформи безплатното приложение, което от началото на годината е достъпно в Google Play. Подобно на много други свои връстници зад граница и синът ми търси нещо от дома и детството си, което да внесе уют и покой в съзнанието му след тежък делник“, поясни д-р Казакова.Мобилното „хапче“ следва стъпките на въвеждане в здравословния сън – с отпускането на мускул по мускул и прехвърлянето на съзнанието от задачите на деня върху благодарността към тялото. За да се случва това без помощ, през деня човек трябва да се е движил достатъчно и да е бил поне 40 минути на естествена светлина, която стимулира жлезата, изграждаща хормона на съня мелатонин. Тези условия обаче често са лукс за работещите в офиси, зад бюро и в голям град. Високите нива на адреналина през деня настройват мозъка в работен режим и когато трябва да почива. Тогава на помощ идва „Хапче за сън“, което дава технологията за успокояване без помощни средства като алкохол или билкови таблетки. Питието вечер е капан, защото първо отпуска, а после възбужда, а и неусетно води до пристрастяване, предупреждава д-р Казакова. Фитотерапията е ефективна, ако билките не са китайски, а родни – валериана, маточина, смята тя. „Сънят е крехко нещо, като птица – когато посегнеш да я хванеш, тя литва. Ако проблемът продължи седмици наред и прерастне от трудно заспиване в стряскане и пробуждане, вече говорим за безсъние. То  понижава имунитета и нарушава функцията на щитовидната жлеза. Заради липсата на мелатонин се увеличава и рискът от онкоболести. Появяват се треперене, безпокойство, тревожност и перманентна умора, която е ключов белег за депресия“, описва опасностите д-р Казакова. Тя припомня, че според международни проучвания до 2020 г. депресиите ще са втората водеща причина за инвалидност в света.Оказва се, че един от факторите за епидемичния ръст на страдащите е храненето. „Науката откри интересен факт – рецепторите за хормона на щастието серотонин са много по-малко в мозъка, отколкото в червата, където го изграждат определени бактерии. Доказано е, че контактът със земята води до високи нива на серотонин – когато човек я обработва и се храни с естествени продукти. Химията, в която сме потопени, обаче разрушава този баланс.Консервантите в храните убиват полезните бактерии. Получава се омагьосан кръг – ние лъжем организма си, че го храним, той ни лъже, че е здрав“, коментира д-р Казакова. И ако тази опасност е валидна за всички, дори и в най-добре уредените държави, за българите и глобализацията се превръща в бич за душевното здраве. „Битът, културата и традициите ни повеляват тясно общуване между поколенията в големи семейства. Този модел бе разбит, а отсъствието на широк кръг от близки и любими хора, на родна среда и подкрепа увеличава уязвимостта“, счита д-р Казакова. Но е категорична, че за душевните страдания има естествен и приятен лек – прегръдката. „Тя е важна като дишането. Докосването на кожа в кожа води до отделянето в мозъка на хормона на привързаността окситоцин, който е най-силното средство против стрес. Затова прегръщайте децата, близките и приятелите си по много пъти на ден, дори когато сте без сили – допирът ще изцеди умората“, съветва психотерапевтът. И дава пример от практиката си с млада жена с диагноза неврогенна анорексия. Тя преодоляла първия етап от смъртоносната болест, когато се научила да прегръща.„Пустите й преди това очи блеснаха. Това е доказателство, че често страдаме не от сложни липси, а от прости, но важни неща, които ни разболяват“, коментира д-р Казакова. Друг интересен детайл от работата й е семейната   психотерапия. „Каня мъжът и жената да седнат един до друг, а не един срещу друг и да се хванат за ръце. Така никога няма да се скарат, а близостта естествено предизвиква мисли за ценността на другия, не за дефектите му“, твърди лекарката. Според нея отчуждението е огромен социален проблем, който умножава хората с душевни болежки. „И пак заради него нерядко роднини водят пациенти на психотерапия сякаш носят повреден телевизор или пералня на техник. Интересува ги само кога ще бъде отстранен дефекта. Истината е, че лекарят може да помогне, само ако пациентът е обграден от топлината и любовта на близките си“, споделя д-р Казакова. Рецептата й за душевно здраве е проста и закодирана в магията на българското хоро – по-близо до природата и заедно, ръка за ръка.", "date": "2017.05.08", "title": " Психотерапевт създаде мобилно музикално хапче за сън"}
{"url": "https://trud.bg/%d0%b8-%d0%bd%d1%83%d0%bd%d0%be-%d0%b3%d0%be%d0%bc%d0%b5%d1%88-%d0%b8%d0%b4%d0%b2%d0%b0-%d0%b7%d0%b0-%d1%88%d0%be%d1%83%d1%82%d0%be-%d0%bd%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2/", "text": "Поредната звезда идва за шоу мача на 14 юни в София. Става въпрос за бившия португалски национал Нуно Гомеш. Той ще играе в отбора на Луиш Фиго в срещу селекцията на Димитър Бербатов в благотворителния мач, организиран от фондациите на двамата играчи на Националния стадион „Васил Левски“. „Ето какво написа Димитър Бербатов на профила си във Фейсбук:„Той е сред легендарните нападатели на Бенфика и Португалия. Обичан от фенове в цяла Европа. Един от най-разпознаваемите португалски офанзивни футболисти през 90-те и първата декада на новия век.Още на 14 години талантът му е забелязан от Боависта, а на 17 вече започва да играе и да бележи там. Когато е на 21, е с решаваща роля тимът му да спечели купата срещу Бенфика. И следва трансфер в лисабонския гранд, където от 1997 до 2000 година ниже гол след гол. Преминава във Фиорентина за 17 млн. евро и помага на виолетовите да спечелят Купата на Италия. Заради фалит на клуба се връща в Бенфика, където се вихри 9 сезона – печели 2 пъти шампионската титла, Купата на Португалия, Купата на лигата и Суперкупата на страната. Изиграва 143 мача за всички възрасти на националния отбор на Португалия.Дебютира за А отбора през 1996 година, когато е на 19. Блясва като голяма звезда преди Евро 2000. Първия си гол вкарва в мача на откриването на Евро 2000 срещу Англия, когато отборът му губи 0:2. Фиго дава началото на обрат, а той реализира за крайното 3:2. Вкарва всички голове за Португалия в елиминациите, като е на път да класира страната си на финала, но Анри и гол на Зидан от дузпа в края на продълженията носят успеха на Франция. Помага на Португалия да стигне и до финала на Евро 2004 – бележи решителен гол в груповата фаза за 1:0 над Испания. Така има второ и трето място на европейско първенство. Играл е общо на 3 еврофинала и на 2 световни първенства. Ще играе и в звездния отбор на Луиш Фиго на 14 юни! Нуно Гомеш! Очакваме го в София!“.", "date": "2017.05.08", "title": " И Нуно Гомеш идва за шоуто на Бербатов"}
{"url": "https://trud.bg/%d0%bf%d0%be-%d0%be%d0%b1%d1%8f%d0%b2%d0%b0-%d0%b8%d0%b7%d0%bb%d0%be%d0%b2%d0%b8%d1%85%d0%b0-%d0%bf%d1%80%d0%be%d0%b4%d0%b0%d0%b2%d0%b0%d1%87-%d0%b8-%d0%ba%d1%83%d0%bf%d1%83%d0%b2%d0%b0%d1%87-%d0%bd/", "text": "Обява за продажба на ампула с живак в интернет сайт издаде продавач и купувач от град Смядово, Шуменско. В края на миналата седмица по сигнал били проведени бързи полицейски действия и се стигнало до повдигане на обвинения на двама мъже. Р.Р./30г./, който продал токсичното вещество, разказал, че в стар уред попаднал на ампула с около 20 грама живак и решил да спечели. Обявил я за 5 лева и веднага се появил клиент Н.С./64г./ от същия град. Сделката уж станала за символичната сума. Токсичният живак е открит при купувача. Силно отровното вещество е иззето и е пренесено от екип на Регионалната дирекция по пожарна и аварийна безопасност от Смядово до Шумен.Новият притежател обяснил, че купил живака с цел да събира злато от пясък.Притежанието на живак е наказуемо по НК и по случая е започнато досъдебно производство. На Н.С. е повдигнато обвинение за държане, а на Р.Р. за държане и предаване на отровно вещество, съобщават от полицията.", "date": "2017.05.08", "title": " По обява изловиха продавач и купувач на живак"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b2%d0%be%d0%b4%d0%be%d0%bb%d0%b0%d0%b7-%d1%81%d0%b5-%d1%83%d0%b4%d0%b0%d0%b2%d0%b8-%d0%ba%d1%80%d0%b0%d0%b9-%d1%85%d0%b0%d0%bb%d0%ba%d0%b8/", "text": "Над 20 часа продължила операцията по издирване на изчезнал в морето български водолаз. Включили се катери на морска охрана и екип от спасители. По суша го издирвали полицаи по крайбрежието. Сигнал за помощ в полицията подали двама българи, също водолази, които съобщили, че заедно са се спуснали на голяма дълбочина в района на Порто Валица-Халкидики. Техният приятел не е излязъл на повърхността. Районът е познат като място за обучение на водолази, информира Първият оглед направили екип от спасители и катер на морска охрана. Издигнали и хеликоптер. Включила се и специална техника, за да се направи оглед на дълбочина до 200 метра.Местните медии съобщаваха за инцидента и приканваха гостите на Халкидики да информират, ако са забелязали нещо, както на брега, така и в морето. По-късно открили издирвания водолаз мъртъв, на известно разстояние от мястото, където е плувал. Очаква се експертното мнение на съдебния лекар. Води се разследване. Според спасителите е нещастен случай.", "date": "2017.05.08", "title": " Български водолаз се удави край Халкидики"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%85%d1%80%d0%b0%d0%bd%d0%b8%d0%bb%d0%b8%d1%89%d0%b5-%d0%b7%d0%b0-%d0%b1%d0%b8%d0%be%d0%bb%d0%be%d0%b3%d0%b8%d1%87%d0%bd%d0%b8-%d0%be/", "text": "Екоинспектори от Велико Търново в понеделник са започнали проверка на хранилище за биологични отпадъци в Свищов. Предполага се, че депото е незаконно и не отговаря на санитарните изисквания.Инспекцията на помещенията започнала след сигнал на бдителни граждани. Около 10 часа на 8 май свищовлии се обадили на дежурния в общинската администрация и алармирали, че им е направило впечатление, че и в делнични, и в празнични дни пред сградата на бившата поликлиника в близост до производствени цехове на химическия комбинат „Свилоза“ в Свищов пристига бус, от който работници разтоварват чували със странно съдържание. Освен това пред входните врати на постройката имало разпилени спринцовки, хирургични ръкавици, превързочни материали.Дежурният служител незабавно уведомил кмета на Свищов Генчо Генчев, а той пък се обадил в РИОСВ във Велико Търново. От екоинспекцията реагирали светкавично и изпратили екип от служители, за да извършат проверка на място. За случая била уведомена и полицията, която оказала съдействие на инспекторите. Според запознати със случая, хранилището за биологични отпадъци било обособено от бивша фирма, която се грижела за депонирането на такива отпадни продукти от свищовската болница, но била отстранена. Веднага след това обаче от въпросното дружество наели две помещения в някогашната поликлиника и ги превърнали в складове, които се били оказали натъпкани с отпадъци от болници от Търговище, Севлиево, Белене.„В тези помещения няма вода, а само бидони. В района се носи нетърпима миризма“, твърдят жители на Свищов.Когато инспекторите пристигнали, складът бил заключен.„През счупено стъкло на прозорец видяхме, че коридорът и едно по-голямо помещение са пълни с чували. По първоначални данни вероятно в склада има около 500 кг отпадъци. Забелязахме отпадъци от лабораторна дейност. Тепърва обаче ще се иска достъп до сградата и ще се проверява съдържанието на чувалите. Пред входа имаше 3 контейнера. Не видяхме обаче разпилени отпадъци извън сградата.Управителят на фирмата е призован да се яви във вторник, за да предостави достъп до хранилището. Ще бъде съставен констативен протокол, тъй като той няма разрешително за такава дейност. Проверката по случая продължава“, информираха екоинспекторите.", "date": "2017.05.08", "title": " Проверяват хранилище за биологични отпадъци в Свищов"}
{"url": "https://trud.bg/%d0%b6%d0%b8%d0%b2%d0%b8-%d1%80%d0%b0%d1%86%d0%b8-%d0%bf%d0%be-12-%d0%bb%d0%b5%d0%b2%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Живи речни раци са хит на рибната борса в Бургас. Кило от тях удря 12 лева. Има и по 8- 10 лева, но те са морски. Това са така наречените „паури“, обясняват рибарите. В очакване на пролетните падажи, те не си губят времето. Ловят раците, които варени са изключителен деликатес.Толкова раци не е имало от много време на рибната борса, коментираха купувачи.Сафрид се намира по 6 лева, цацата е по левче, черни култивирани миди вървят по 2 лева за килограм.Масово се предлагат и калмари.", "date": "2017.05.08", "title": " Живи раци по 12 лева в Бургас"}
{"url": "https://trud.bg/%d0%bf%d0%bb%d0%b0%d0%b6%d0%be%d0%b2%d0%b5%d1%82%d0%b5-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%be-%d0%b3%d0%be%d1%82%d0%be%d0%b2%d0%b8-%d0%b7%d0%b0-1-%d0%b2%d0%b8-%d1%8e%d0%bd%d0%b8/", "text": "Депутатското кебапче и нощувката остават непроменениГолемите плажове в Бургаско ще бъдат официално открити на 1- ви юни. Минестерството на туризма продължава да отдава ивиците, така че максимален брой да посрещнат новия сезон със стопани. , които да обгрижват туристите. Колкото по- рано се намерят спасители, толкова по- добре. Защото те са сезонно на работа, през зимата са се хванали да изкарват хляба си също временно и сега на прага на сезона, пред алтернативата да чакат дълго време да ги поканят по вишките, бързат да си намерят препитание. Затова много от тях започват да работят в Равда и Несебър, но по басейните.В БЧК Бургас например за това лято се обучават само 11 човека. Преминалите този курс са крайно недостатъчни само за градските плажове. И докато на Централния, който си има стопанин, всичко е под контрол, то за Северния плаж, концесионерът ще бъде определен в последните дни на този месец. А само за Северната ивица трябват 40 спасители.Липсата на интерес към професията на морски спасител се обяснява и с ниското заплащане- около 600- 700 лева но мисец. В същото време, отговорността за живота и здравето на летовниците е голяма. С промяната на климатичните условия, в последните две години мъртвото вълнение почти през цялото време бе заплаха за къпещите се, което прави ситуацията още по- трудна.Не вярваме, че ще ни оставят по- късно от 1- ви юни да седим у дома и да гледаме телевизия, довериха морски вълци, които чакат да бъдат поканени на Северната ивица. И дадоха пример как преди 15 години имало нещастен случай с удавяне още в началото на сезона, защото назначаването на спасители по вишките се забавило.Все още не са определи и цените на шезлонгите и чадърите по ивиците. В Слънчев бряг например се очаква сянката да е 10 лева.На Станцията на МС в Слънчев бряг плажът се очаква да бъде открит също в началото на юни. Базата отваря врати по същото време. Част от „Първи дом“ е санирана. Иначе цените си остават същите. За нощувката в пиков сезон няма промяна- тя е 70 лева за двойна стая със закуска. Кебапчето също си остава с непроменена цена- 1. 20 лв.", "date": "2017.05.08", "title": " Плажовете в Бургаско готови за 1- ви юни"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81%d1%80%d0%b0%d0%b7%d0%b8-%d0%b3%d0%b5%d1%80%d0%bc%d0%b0%d0%bd%d0%b5%d1%86%d0%b0-%d0%ba%d0%be%d0%bb%d1%88/", "text": "Григор Димитров се завърна на пътя на победата, след като в първия кръг на силния турнир в Мадрид отстрани германецът Филип Колшрайбер със 7:6 и 6:4.Най-добрият български тенисист показа воля и характер и в двата сета, преодоля трудни моменти, включително пробиви и накрая триумфира.Турнирът в Мадрид е от серията АТР 1000.", "date": "2017.05.08", "title": " Григор Димитров срази германеца Колшрайбер на старта в Мадрид"}
{"url": "https://trud.bg/%d1%82%d1%80%d0%b0%d1%84%d0%b8%d0%ba%d1%8a%d1%82-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0/", "text": "Трафикът към столицата и големите градове се увеличава. Движението през граничните пунктове е интензивно, съобщиха МВР.След обяд се очаква завишаване на трафика по магистралите на страната и главните пътища в посока от малките населени места към големите градове, предупреждава инспектор Петър Соколов от „Пътна полиция“ при Главна дирекция „Национална полиция“. Заради трафика на входовете на София служителите на „Пътна полиция“ от СДВР ще подпомагат и ще контролират движението, където е необходимо. На Владая ще се обособят 2 ленти за идващите в столицата автомобили. Аналогична мярка има предвидена на АМ „Хемус“ в тунелите, в които движението е двупосочно. През трите почивни дни са регистрирани 51 тежки пътно-транспортни произшествия, при които има 8 загинали и 74 ранени, обобщи Соколов. Той отправи и апел към водачите да проявяват спокойствие, докато са на пътя и да не предприемат неправилни или рискови изпреварвания, особено при мокри пътни настилки. Това предполага шофьорите да се движат със съобразена скорост и да заредят резервоарите на колите си с почистваща течност за чистачки. Трафикът на граничните пунктове „Кулата“ и „Маказа“ е интензивен в двете посоки, но няма опашки от автомобили. На останалите пунктове с Гърция движението е спокойно, информират от „Гранична полиция“. На българо-турската и българо-румънската граници трафикът е интензивен. Има образувани колони от изчакващи товарни автомобили на изход от страната, на ГКПП „Капитан Андреево“ – 5 км, на ГКПП „Лесово“ има 3 км, на ГКПП „Дунав мост-Видин“ – 4 км. Спокойно е движението на българо-сръбската и българо-македонската граница.", "date": "2017.05.08", "title": " Трафикът се увеличава"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-72-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bf%d0%be%d0%b1%d0%b5/", "text": "С ритуал по полагане на венци и цветя, благоевградската общественост ще отбележи 72 години от победата над фашизма. Събитието ще се състои на 9 май от 11.00 часа на площад „Георги Измирлиев”, съобщиха от общината.На 9 май 1945 година с подписване на капитулацията на Германия, завършва Втората световна война. В нея освен СССР участват още 60 държави като пряко е засегнато 80% от населението на земята. Военните действия се водят на териториите на 40 държави. Загиват приблизително 57 милиона души.", "date": "2017.05.08", "title": " Благоевград отбелязва 72 години от победата над фашизма"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d1%81-%d0%bb%d0%b8%d1%82%d1%83%d1%80%d0%b3%d0%b8%d1%8f-%d0%b7/", "text": "Пловдивският митрополит Николай ще възглави навръх 9 май архиерейска празнична света литургия, която ще започне от 9 часа в храма „Свети Николай Мирликийски Чудотворец“ в квартал „Христо Смирненски“.Освен като Ден на победата и Ден на Европа на 9 май се чества и едно не по-малко важно за целия православен християнски свят събитие – пренасянето на мощите на свети Николай Мирликийски Чутотворец от турския град Мира (днес Демре в провинция Анталия) в Бари (Италия) от венециански търговци през 1087 г. У нас празникът е известен и като Летен Никулден, а в Пловдив съвпада с втората годишнина от откриването на най-новия православен храм в града под тепетата – „Св. Николай Мирликийски Чудотворец“. В олтарната част на църквата със сините кубета в квартал „Христо Смирненски“ пък е положена частица от мощите на светеца покровител на храма.", "date": "2017.05.08", "title": " Пловдивският митрополит с литургия за Летния Никулден в Деня на Европа"}
{"url": "https://trud.bg/%d0%b7%d0%bb%d0%b0%d1%82%d0%bd%d0%b8%d1%8f%d1%82-%d1%83%d0%b8%d0%ba%d0%b5%d0%bd%d0%b4-%d0%bd%d0%b0-%d0%bb%d0%b5%d0%b3%d0%b8%d0%be%d0%bd%d0%b5%d1%80%d0%b8%d1%82%d0%b5/", "text": " През последните години се наблюдава тенденцията България да има все по-малко представители във водещите първенства на Европа. Колкото и да се опитаме да извъртим фактите, статистиката е красноречива. Вече нямаме наш играч в топ първенства като английската Висша лига, немската Бундеслига или испанската Примера дивисион.Освен че броят на легионерите намалява, същото може да се каже и за значимите успехи на родните футболисти зад граница. Именно това е и една от причините българският запалянко да се радва така на големите победи в другите спортове – тенис, бокс, борба или художествена гимнастика. Социалните мрежи буквално гърмят при вида на родния трибагреник в най-високата точка на подиумите.През изминалия уикенд обаче нещата се промениха, а България се сдоби със своя шампион на Стария континент. Ивелин Попов стана едва вторият българин с титла в Русия, а Живко Миланов и неговият АПОЕЛ на теория грабнаха златото в Кипър. Само чудо може да лиши кипърския гранд от златните медали предвид 4-те точки аванс 2 кръга преди края на сезона.Малки успехи на фона на онези на Христо Стоичков, Мариян Христов, Димитър Бербатов и Емил Костадинов, но такива са времената и трябва да се съобразяваме с тях. За Попето това е първо подобно отличие от международен характер. Преминалият през „Газиантеп“ и „Кубан“ офанзивен футболист бе ставал шампион единствено през сезон 2009-2010 с екипа на „Литекс“. „Много се радвам – обясни Попов пред „Дарик“. – Емоциите са много силни и още не мога да усетя какво сме постигнали. Всички казват, че това е невероятен успех. Със сигурност в моята кариера дотук това е черешката на тортата.“ Успехът за капитана на българския национален отбор е още по-звучен, защото той е първи такъв за „Спартак“ след 16-годишна суша.Сходни емоции имаше и Миланов на Острова на Афродита. Бранителят и неговият АПОЕЛ стигнаха до стратегическо 0:0 с преследвача АЕК (Лимасол) и още този уикенд може да вдигне трофея. За отказалия се наскоро от националния отбор опитен играч това също ще бъде първо шампионско отличие зад граница.За да засилим впечатлението, че гореспоменатите успехи са значими, ще завършим с няколко други факти от последния кръг – Николай Михайлов изпадна от втория ешелон на Турция, Ивайчо Чочев и неговият „Палермо“ се сдобиха с виза за Серия Б, а преди седмици Владимир Гаджев и „Ковънтри“ пропаднаха до четвърта дивизия на Англия.", "date": "2017.05.08", "title": " Златният уикенд на легионерите"}
{"url": "https://trud.bg/%d0%be%d1%81%d1%8a%d0%b4%d0%b5%d0%bd-%d0%bd%d0%b0-%d1%81%d0%bc%d1%8a%d1%80%d1%82-%d0%bd%d0%b0-10-%d0%bd%d0%be%d0%b5%d0%bc%d0%b2%d1%80%d0%b8-1989-%d0%b3%d0%be%d0%b4%d0%b8%d0%bd%d0%b0-%d0%b8%d1%81%d0%ba/", "text": "Убиец, чул своята смъртна присъда на 10 ноември 1989 година, се опитва да излезе на свобода. Преживял отмяната на смъртното наказание, 28 години зад решетките сега Камен Сашев Радев е иска от съда сегашното му доживотно наказание да бъде заменено с лишаване от свобода за срок от 30 години каквато възможност е предвидена в закона. Така Радев ще може да напусне затвора във Варна само след две години, ако магистратите уважат молбата му.През лятото на 1989 г. 19-годишният тогава Радев отбива военната си служба в Строителни войски. На 17 юли той убива жестоко старица в ловешкото село Горно Павликени и веднага е задържан.Затова на 10 ноември 1989 година, Военният съд в Плевен го осъжда на смърт чрез разстрел. В началото на следващата година решението е потвърдено и от Върховния съд.Настъпилите промени в България обаче спасяват живота на Радев. Точно 12 месеца след извършеното убийство е наложен мораториум върху изпълнението на вече издадените смъртни присъди. В края на 1998 г. парламентът отменя смъртното наказание в България, а вицепрезидентът Тодор Кавалджиев издава указ, с който присъдата на Радев е променена на „доживотен затвор”. По същото време той изтърпява наказанието си в Плевен, но няколко месеца по-късно е преместен във Варна.Мотивите, които адвокатът на Радев изтъква пред Варненския окръжен съд за намаляване на наказанието му на 30 години затвор, е промяната в поведението му. През последните 8 години той не е бил наказван за агресивно поведение, а само за притежание на СИМ карта.Справката показва, че за целия си престой зад решетките убиецът е бил наказван общо 35 пъти и награждаван 11 пъти.  Според съда въпреки продължителния престой в затвора рискът от рецидив при Радев остава изключително висок и той не се е поправил.Даване на шанс за скорошно излизане на свобода би било проява на необоснован либерализъм, несъответен на личността  и поведението му. Проявяване на милосърдие не е в компетенциите на съда, а на Президента на Република България”, се посочва в заключението на магистратите, с което отхвърлят молбата на Радев.По време на пребиваването си зад решетките убиецът завежда множество дела заради лошите условия в затворите във Варна и Плевен. Преди година той осъди България в Страсбург за обезщетение от 8 000 евро заради това, че му е било позволено да посещава тоалетна само по три пъти на ден, а през останалото време е трябвало да се облекчава в килията си в кофа. В жалбата си, която Съдът по правата на човека уважава, той посочва още, че храната в затвора е лоша, забраняват му да работи, а в килията му има хлебарки и не влиза достатъчно свеж въздух.По друго дело Камен Радев получава 12 000 лева компенсация, защото не са му били осигурени обувки, дрехи и средства за лична хигиена. Той е съдил Министерството на правосъдието също за това, че е настанен в килия с пушачи, както и за невъзможност да спортува.Един от последните му искове беше за 25 000 лева, който обаче беше отхвърлен от съда. Този пък Радев се жалваше заради отказан безплатен преглед от стоматолог. Наложило му се плати 100 лева, от което получил психо-емоционален стрес, а човешкото му достойнство било унизено.", "date": "2017.05.08", "title": " Осъден на смърт на 10 ноември 1989 година иска свобода"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%bd%d0%b0-%d1%83%d1%87%d0%b5%d0%bd%d0%b8%d0%ba-%d1%83%d0%b4%d0%b0%d1%80%d0%b8-%d1%88%d0%b0%d0%bc%d0%b0%d1%80-%d0%bd%d0%b0-%d1%83%d1%87%d0%b8%d1%82%d0%b5%d0%bb%d0%ba/", "text": "Преподавателка в основното училище в монтанското село  Септемврийци е била ударена от майката на ученик в класната стая. Случаят се разследва, съобщиха от Областната дирекция на МВР.Поредното насилие над учител се  е разиграло в края на миналата седмица. Заради отправена забележка към ученик в петък сутринта в училище „Д-р Петър Берон” в селото на  35 км от Монтана влетели майката на детето Иванка П. /30 г./ и мъжът, с когото тя живее Димитър Т. /31 г./ Двамата вдигнали скандал на учителката Мария Л. и след куп обиди и закани майката ударила шамар на педагожката.След сигнал до Районното управление на полицията в Лом нападателите са разпитани и по случая е образувано досъдебно производство.Учителката най-вероятно ще търси правата си в съда, заявиха колеги на преподавателка. „Мъжът, с който живеят Иванка и синът й, е бивш затворник, съден и лежал зад решетките за грабеж. Срамно е, че такива хора си позволяват да тормозят учителите, които се опитват да дадат знания и бъдеще на децата им!”, коментират жители на Септемврийци.", "date": "2017.05.08", "title": " Майка на ученик удари шамар на учителка"}
{"url": "https://trud.bg/%d0%b4%d0%b5%d1%82%d0%b5-%d0%b8-%d0%b4%d0%b2%d0%b0%d0%bc%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8/", "text": "Двама възрастни и едно дете пострадаха при тежка катастрофа в Кресненското дефиле.Около 15 ч. днес преди тунела в участъка Симитли – Кресна са се ударили два автомобила, като все още не е ясно състоянието на пострадалите при инцидента. Към мястото пътуват линейки и екип огнеборци.Трафикът по основните пътни артерии на страната се е засилил в следобедните часове – очаква се в рамките на деня между 80 и 100 000 автомобила да влязат в София след поредния дълъг уикенд. Към 15:30 часа най-интензивно беше движението в района на бул.”Цариградско шосе”, като пикът се очаква между 17 ч. и 19 ч.", "date": "2017.05.08", "title": " Дете и двама възрастни пострадаха при катастрофа в Кресненското дефиле"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d0%b8-%d1%80%d0%b0%d0%b7%d0%b1%d0%b8%d1%85%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b8%d1%8f-%d0%b4%d0%be%d0%bc-%d0%bd%d0%b0-%d0%bc%d0%bb%d0%b0/", "text": "Неизвестни засега вандали са разбили голяма стъклена витрина до самия вход на Централния дом на младоженците на улица „Христо Г.Данов“ в Пловдив, през който и са проникнали в него, съобщи Румяна Толова, директор на общинско предприятие „Радостни обреди“.„На първо четене не установихме да има нещо откраднато, но самото посегателство е много неприятно. СОТ има само на вътрешните кабинети, а не на цялата сграда, на която няма монтирани камери за видеонаблюдение“, допълни Румяна Толова. В първия работен ден след празниците по Гергьовден шефката на ОП „Радостни обреди“ ще уведоми за индицента градската управа и ще настоява за монтиране на видеонаблюдение на сградата.Сигналът за посегателството е подаден в понеделник около 9 часа сутринта от минувач, който е забелязан счупеното стъкло на входа на Дома на младоженците край Дондуковата градина срещу Четвъртък пазара. Полицаи от Второ РУ на МВР са извършили оглед на мястото на инцидента и са започнали издирване на извършителите на вандалския акт. За целта ще бъдат иззети записите от камерите за видеонаблюдение, монтирани на магазини и обществени сгради, намиращи се в района на Централния дом на младоженците.", "date": "2017.05.08", "title": " Вандали разбиха Централния дом на младоженците в Пловдив"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d0%b2%d1%80%d1%8a%d1%89%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%bc%d1%8a%d1%80%d1%82%d0%bd%d0%be%d1%82%d0%be/", "text": "Повторното въвеждане на смъртното наказание в Турция ще бъде равнозначно на отказ от продължаване на преговорния процес за присъединяване към ЕС, заяви председателят на Европейската комисия Жан-Клод Юнкер в публикувано интервю за в. „Райнише пост”.„Ако въвеждането на смъртното наказание се окаже нещо повече от риторика, то ще е равнозначно на отказ на Турция от европейското семейство. Това ще е равносилно на край на преговорите (за встъпване в ЕС), тъй като основа на нашата общност са уважението към демокрацията, правата на човека и международното право. Тези ценности изключват смъртното наказание”, каза Юнкер.Председателят на Еврокомисията каза също, че независимо от сегашните разногласия между Брюксел и Анкара, разчита на тесни бъдещи отношения с Турция. Според него, съдбата на Турция е тясно свързана с ЕС”. „Иска ми се и в бъдеще да бъде така”, посочи Юнкер.На 16 април, веднага след референдума за поправки в конституцията президентът на Турция Реджеп Ердоган заяви, че „първата му работа” е да обсъди с премиера Бинали Йълдъръм и с председателя на опозиционната Партия на националистическото движение Девлет Бахчели въпроса за връщане на смъртното наказание.Миналия петък прессекретарят на германското правителство Щефен Зайберт заяви, че ФРГ ще използва всички законни средства, за да не позволи провеждането на референдум по въпроса на своя територия.", "date": "2017.05.08", "title": " Жан Клод Юнкер: Връщането на смъртното наказание в Турция ще бъде равнозначно на отказ за присъединяване към ЕС"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Възрастно семейство загина при тежка катастрофа, станала в Кресненското дефиле. Две коли са се ударили челно, в резултат на което загиват двама души, семейство.Пътният инцидент е станал около 15,15 часа в района на Османска чешма в дефилето.При челния удар между лек автомобил „Лада“ и лек автомобил „Тойота“ са загинали мъж на 76-години и жена на 73-години, от Сандански. Те пътували в лекия автомобил „Лада“. Пострадала е и 38-годишна жена от София, пътуваща в лекия автомобил „Тойота“.От удара руското возило изхвърчало от пътя.В тойотата са пътували две жени, дете на 5 години и възрастен мъж. Мъжът не е ранен, а жените и детето са откарани в благоевградската болница за преглед.В района на инцидента са се образували километрични опашки и в двете посоки.Очевидци разказват, че загиналият шофьор внезапно е загубил управление и навлязъл в насрещното.", "date": "2017.05.08", "title": " Семейство загина при тежка катастрофа в Кресненското дефиле (СНИМКИ)"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d1%81%d1%82%d0%b0%d1%80%d0%be%d0%bc%d0%be%d0%b4%d0%bd%d0%b0-%d0%b6%d0%b8%d0%b2%d0%be%d0%bf%d0%b8%d1%81-%d0%bf%d0%be%d1%81%d0%b2%d0%b5%d1%82%d0%b5%d0%bd/", "text": "Художничката от Поморие Нели Тодорова ще гостува тази седмица в Градската художествена галерия-Пловдив със своята 12-а самостоятелна изложба, провокативно наречена „Старомодна жиповис“. Тя ще бъде открита на 12 май (петък) от 18 часа в Постоянната експозиция „Мексиканско изкуство“ в Стария град. В най-новите творби талантливата авторка от Поморие се обръща към социални сюжети и ги интерпретира с класически живописни похвати.За темите, които я вълнуват, говорят още заглавията на нейните творби – „Аз съм българче“, „Домочадието на баба“, „Един със всички, всички със един“, „Пътувай, лодчице моя“, „Коледа 2016“, „На път за надежда“, „Решителна среща в 12“, „Птици отлитат на запад“, „Поморие мое“, „Покаяние“ и рисунъчният цикъл „На гости на бат Петю Пандира“.Назовала изложбата си „Старомодна живопис“, авторката съзнателно се обръща към носталгичното и търси прекия диалог със зрителя. Нели Тодорова посвещава изложбата си на поета Недялко Йорданов, който през 2014 г. й връчи наградата „Рицар на четката“. Тя е родена на 8 август 1979 г. в град Поморие. Дипломира се през 2002 г. във ВТУ „Св. Св. „Кирил и Методий“, факултет „Изобразителни изкуства“, специалност графика. Твори главно в областта на живописта. Член е на дружествата на бургаските и на пловдивските художници.", "date": "2017.05.08", "title": " Изложба „Старомодна живопис“, посветена на Недялко Йорданов, откриват на 12 май в Пловдив"}
{"url": "https://trud.bg/%d0%bd%d0%b0%d0%b4-7000-%d0%b4%d1%83%d1%88%d0%b8-%d0%be%d1%82-%d1%86%d1%8f%d0%bb-%d1%81%d0%b2%d1%8f%d1%82-%d0%bf%d0%be%d1%81%d0%b5%d1%82%d0%b8%d1%85%d0%b0-%d0%b4%d0%b5%d1%84%d0%b8%d0%bb%d0%b5-%d0%b2/", "text": "При изключително голям интерес през уикенда в Пловдив премина тазгодишното издание на Дефиле „Вино и гурме“. Дегустациите на вино и кулинарни специалитети се проведоха в емблематичните къщи на Стария град, а въпреки лошото време покрай Гергьовден организаторите регистрираха рекорден брой посетители на събитието – над 7000 души. Организирани групи туристи от Франция, Англия, САЩ, Китай, Холандия, Гърция, Турция и други държава, както и българи от цялата страна се включиха в дегустациите на 12 водещи кулинари и 19 родни винопроизводители.Събитието успешно наложи и популяризира културата на съчетаване на вино и храна, като на тазгодишното издание огромният интерес бе към гурме изкушенията на водещите Шеф готвачи от Пловдив и региона, които създадоха специално за „Вино и гурме“ над 300 кулинарни комбинации с 50 от представените вина.Посетителите проявиха най-голям интерес към вината на „Роуз кьоше“, следвани от „Мелвино“ и винарска изба „Санта Мария“, стана ясно от броя на продадените жетони. Международното жури от експерти бе изключително затруднено да отличи победители поради високото ниво на всички представени комбинации на вино и гурме. Затова бяха дадени две първи места – на „Розе Тодоров 2016“ в комбинация с бонбон от 3 вида сирена, изготвен от ресторант „Филипополис“, и на „Шардоне Барел Ферментид 2016“ на винарска изба „Страцин“, комбинирано с домашно краве сирене със сладко от смокини, произведение на ресторант „Фотоклуб“. Председателят на комисията и зам.-ректор на Университета по хранителни технологии проф. Йорданка Алексиева отбеляза изключително високото ниво на представяне на всички участници и най-вече на ресторантьорите и кетъринг фирмите. Това бе причината да бъдат присъдени четири втори и три трети места.", "date": "2017.05.08", "title": " Над 7000 души от цял свят посетиха Дефиле „Вино и гурме“ в Старинен Пловдив"}
{"url": "https://trud.bg/%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d0%b8%d0%b7%d0%b3%d1%80%d0%b0%d0%b6%d0%b4%d0%b0-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%b2/", "text": "Международната група „Енерго-Про“ със седалище в Прага започва проект с цел изграждане на водноелектрическа централа и язовир Алпаслан 2 в Турция, съобщиха от компанията. Това е най-голямата частна ВЕЦ в Турция с оглед големината на резервоара и деветият най-голям язовир в страната, като другите осем са собственост на правителството.Проектът за Алпаслан 2 включва инсталиране на мощност от 280 MW и годишно производство на 860 GWh електрическа енергия. „Това ще бъде нашата най-голяма централа до момента“, сподели Павел Ваня, изпълнителен директор на групата „Енерго-Про“. Освен в Турция, компанията управлява централи в България, Грузия и Чехия.Групата е купила проекта Алпаслан 2 от турски и германски собственици, като е получила контрол върху 100% от акциите по проекта от компанията Murat Nehri, собственост на Enerjisa Enerji, съвместно предприятие на турската Sabanci Group и немската E.ON. “Завършихме сделката в края на април и очакваме производственото съоръжение да бъде въведено в експлоатация в рамките на три години“, каза Павел Ваня. Заедно с проекта „Енерго-Про“  придоби и лицензия за опериране на централата Алпаслан 2 до 2059 г. Гарантираните приходи ще достигнат 73 долара за мегаватчас през първите 10 години.Понастоящем водноелектрическата централа Алпаслан 2 е наполовина завършена. Необходимо е да бъде изградена стената на язовира. „Енерго-Про“ ще използва нова технология за изграждането на язовира, глиненото покритие ще бъде заменено с  бетонно-асфалтово. Целта е да бъдат намалени разходите и да бъде ускорено въвеждането на централата в експлоатация. Разходите за завършването на проекта ще достигнат 240 милиона долара.Енергийният сектор в Турция преживява период на бум на нови източници, които следва да покрият нарастващото търсене на електроенергия, свързано с увеличаващите се потребности на местната икономика. Президентът Реджеп Тайип Ердоган заяви през миналата година, че Турция се нуждае от инвестиции в енергийни проекти, достигащи 110 млрд. долара, за да постигне целта си да бъде класирана сред 10-те най-развити икономики в света до 2023 година. Турция планира и значително да намали зависимостта си от внос на електроенергия (от чужбина).Турският министър на енергетиката и природните ресурси Берат Албайрак каза през април, че Турция се нарежда сред най-големите потребители на енергия сред страните членки на  Организацията за икономическо сътрудничество и развитие (ОИСР), както и че  ролята на Турция ще бъде от решаващо значение при отчитане на променящите се тенденции в световния енергиен сектор. Възобновяемите източници, включително водноелектрическите централи, заемат важно място в енергийния микс на страната.  ", "date": "2017.05.08", "title": " „Енерго-Про“ изгражда най-голямата ВЕЦ в Турция"}
{"url": "https://trud.bg/%d1%81%d0%bb%d0%b0%d0%b2%d0%b8-%d0%bd%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be%d1%82%d0%bd%d0%be%d0%b2%d0%be-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0/", "text": "Слави Трифонов отново е пред парламента, за да протестира срещу народните представители, които не обръщат внимание на резулатите от референдума.Слави е заедно с част от своя екип. На площада пред Народното събрание има и граждани, които подкрепят протеста му.Това е пети ден подред, в който Слави Трифонов изрязявя гражданската си позиция срещу мълчанието на депутатите.", "date": "2017.05.08", "title": " Слави не се отказва, отново протестира пред парламента (ВИДЕО)"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%ba%d1%80%d1%8a%d0%b3%d0%bb%d0%b0-%d0%bd%d1%83%d0%bb%d0%b0-%d0%ba%d0%b0%d1%82%d0%be-%d0%b3%d0%be%d1%81%d1%82-%d0%b2-%d0%b4%d0%b5%d1%80/", "text": "„Манчестър Юнайтед“ е кръгла 0 през настоящия сезон що се отнася до гостуванията на отборите от Топ 6 на Висшата лига. Статистиката е безкомпромисна към „червените дяволи“ по този показател след загубата от „Арсенал“ с 0:2 на „Емирейтс“.През настоящата кампания тимът на Жозе Моуриньо не е спечелил нито една победа при визитите си на „Челси“, „Ливърпул“, „Манчестър Сити“ и сега срещу „артилеристите“. Нещо повече, 20-кратният шампион на Англия не е успял да вкара нито едно попадение във въпросните дербита – 0:4 на „Стамфорд Бридж“, и нулеви равенства на „Анфийлд“ и „Итихад“. Последният опит на „Юнайтед“ е срещу „Тотнъм“ на „Уайт Харт Лейн“ на 14 май.В 9-те дербита от шампионата Специалния има едва два успеха при 2:0 над „Челси“ и 1:0 над „шпорите“ все на „Олд Трафорд“.След поражението от „артилеристите“ Моуриньо отписа своя тим от борбата за Топ 4.", "date": "2017.05.08", "title": " „Юнайтед“ кръгла нула като гост в дербитата"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%bc%d0%b5%d0%b4%d0%b8%d1%86%d0%b8-%d1%81%d0%b8-%d0%bc%d0%b5%d1%80%d1%8f%d1%82-%d0%b2-%d0%bf%d0%bb%d0%be/", "text": "За девета година поред в града под тепетата ще се проведе футболен мач между студенти от Медицинския университет и техни преподаватели лeкари. Те ще си мерят уменията на футболния терен навръх 9 май – Деня на победата и на Европа, от 17 часа на изкуствените игрища на Младежкия център край гребния канал.Сред лекарите с най-изявени футболни умения се открояват професор д-р Федя Николов, началник на Клиниката по кардиология на Университетска болница „Свети Георги“, доцент д-р Владимир Андонов от Клиниката по гастроентерология на УМБАЛ „Каспела“, и д-р Данаил Митковски от Клиниката по детска хирургия на УМБАЛ „Свети Георги“.", "date": "2017.05.08", "title": " Лекари и студенти медици си мерят в Пловдив умения във футболен мач"}
{"url": "https://trud.bg/%d1%82%d0%b5%d0%bb%d0%b5%d0%bd%d0%be%d1%80-%d1%81-%d0%bd%d0%be%d0%b2-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80%d0%b5%d0%ba%d1%82/", "text": "„Теленор България“ ще има нов изпълнителен директор, съобщиха от компанията. До приключване на процеса по избора му, поста временно ще заеме Саша Филипович. Той ще замени Майкъл Фоли, който е назначен за главен изпълнителен директор на Grameenphone Бангладеш, част от „Теленор Груп“. Саша Филипович е част от екипа на „Теленор България“ от август 2013 г. и притежава над 20-годишен опит в областта на мобилните комуникации. Бил е главен директор „Стратегия“ и маркетинг директор на „Теленор Сърбия“.Майкъл Фоли бе главен изпълнителен директор на „Теленор България“ от август 2016 г., като преди това бе главен изпълнителен директор на „Теленор Пакистан“.Grameenphone е водещият мобилен оператор Бангладеш по приходи, покритие на мрежата и брой потребители с над 59 милиона клиенти към края на първото тримесечие на 2017 г.", "date": "2017.05.08", "title": " „Теленор“ с нов изпълнителен директор"}
{"url": "https://trud.bg/%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%bf%d1%80%d0%be%d1%82%d0%b8%d0%b2-%d0%bf%d1%80%d0%be%d1%81%d0%b8%d1%8f%d1%82%d0%b0-%d0%b8%d0%b7%d0%b2%d1%8a%d1%80%d1%88%d0%b2%d0%b0%d0%bd%d0%b0/", "text": "Кампания под наслов „Дайте шанс на детството! Не подкрепяйте просията!“, насочена срещу просията, извършвана от деца, стартира в Пазарджик. През изминалата седмица тематични снимки бяха разположени на площад „Съединение“ пред сградата на Областна дирекция на МВР и на  пред Драматичния театър „Константин Величков“ на централния площад в града.Идеята на кампанията, организирана от Комплекса за социални услуги за деца и семейства – Пазарджик, е да се напомни на жителите и гостите на града да спрат да дават пари на просещи деца или на хора с бебета. От една страна това помага на тези хора да влязат в спиралата на бедността, а от друга – много често просещите деца са жертва на насилие.Между 10 и 17 май паната на изложбата ще бъдат подредени в парк „Острова“, а по време на майските културни празници в Пазарджик ще се разпространяват и флаери на места, където се събират повече хора. Организаторите на кампанията призовават гражданите хората да подават сигнали в полицията, ако се натъкнат на просещи деца.", "date": "2017.05.08", "title": " Кампания против просията, извършвана от деца, стартира в Пазарджик"}
{"url": "https://trud.bg/3000-%d0%bb%d0%b2-%d0%b5-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%bd%d0%b0%d0%bb%d0%be%d0%b6%d0%b5%d0%bd%d0%b0-%d0%b3%d0%bb%d0%be%d0%b1%d0%b0-%d0%be%d1%82-%d1%80%d0%b8/", "text": "3000 лева е най-голямата имуществена санкция наложена от експертите и специалистите от РИОСВ-Пазарджик през месец април. През това време те са извършили 96 проверки в 85 обекта. 23 от тях са планови, а 73 – извънредни. Освен издаденото едно наказателно постановление, с което е наложена санкцията в размер на 3000 лв., са съставени и 4 акта – два на юридически лица по Закона за водите и два за констатирани административни нарушения на Закона за управление на отпадъците.В рамките на осъществения контрол екоинспекторите от РИОСВ-Пазарджик са дали 41 предпсания за отстраняване на констатирани несъответствия и предприемане на мерки, а освен това са предприели действия по 9 подадени сигнала и 3 жалби.", "date": "2017.05.08", "title": " 3000 лв. е най-голямата наложена глоба от РИОСВ-Пазарджик през април"}
{"url": "https://trud.bg/%d0%b4%d0%b5%d0%bd-%d0%bd%d0%b0-%d0%b5%d1%82%d0%bd%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%b8-%d0%b0%d0%bd%d1%82%d1%80%d0%be%d0%bf%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%bf/", "text": "17 талантливи пловдивски ученици ще участват със свои творби в благотворителна изложба „Предчувствие за полет“ и с кауза „За още една стипендия“, която ще бъде открита на 10 май (сряда) от 18.30 часа в „МОЛ Марково тепе“. Там 11 художници и шестима фотографи, стипендианти на Общество Nota Bene, ще изложат свои произведения в една артистична, вдъхновяваща и позитивна експозиция, която ще остане в търговския център до 24 май.Събраните пари от продажбата на техните картини и снимки ще бъдат използвани за допълнителни стипендии на талантливи ученици през следващата учебна 2017/2018 година. Така самите стипендианти ще се превърнат в дарители и ще помогнат на други деца. „Надяваме се повече хора да дойдат и да видят нашите творби. Една картина или художествена фотография е чудесен подарък, който можем да направим на себе си, свой близък или абитуриент.Стипендиантската програма на Общество Nota Bene стартира през 2016 г. и се превърна в най- мащабната дарителска програма в Пловдив. Общо 83 младежи от осми до 12-и клас, възпитаници на пловдивските училища, всеки месец получават по 100 лева, за да развиват своя талант. Математици, литератори, певци, танцьори, фотографи и други творци вече са членове на Общество Nota Bene.", "date": "2017.05.08", "title": " Пловдивски таланти с благотворителна изложба с кауза „За още една стипендия“"}
{"url": "https://trud.bg/%d0%b5%d0%b2%d1%80%d0%be%d1%88%d0%b0%d0%bc%d0%bf%d0%b8%d0%be%d0%bd%d1%8a%d1%82-%d0%bf%d0%be-%d0%b1%d0%be%d1%80%d0%b1%d0%b0-%d1%82%d0%b0%d1%80%d0%b5%d0%ba-%d0%b0%d0%b1%d0%b4%d0%b5%d0%bb%d1%81%d0%bb/", "text": "„“„Класиците повториха успеха от 2012-аБорците в класическия стил повториха успеха си от Евро 2012, като завършиха на първенството в Нови Сад с пълен комплект медали. Националите спечелиха общо 6 отличия, от тях две титли. А в отборното нашите са в топ 6 на Европа и в трите стила. „Тарек Абделслам направи страхотен дебют за България на голямо първенство – заяви председателят на федерацията Христо Маринов. – Залагахме на него и очаквахме да стигне върха. Бори се мъжки, с характер и напълно заслужава да е шампион. Но и в трите стила имаме още резерви и потенциал. А най-хубавото е, че разполагаме с добри треньорски щабове.“", "date": "2017.05.08", "title": " Еврошампионът по борба Тарек Абделслам: Сбъднах мечтата си да развея знамето на тепиха"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b0%d1%82%d0%b8-%d1%81%d0%bf%d0%b0%d1%80%d1%82%d0%b0%d0%bd-%d0%b4%d0%be-%d0%b1%d0%b5%d0%bb%d0%b3%d1%80%d0%b0%d0%b4-%d0%b4%d0%b0-%d0%bf/", "text": "По разпореждане на министър-председателя Бойко Борисов екипаж от авиогрупа „Враждебна“ излетя с транспортния самолет „Спартан“ за Белград, за да транспортира Тодор Събев, национален състезател по Шотокан Карате-До, съобщих от правителствената информационна служба.Спортистът е пострадал по време на двубой от Европейското първенство в Суботица, Сърбия. За състоянието му са уведомени семейството и близките, а премиерът Борисов следи ситуацията и поддържа връзка със съотборниците на Събев и с министъра на здравеопазването. Със самолета пътува и екип на Военномедицинска академия.", "date": "2017.05.08", "title": " Борисов прати „Спартан“ до Белград да прибере лошо пострадал състезател по Шотокан Карате-До"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82%d1%8f-%d0%ba%d1%80%d0%b5%d1%81%d0%bd%d0%b0-%d1%81%d0%b8%d0%bc%d0%b8%d1%82%d0%bb%d0%b8-%d0%b5-%d0%b2%d1%8a/", "text": "Възстановено е движението по път I-1 Кресна-Симитли. Това съобщиха от пресцентъра на Агенция „Пътна инфраструктура“.По-рано движението там беше блокирано заради тежка катастрофа в Кресненското дефиле, при която при челен удар между два леки автомобила загинаха мъж на 76 години и жена на 73 години и двамата от град Сандански. При инцидента пострада и 38-годишна жена от другата кола. Трафикът в района на катастрофата беше преустановен за около 2 часа.", "date": "2017.05.08", "title": " Движението по пътя  Кресна-Симитли е възстановено"}
{"url": "https://trud.bg/1923745-2/", "text": "Турските власти са арестували над 1000 заподозрени за тероризъм при антитерористични операции през последната седмица, съобщи Анадолската агенция.По информация от министерството на вътрешните работи при общо 417 антитерористични операции са били задържани 1191 души. От тях 241 са заподозрени за връзки с Кюрдската работническа партия (ПКК), 31 – с „Ислямска държава“, 891 – с ФЕТО и 28 – с различни леви терористични организации.Министерството съобщи, че службите за сигурност са неутрализирали 17 терористи от ПКК – четирима от тях са били убити, 7 са заловени, а 6 са се предали сами.Унищожени са около 30 скривалища на терористи и 30 самоделни взривни устройства, посочи също министерството. Службите за сигурност са извършили и 600 операции срещу контрабандисти, при които са изпратени в ареста 880 заподозрени.", "date": "2017.05.08", "title": " Над 1000 души арестувани в Турция за седмица при антитерористични операции"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d1%80%d0%b5%d0%ba%d1%8a%d1%81%d0%bd%d0%b0-%d1%87%d0%b5%d1%80%d0%bd%d0%b0%d1%82%d0%b0-%d1%81%d0%b5%d1%80%d0%b8%d1%8f/", "text": "Григор Димитров сложи край на серията от четири поредни загуби с успешен старт на турнира от сериите „Мастърс“ в Мадрид (Испания). Асът в тениса надигра със 7:6, 6:4 Филип Колшрайбер (Германия) за първата си победа на клей през сезона. До този момент Димитров имаше две поражения – в Маракеш (Мароко) и Монте Карло. Българинът игра по-свежо след титлата на демонстративния турнир в испанската столица, но от ракетата му излетяха и доста сгрешени топки. И в двата сета той вземаше преднина от пробив и я губеше до 3:3. В първия се стигна до тайбрек, а Григор пропиля общо шест сетбола, преди да реализира седмия. Във втората част пък направи решителен пробив в деветия гейм и затвори мача след 1:47 часа на корта. Днес Григор ще научи името на съперника си във втория кръг, който ще бъде определен от мача между Роберто Баутиста Агут (Испания) и хърватина Иво Карлович. Другата добра новина за родния тенисист е напредъкът с едно място в ранглистата на АТП. Той си върна 12-ата позиция, от която отстъпи преди седмица. Първата ракета на България при жените Цветана Пиронкова също отбеляза прогрес с едно място и вече е 74-та в дамската класация.", "date": "2017.05.08", "title": " Григор прекъсна черната серия"}
{"url": "https://trud.bg/%d1%82%d0%b8%d0%bb%d1%8a%d1%80%d1%81%d1%8a%d0%bd-%d0%b8-%d0%bb%d0%b0%d0%b2%d1%80%d0%be%d0%b2-%d1%89%d0%b5-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f%d1%82-%d0%b2%d1%8a%d0%b2-%d0%b2%d0%b0/", "text": "Външният министър на Русия Сергей Лавров ще бъде на работна визита в САЩ от 9 до 11 май. На 10-и той ще разговаря във Вашингтон с държавния секретар Рекс Тилърсън, съобщават агенциите.Двамата ще обсъдят ситуациите в Сирия и Украйна.Лавров ще участва и в срещата на Арктическия съвет във Феърбанкс, Аляска.", "date": "2017.05.08", "title": " Тилърсън и Лавров ще разговарят във Вашингтон"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%b2%d0%b0%d0%bb%d0%b5%d0%b6%d0%b8-%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8-%d0%b5-%d0%be%d0%b1%d1%8f%d0%b2/", "text": "Жълт код за валежи и гръмотевици е обявен за 12 области на страната за 9 май, показва справка в сайта на Националния институт по хидрология и метеорология към БАН.Предупреждението е в сила за областите Русенска, Силистренска, Добричка, Търговищка, Разградска, Шуменска, Варненска, Сливенска, Ямболска, Бургаска, Хасковска и Кърджалийска.Според НИМХ в тези области на 9 май се очакват краткотрайни и интензивни валежи с гръмотевици. Възможни са и градушки. Очаквани количества валежи са 15-25 л/кв. м, но локално е възможно да има и повече.Във вторник в сутрешните часове над по-голямата част от страната ще е предимно слънчево, но още преди обяд ще започне отново да се развива купесто-дъждовна облачност.На много места ще има краткотрайни валежи, по-значителни в източната половина от страната и планинските райони, където ще са придружени с гръмотевици. Там са възможни и градушки.Максималните температури ще са между 16 и 21 градуса.", "date": "2017.05.08", "title": " Жълт код за валежи и гръмотевици утре е обявен за 12 области в страната"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b8-%d0%bb%d1%83%d0%b1%d0%b5-%d1%81-%d1%82%d0%b8%d1%82%d0%bb%d0%b0-%d0%bd%d0%b0-%d0%b8%d1%82%d0%b0%d0%bb%d0%b8%d1%8f/", "text": "Цветан Соколов и неговият „Кучине Лубе“ (Чивитанова) спечелиха волейболната титла на Италия, след като триумфираха с 3:1 в третия мач от финалния плейоф срещу „Тренто“. Така „Лубе“ затвори серията с три победи, а най-резултатен в последния двубой отново бе българският диагонал с 23 точки. „Това е първото истинско скудето за мен – призна Соколов, който има титла с „Тренто“ от 2011 г., но бе резерва. – Дойдох в Чивитанова да печеля и го направихме. Заслужен триумф след фантастичен сезон, в който играхме на високо ниво през цялото време.“ „Лубе“ има още поводи да празнува – другата звезда на тима Османи Хуанторена остава в тима още три години, а новите шампиони получиха покана за участие на световното клубно първенство в Полша през декември. Бившият треньор на „Тренто“ и националния отбор на България Радостин Стойчев пък поема друг голям италиански тим – „Модена“. Българският специалист има амбицията да изгради дългосрочен проект, а според слуховете в отбора може да пристигне и бившият национал Матей Казийски.", "date": "2017.05.08", "title": " Соколов и „Лубе“ с титла на Италия"}
{"url": "https://trud.bg/13-475-%d0%b2%d0%b5%d1%89%d0%b5%d1%81%d1%82%d0%b2%d0%b5%d0%bd%d0%b8-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb%d1%81%d1%82%d0%b2%d0%b0-%d1%81%d1%8a%d0%b1%d1%80%d0%b0%d0%bd%d0%b8-%d0%bf/", "text": "Събрани са 13 475 веществени доказателства и са направени 15 експертизи при разследването срещу участниците в престъпна група, която бе разкрита при спецоперация „Фалшификаторите“ във Велико Търново. Работата по случая продължава вече 7 г и е под наблюдението на Окръжната прокуратура в старата столица. Обвинения са повдигнати на шестима от бандата.Срещу членовете на групировката, които бяха уличени, че са фабрикували и пласирали фалшиви винетки все още няма изготвен и внесен в съда обвинителен акт. Досъдебното производство се проточи заради огромното количество анализи на иззетите материали. По казуса са разпитани 167 лица. Извършени са 31 огледа на веществени доказателства. 11 386 обекта са били изпратени за изследване в Националния институт по криминалистика и криминология /НИКК/.Това е наложило многократно да бъде удължаван срокът на разследването. В момента тече последното двумесечно удължаване, след което материалите ще бъдат изпратени в прокуратурата за изготвяне на обвинителен акт срещу виновните лица.Сред изловените при спецакцията бе и бившият общински съветник във Велико Търново Иван Иванов. Той бе засечен, че е продавал стикерите предимно за камиони на фирми на стойност многократно по-ниска от тази на оригиналните винетки. При спецоперацията през април 2010 г, която тогава придоби популярност и като „Пещерата на Али Баба“, бяха задържани трима мъже, а при обиските бяха открити и иззети близо 50 000 нелегални стикера. Антимафиотите прибраха още сървър, компютри, фотографски плаки, компакт дискове.Три месеца след това като обвиняем бе привлечен и Иван Иванов, в чиято частна печатница бяха намерени още винетки. Като тартор на бандата бе посочен севлиевецът Мирослав Танков, който е осъждан за измами. За да се скрие от блюстителите на реда, той си изфабрикувал 7 лични карти с имената на различни хора и със своя снимка. Решил да си направи фалшиви документи за самоличност, защото бил обявен за издирване. При изработката на неистинските документи Танков използвал имена на хора с първо име Мирослав, които срещу заплащане му ги давали от системата на МВР. Услугата вървяла по 50-100 лева за име.В хода на разследването броят на незаконните винетки надхвърли 500 000. Предотвратената за държавната хазна щета бе близо 600 млн.лв.„Приключването на разследването се забави заради огромното количество експертизи. Конфискуваните компютърни конфигурации бяха изпратени в специализирана лаборатория в София за технически анализ. Без заключението на вещите лица не можеше да се напише обвинителен акт“, обясниха прокурори от Велико Търново.", "date": "2017.05.08", "title": " 13 475 веществени доказателства събрани при 7-годишно разследване срещу „Фалшификаторите“"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%82%d0%b5-%d0%ba%d0%be%d0%bb%d0%b8-%d1%81-%d0%b2%d0%b8%d0%b4%d0%b5%d0%be%d1%80%d0%b5%d0%b3%d0%b8%d1%81%d1%82%d1%8a%d1%80/", "text": "Всички държавните коли задължително да бъдат с видеорегистратор. Това предвижда група неправителствени оранизации, коита се готвят да внесат такова предложение в парламента.Част от линейките в София вече са оборудвани с такива устройства.Камерите в столичните линейки са монтирани заради агресивни пациенти и безотговорни шофьори. Устройствата вече са записали две катастрофи.И в двата случая линейките са пътували за адрес с включени сирени.  Камерите снимат само докато екипите работят, а шофьорите са спокойни с тях.„Това би могло да им помогне при изясняване на спорни ситуации и катастрофи с останали участници в движението”, коментира Радослав Георгиев, началник на автобазата на ЦСМП – София.По думите му устройствата са на цената на един нормален мобилен телефон.Видеорегистраторите ще респектират всички на пътя, убеден е авторът на идеята Настимир Ананиев, бивш председател на транспортната комисия в НС.„Първо, ще се следи дали колата не се използва за лични нужди, все пак това е служебна кола. След това ще се следи по какъв начин кара шофьорът и дали спазва правилата за движение”, обясни той.В горските стопанства твърдят, че устройствата няма да ги притеснят. Показват ни и един от скандалните джипове, който беше върнат от НСО.За последните три месеца колата е навъртяла 1000 километра.„Ако искат и сателитни чинии да сложат, но това ще стане като камерите на колите на катаджиите, което не спря по никакъв начин категорично корупцията и не подобри спазването на правилата на движение”, отбеляза Дамян Дамянов, председател на Югозападно държавно предприятие.Иначе и сега някои от колите в горското се ползват за лични нужди, но със специално разрешение, предварително определени маршрути и платен от служителя данък.", "date": "2017.05.08", "title": " Държавните коли трябва да имат видеорегистър"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%81%d1%82-%d0%b2-%d0%bf%d0%be%d1%87%d0%b8%d0%b2%d0%ba%d0%b0-%d1%81%d0%bf%d0%b0%d1%81%d0%b8-%d0%b1%d0%b0%d0%b1%d0%b0-%d0%be%d1%82-%d0%b8/", "text": "Бдителен жандармерист в почивка от град Нови пазар стана свидетел как съседката му баба Добра /83г./ мята торба с пари от балкона, предотврати измамата и задържа мулето. За щастливата развръзка, съобщиха от шуменската полиция в понеделник. На пенсионерката са върнати хвърлените 2000 лв.Героят в случая е Пламен Пенчев /48г./, който по една случайност бил в почивка и стоял на балкона си на третия етаж. Към 14,40 часа в петък видял как на тревата пред блока пада найлонова торба. Чул и комшийката да подвиква „Пуснах ги“. Служителят на Зоналното жандармерийско управление веднага се досетил, че става въпрос за телефонна измама. Грабнал си мобилния телефон и документите, и слязъл пред блока на ул.“Дунав“. Скрил се зад ъгъла, зачакал и само след минути се появил непознат мъж. Жандармеристът веднага го респектирал: „Полиция, документите за проверка!“ Пришълецът се заковал на място, притеснил се, говорел по телефона и започнал несвързано да обяснява на някого, че „тук седи един мъж и не му дава торбата“.Пазителят на реда веднага се обадил в полицията и на място пристигнали негови колеги. Докато ги чакали, непознатият фъфлил, че това в торбата сигурно са документи, които е пратен да вземе и да занесе в Плевен. Когато дошли униформените и отворили торбата, вътре се мъдрели 40 банкноти по 50 лв.Невероятно, но и бабата започнала да звъни на телефон 112, защото се притеснила, че под терасата стоят двама цивилни, а тя очаквала да види униформени. Поне така й били казали по телефона измамниците, които я лъгали от 10 до 14 часа. Жената смятала, че че ще съдейства на полицията за задържане на измамници. После разказала, че в дома й наистина се обадили измамници, които я заплашили, че ще й отрежат главата и ще я хвърлят през терасата. Затова решила да помогне на полицията да ги залови.Срещу разписка парите на бабата били върнати един час след като ги харизала на мошениците. „Много трудно я накарахме да отвори и излезе от жилището. Беше в несвяст от страх“, разказва жандармеристът, който й носил вода. Категоричен е, че не е герой, а просто си е свършил общественото задължение и за него това е чест, макар че не е бил на работа. Не мечтае и за някаква награда.Изяснена е и самоличността на мулето – Ш.А./48г./ от село Сини вир, община Каолиново. Мъжът бил инвалид с гръбначно заболяване. Обяснил, че пуснал обява за продажба на кола, а му се обадили с предложение да работи като куриер на документи срещу 50 лв. на курс.Пламен Пенчев и колегите му в момента работят по сигурността на малките населени места и казва, че непрекъснато предупреждават възрастните хора за клопките на телефонните измамници. Най-странното е, че той е домоуправител на блока и преди 2 г. поискал 15 лв. от баба Добра за ремонт на козирката и асансьорната шахта. Отговорът бил „пари за хляб нямам, ти ми искаш за блока“. Как и кога е събрала хилядарките май не знаели и дъщерите й, но е щяла да ги хариже на измамниците.", "date": "2017.05.08", "title": " Жандармерист в почивка спаси баба от измама, задържа муле (СНИМКИ)"}
{"url": "https://trud.bg/%d0%b4%d0%b5%d0%b3%d1%83%d1%81%d1%82%d0%b8%d1%80%d0%b0%d1%82-%d0%bc%d0%b5%d0%bd%d1%8e%d1%82%d0%be-%d0%bd%d0%b0-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%ba%d1%80%d0%b0%d0%b9-%d0%bf%d0%b0/", "text": "Менюто на победата, с което съветските солдати са стигнали от Ленинград и Москва до Берлин, ще могат да изпробват жителите и гостите на Пловдив, изкачили Хълма на освободителите (Бунарджика) навръх 9 май. След церемонията по поднасяне на венци и цветя пред паметника на Альоша, всеки ще може да разгледа полевата кухня, военната палатка и оръжейни експонати от Втората световна война, както и да опита от истинското меню, с което са се изхранвали съветските войни. То включва купичка гречка (каша от елда), сандвич със сланина и кисела краставичка върху черен хляб и чашка с водка и е осигурено от съорганизаторите на тържествата по случай 72-годишнина от края на Втората световна война от „Авиамаш“.Над 300 души – наследници на участниците в борбата срещу фашизма (1924-1945 г.) ще се включат в шествието парад на Безсмъртния полк и с портрети в ръце на своите предшественици ще потеглят в 11 часа от Дома на културата „Борис Христов“ към върха на Хълма на освободителите. За възрастни и по-трудноподвижни граждани и хора с увреждания организаторите на парада са осигурили извозване с микробуси от подножието на Бунарджика до паметника на Альоша. В официалната церемония ще се включат посланиците на Русия и Казахстан  Анатолий Макаров и Темиртай Из бастин, почетният консул на Русия в Пловдив Георги Гергов и космонавтът изпитател Урал Султанов. Кулминацията на честванията ще е уникално светлинно шоу със 72 огнени салюта, които в 20 часа ще украсят небето над Пловдив.", "date": "2017.05.08", "title": " Дегустират менюто на победата  край паметника на Альоша"}
{"url": "https://trud.bg/%d0%bb%d0%b0%d0%b9%d0%bf%d1%86%d0%b8%d0%b3-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%81-%d0%b2%d0%be%d0%b4%d0%ba%d0%b0-%d0%b8-%d0%b1%d1%83%d1%80%d0%b3%d0%b5%d1%80%d0%b8/", "text": "Дори по-малко от 8 години след създаването си и първата тренировка за пета германска лига отборът на „Лайпциг“ узакони мястото си в Шампионската лига през следващия сезон. Заради това и радостта в лагера на новака в Бундеслигата бе огромна, а футболистите получиха право да отпразнуват с алкохол и нездравословна храна.„В съблекалнята треньорът Ралф Хазенхютъл ни пусна най-добрите кадри от сезона, накрая бе химнът“, каза халфът Диего Деме.През 2012 година Ралф Рангник пое отбора като спортен директор от регионаллигата. Последваха три промоции за четири години. 77 играчи преминаха през отбора, а в трансфери бяха инвестирани 110 милиона.„Постигнахме нещо исторически!“, заяви Рангник.След победата с 4:1 в Берлин над „Херта“ отборът тръгна на връщане към „Лайпциг“ с две каси шампанско и една каса водка. На магистралата пък отборът спря на крайпътен ресторант, където играчите похапнаха бургери и пилешки хапки.След това пък последва парти в популярен клуб в Лайпциг.„До сряда следобед не искам да виждам никого на тренировъчния комплекс“, нареди треньорът Ралф Хазенхютъл.", "date": "2017.05.08", "title": " „Лайпциг“ празнува с водка и бургери"}
{"url": "https://trud.bg/52-%d0%bc%d0%bb%d1%80%d0%b4-%d0%bb%d0%b2-%d0%bf%d1%80%d0%b8%d0%b1%d1%80%d0%b0%d1%85%d0%b0-%d1%87%d1%81%d0%b8-%d0%be%d1%82-%d0%b4%d0%bb%d1%8a%d0%b6%d0%bd%d0%b8%d1%86%d0%b8/", "text": "Близо 5,2 милиада лева събраха частни съдебни изпълнители от длъжници за последните пет години, показва годишният отчет на Камарата на ЧСИ.За периода бирниците са завели 963 000 съдебни дела срещу неизрядни платци, което прави средно по 200 000 дела годишно. Данните показват, че едва половината от тях са приключени, а останалите остават неразрешени.През 2016 г. частните съдебни изпълнители са събрали 1,03 млрд. лв. от длъжници. „Връщаме все повече „държавни пари“, а в тежката финансова ситуация, в която се намират българските общини, те предпочитат да работят с ЧСИ. Почти всички от общинските администрации вече ползват услугите на ЧСИ От 2014 г. насам имаме 120% ръст при делата на местните администрации“, казват от камарата.През 2016 г. в регистъра на публичните продажби на Камарата на частните съдебни изпълнители са публикувани 50 818 обяви за продажби на имущество на длъжници. От тях 45 646 обяви са за недвижими имоти, 1751 – за МПС, и 3421 – за движими вещи.", "date": "2017.05.08", "title": " 5,2 млрд. лв. прибраха ЧСИ от длъжници"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%bb%d1%83%d1%87%d0%b0%d1%8f-%d1%81-%d1%83%d0%b1%d0%b8%d1%82%d0%be/", "text": "Социалните служби проверяват случая с убитото тригодишно момиченце в село Слана бара. Това каза директорът на дирекция „Социално подпомагане“ във Видин Маргарита Марков.„Получихме сигнал от Спешна помощ вчера за починало дете, в следствие на което ние сме започнали проучване в стопанския двор в село Слана бара. В хода на проучването, тъй като на този адрес ние не сме работили, се оказа, че майката с трите деца е живеела във видинския квартал „Нов път“. С оглед на това, че убитото дете е на 3 години и има още две деца, на 9 и 7 години, по повод на това, че майката трудно се справя с децата е насочена към Центъра за работа с деца на улицата, който се намира в училището в кв.“Нов път“. Двете големи деца са посещавали училището и са ползвали и ползват до момента, около година, тази социална услуга. Така че нашата социална работа до момента е била свързана само във връзка с това. Майката е живеела с бащата на децата, който не ги е бил припознал на този адрес. След случилото се вчера, в хода на проучването сме констатирали, че майката от месец време е напуснала бащата на децата и е заживяла в този стопански двор, с този господин.Вчера е изискана полицейска закрила за децата, но такава не е оказана поради липса на подходящо помещение. Момченцето и момиченцето са предадени с разписка на баба им по майчина линия. Утре ще бъде събрана допълнителна информация и ще бъде направен координационен механизъм, в който ще участват представители на прокуратурата, училището, социалната услуга, полиция. След като бъде събрана цялата информация от всички структури ще бъде предприета адекватна мярка за закрила.Задържаният за убийството на тригодишната Аксиния в село Слана бара и друг път е посягал, твърдят роднини на момиченцето. Мъжът,който е признал за престъплението, е живеел с майката на детето на   семейни начала. Живели са в една стая в стопанския двор в селото, заедно   с двете по-големи деца на девет и на седем години. Сигналът за   убийството е получен  в полицията вчера в 11.30 часа. Медиците   констатирали смъртта на детето. Според първоначалните данни, 30-годишният   Николай нанесъл удари на момиченцето с ръце, крака и метална тръба. Убийството е станало пред очите на 9-годишната сестричка на момиченцето.„Голямата дъщеря ми каза, че той е влязъл вътре да обядва. Малката започнала да реве и той ударил. Ударил я е с  тръба в гърба и тя е паднала“-казва майката на детето, Димитрана. Убитата Аксиния не е можела да ходи и едва наскоро  започнала да говори.Според роднини, детето е било малтретирано.„Детето е много зле, ухапана е по краченцето. Изгорено е под петата. Душено е – обяснява Виктория, баба на убитото дете. При нея в съседното село Новоселци вече са майктата на момиченцето и другите и две деца. Оказва,  че Николай не за пръв път посяга на момиченцето. Потърпевши са и двете по-големи деца.„Вчера  голямото момиче каза, че преди пет-шест дена и нея я е бил. Момчето също е бито,  избягало беше босо и е дошло при мен“, казва бабата.Роднините на убитото момиченце твърдят, че  ще настояват за максимална  присъда на задържания за престъплението. Работата  на разследващите продължава под ръковоството на наблюдаващ прокурор, съобщиха от Областната дирекция на  ВР.", "date": "2017.05.08", "title": " Социалните проверяват случая с убитото тригодишно момиченце"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d0%bc%d0%b5-%d1%81-40-%d0%bf%d0%be-%d1%81%d0%ba%d1%8a%d0%bf%d0%b8-%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8/", "text": "С 30-40% са поскъпнали краставиците, зелената салата, репите и зрелият чесън през април спрямо същия месец на миналата година, показват данните на Държавната комисия за стокови борси и тържища. При доматите увеличението е с 14%. Поскъпване на годишна база се наблюдава също при картофите и морковите.Повече плащаме и за яйцата – с 18 на сто спрямо април 2016 г. Най-голям ръст има в цената на  фасула – с 26%, което е резултат от трайното му поскъпване през пролетта и лятото на предходната година, обясняват експертите.Увеличение има и при цените на млечните продукти за година, като по-силно е изразено то при кравето масло – с 15%. Кравето сирене и кашкавал „Витоша“ са се покачили със 7% в сравнение със същия месец на миналата година.Мръвката обаче ни излиза по-евтино тази пролет. Най-голям спад от 8-10% има при цената на свинското месо, пилешките гърди и трайния салам. С между 2-4% е намалението на пилешкото месо, пилешкия бут, кренвиршите, малотрайните салами и каймата.По-скъпо плащаме за копърката и сафрида – с 8-14%, и пангасиуса и хека – с около 4 на сто.", "date": "2017.05.08", "title": " Купуваме с 40% по-скъпи зеленчуци"}
{"url": "https://trud.bg/%d1%85%d0%b0%d0%b9%d0%ba%d0%b8-%d0%bd%d0%b0-%d0%ba%d0%b0%d1%82-%d0%b7%d0%b0-%d0%b1%d1%8f%d1%81%d0%bd%d0%b0-%d1%81%d0%ba%d0%be%d1%80%d0%be%d1%81%d1%82/", "text": "Екипи на КАТ започнаха от вчера масирани проверки в рамките на четвъртата глобална седмица на Организацията на обединените нации (ООН) за пътна безопасност. Акцията ще продължи 7 дни под мотото „Спаси живот! Намали скоростта!“. Това е опит за пореден път да се въздейства върху високите скорости по българските пътища, съобщиха от МВР.Пътна полиция планира да ограничи движението с пълна газ чрез три специализирани операции. При първата автопатрули ще следят за скоростта край училищата в пикови часове – преди започване и след приключване на учебните занятия. При втората екипи на КАТ ще се разположат в участъци с повече катастрофи. При третата ще се обърне внимание на селата, където скоростта ще се контролира с технически средства от патрулни автомобили. И в трите операции ще се използват всички налични мобилни и стационарни камери, казаха от КАТ. Началото на Глобалната седмица съвпада с последния от почивните дни в началото на май, което предполага засилен трафик.Катаджиите разпространиха съвети за безопасно придвижване. Те гласят:КАТ напомня, че при неплатени глоби на пътя може да бъде отнета шофьорската книжка, а автомобилът да бъде спрян от движение до заплащането на дължимото.", "date": "2017.05.08", "title": " Хайки на КАТ за бясна скорост"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d0%bd%d0%b8-%d1%88%d0%b0%d0%bc%d0%bf%d0%b8%d0%be%d0%bd-%d0%bf%d0%be-%d0%ba%d0%b0%d1%80%d0%b0%d1%82%d0%b5-%d0%b5-%d1%81-%d0%bc/", "text": "Тодор Събев, който вчера стана европейски шампион в отворената категория на европейското първенство в Суботица, е получил тежък удар от румънския си съперник веднага след края на мача. От удара българинът е с мозъчен кръвоизлив, което налага хоспитализирането му в местната болница, съобщи треньорът на националния отбор по Шотокан Карате-До Димитър Тодоранов„След последния съдийски сигнал Тодор Събев получи нерегламентиран удар от съперника, който беше с около 30 килограма по-тежък от него. Вследствие на това Събев получи хематом и беше приет в местната болница, след което го преместиха в Белград. Днес е транспортиран със самолет до Военномедицинска академия. Той е контактен и е в стабилно състояние. Няма опасност за живота, каквато имаше вчера вечерта“, каза Тодоранов.Екипаж от авиогрупа „Враждебна“ излетя с транспортния самолет „Спартан“ за Белград, за да транспортира национала в България.Тодор Събев е на 22 години от Русе. В момента се състезава за клуб „Ипон“. Той е многократен шампион по Шотокан Карате-До и е един от най-техничните ни състезатели.", "date": "2017.05.08", "title": " Европейският ни шампион по карате е с мозъчен кръвоизлив"}
{"url": "https://trud.bg/5-%d0%bb%d0%b5%d0%b2%d0%b0-%d0%b7%d0%b0-%d1%81%d1%8f%d0%bd%d0%ba%d0%b0-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "По 5 лева ще плащаме за чадър и шезлонг на плажа във Варна това лято. Толкова ще струва сянката и на Офицерски плаж-запад. Цените не са пипани близо десетилетие и няма да се повишават през следващите 5 г., съобщи за „Труд“ Андрей Василев, търговски директор на „Лазурен бряг 91“ ЕООД, което стопанисва голяма част от градските ивици. Плажният сезон във Варна ще бъде открит на 20 май. За сезона врати ще отвори и култовият в миналото бар „Фар“, който ще бъде реставриран в автентичния си вид, обясни Василев.С 2,5 млн. лв. до края на май ще приключи третият етап от мащабния проект за реставрация на строените преди 91 г. морски бани, включващ обновяване Северни бани 2. Там ще бъде оформена зона за разходки с пейки, дървета и нощно осветление. Пътеки от декинг ще стигат до самото море, осигурявайки достъп на хора с увреждания и майки с детски колички.Големите плажове в Бургаско ще бъдат официално открити на 1 юни. Министерството на туризма продължава да отдава ивиците, така че максимален брой да посрещнат новия сезон със стопани. В Бургас все още не са определили цените на шезлонгите и чадърите по ивиците. В Слънчев бряг например се очаква сянката да струва 10 лева.На Станцията на Министерски съвет в курорта плажът се очаква да бъде открит също в началото на юни. Базата отваря врати по същото време. Част от „Първи дом“ е санирана. Иначе цените си остават същите. За нощувката в силния сезон няма промяна – тя е 70 лева за двойна стая със закуска. Кебапчето също си остава с непроменена цена – 1,20 лв.От Комисията за защита на потребителите предупреждават да внимаваме с офертите „All Inclusive”. Наредбата, с която официално се въвежда понятието, изброява изчерпателно услугите, които задължително трябва да бъдат предоставени под тази формулировка и сред тях чадъри и шезлонги не фигурират, заяви председателят й Димитър Маргаритов. И допълни, че ако хотелиерът ви е обещал чадър и шезлонг на плажа пред хот", "date": "2017.05.08", "title": " 5 лева за сянка на плажа във Варна"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d1%81%d0%be%d1%84%d0%b8%d1%8f-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d1%82%d0%be%d0%bf%d0%bb%d0%b0-%d0%b2%d0%be%d0%b4%d0%b0-%d0%b4%d0%be-1/", "text": "Голяма част от София остава без топла вода от 9 до 19 май заради профилактика на топлопреносната мрежа. „Топлофикация София“ ще извърши ремонт на авариралото през зимата трасе, заради което половината столица остана без парно, информират от дружеството. Ще бъдат подменени 21 км топлопроводи.ТЕЦ „София изток” спира работа и така над 110 000 домакинства ще останат без топла вода. Засегнати са кварталите: жк „Дружба” 1 и 2, жк „Младост“ 1, 1А, 2, 3 и 4, жк „Дървеница”, кв. „Мусагеница” и др. За времето на ремонтите няма да се начисляват сметки за топла вода, увериха от „Топлофикация София“. Клиентите им няма да получат и обезщетение, тъй като това е планов ремонт, обясниха от дружеството.Освен през май същите абонати на ТЕЦ „София изток“ ще останат без топла вода и от 1 до 11 август. Тези мерки се налагат заради въвеждането в експлоатация на нова турбина в ТЕЦ „София изток“.От дружеството съобщиха, че и други райони на столицата ще останат без топла вода от 7 до 16 юни, защото за този период ТЕЦ „София” ще спре работа. Засегнати ще бъдат централна градска част в района на ул. „История Славянобългарска”, бул. „Данаил Николаев”, ул. „Проф. Милко Бичев“. Без топла вода ще са и абонатите, живеещи около булевардите „Евлоги и Христо Георгиеви”, „Фритьоф Нансен”и др. Спират водата и в района на Руски паметник, както и в Зоните Б -5, Б-17, Б-18, Б-19. Бойлери ще трябва да търсят и в кварталите „Банишора”, „Света Троица” и „Фондови жилища”.Заради ремонти ТЕЦ „София изток” в периодите от 9 до 19 май и от 1 до 11 август без топла вода ще са следните райони на столицата:Жилищен комплекс „Дружба” 1 и 2 Промишлен район „Гара Искър” Жилищен комплекс „Младост“ 1, 1А, 2, 3, 4 Жилищен комлекс „Дървеница” Квартал „Мусагеница” Квартал „Витоша”, Жилищен комплекс „Студентски град” Жилищен комплекс „Изток” Жилищен комплекс „Изгрев”. Жилищен комплекс „Дианабад” Жилищен комплекс „Лозенец” Жилищен комплекс „Гео Милев” Квартал „Яворов” Жилищен комплекс „Подуене център” Квартал „Редута” Жилищен комлекс Слатина” Квартал „Цариградски комплекс” Местност Къро Квартал „Полигона”ТЕЦ „София” ще спре работа от 7 до 16 юни. През този период без топла вода ще са следните райони на столицата: Централна градска част в района на улица „История Славянобългарска” Булевард „Данаил Николаев” Улица „Проф. Милко Бичев” Булевард „Евлоги и Христо Георгиеви” Булевард „Фритьоф Нансен” Булевард „Патриарх Евтимий” Булевард „Прага” Булевард „Пенчо Славейков” Булевард „Ген. Тотлебен” Улица „Йоаким Кърчовски” Улица „Дамян Груев” Районът на Руски паметник Зона Б-5 Зона Б-17 Зона Б-18 Зона Б-19 Улица „Опълченска” Булевард „Княгиня Мария Луиза” Районът на Сточна гара Жилищен комплекс „Банишора” Жилищен комплекс „Света Троица” Жилищен комплекс „Фондови жилища”.", "date": "2017.05.08", "title": " Половин София остава без топла вода до 19 май"}
{"url": "https://trud.bg/%d0%bc%d1%8a%d0%bb%d0%bd%d0%b8%d0%b8-%d1%83%d0%b4%d1%80%d1%8f%d1%82-4-%d1%81%d0%b0%d0%bc%d0%be%d0%bb%d0%b5%d1%82%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f/", "text": "Мълнии са ударили 4 пътнически самолета на 3 различни авиокомпании по време на кацане на летище София късно вечерта в неделя, съобщиха за „Труд“ от пресслужбата на аеропорта.„Ударените от гръм машини са на „Бритиш еъруейс“, „Уиз еър“ и две на „Раян еър“, допълниха оттам. След инцидентите веднага е направена проверка – било установено, че по машините няма поражения. Въпреки това в интернет бяха разпространени снимки, от които се вижда, че има дупки по един от самолетите.От летище София успокоиха, че подобен тип инциденти се случват не само у нас, а навсякъде по света, но не са често срещано явление. Пред „Труд“ това потвърдиха и опитни пилоти. „Това се случва през лятото и няма как да се предотврати. Метеорадарите привличат гръмотевиците. След такъв случай машината трябва задължително да мине технически преглед“, обясни пилот от голяма авиокомпания.На въпрос на „Труд“ към пресцентъра на летището дали има анулирани полети в нощта на бурята, бе обяснено, че след определено закъснение „пострадалите“ самолети са излетели към предвидените си дестинации още същата вечер.Според източници на вестника обаче полетът от София до Айндховен със самолет на „Уиз еър“, който трябвало да се извърши през нощта на 7 май, не е бил изпълнен. Най-ранният възможен вариант за пътуване с дадената авиокомпания до холандския град е утре.", "date": "2017.05.08", "title": " Мълнии удрят 4 самолета на летище София"}
