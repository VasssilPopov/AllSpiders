{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%bf%d0%be%d1%80%d1%82/", "text": "Медицински хеликоптер се разби в планинския район край втория по големина португалски град Порту, при което загинаха двамата пилоти, лекар и медицинска сестра, съобщи днес спешната служба на Португалия, цитирана от Ройтерс и Франс прес. Късно вчера започна спасителна операция, след като около 6,30 ч. вечерта хеликоптерът изчезна. Преди това вертолетът е оставил в болница в Порту 76-годишен пациент със сърдечни проблеми. Спешната служба уточни в съобщение, че хеликоптерът е бил открит в 1,30 ч. тази нощ, като са потвърдени смъртните случаи. Според службата вертолетът се е връщал в базата си в окръг Браганса, когато се разбил в лошото време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Медицински хеликоптер се разби в Португалия, четирима души загинаха"}
{"url": "https://trud.bg/%d0%bb%d1%83%d0%b8%d1%81-%d0%b3%d0%b0%d1%80%d1%81%d0%b8%d1%8f-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d1%88%d0%b0%d0%bc%d0%bf%d0%b8%d0%be%d0%bd-%d0%be%d1%82-2005-%d0%b3%d0%be-2/", "text": "Луис Гарсия е един от последните герои на „Ливърпул“, които донесоха купата на Шампионската лига на „Анфийлд“. Автор е на може би най-спорния гол в цялата история на турнира, който отвори вратата на „червените“ към най-великия финал в Истанбул срещу „Милан“. Юноша на „Барселона“, който и до днес е със статут на легенда в „Ливърпул“. Работи като посланик и на двата футболни колоса. Луис Гарсия даде ексклузивно интервю за „Труд“, след като игра в благотворителния мач между отборите на Стилиян Петров и Джеймс Милнър в Глазгоу. – Сеньор Гарсия, играхте в благотворителния мач между отборите на Стилиян Петров и Джеймс Милнър. Какво е чувството да излезете пак на британски стадион? – Както винаги атмосферата беше фантастична. Свикнал съм с нея и се наслаждавам, когато съм на арените на Острова. Най-важното е, че се събрахме в Глазгоу за много благородна цел. Всички сме благодарни на Стилиян Петров и Джеймс Милнър, както и на фондацията на „Селтик“, че направи нужното да се случи този спектакъл. – Често ли участвате в подобни мачове? – Да, моята работа го изисква. В момента съм световен посланик на „Ливърпул“. А същото правя с удоволствие и за „Барселона“. Тази ми дейност изисква непрекъснато да пътувам по света. Налага се, често да играем демонстративни мачове, повечето по 45 минути. Наскоро пак облякох екипа на „Ливърпул“ в мач срещу „Борусия“ (Дортмунд). Миналия август беше. – От сегашната си позиция какво послание изпращате към феновете? – Да подкрепят отборите си. На първо място! Ние футболистите сме длъжни винаги да казваме и едно голямо „Благодаря“. Имах дълга кариера и през цялото време съм усещал любовта на феновете. Сега обикалям света заради тях. Опитвам се да им благодаря за времето, когато са били зад мен. Максимално се старая да отделя време на фенклубовете. И повярвайте – наистина имам какво да им кажа за благодарност. – Какво мислите за Стилиян Петров? – Едно фантастично момче. Срещнах го преди около година. Заедно следваме в УЕФА за диплома по администрация. Оттогава непрекъснато сме в контакт. Чуваме се често. Не само като човек, още като футболист той беше изключителен. А сега показва и колко голяма е душата му с благотворителните мачове, които редовно организира. – Кои бяха най-силните му качества? – Неговата абсолютна преданост към семейството и футбола. Вече казах, че се възхищавам на старанието му да се занимава с благотворителност. Никога не се отказа. Най-хубавото е, че отново можем да го виждаме на терена, пък било то и само в мачовете на ветерани. – Кои други българи познавате? – Разбира се, че най-много харесвам Христо Стоичков. Той е един от най-големите футболисти в цялата история на футбола. Няколко пъти имах щастието да го срещна и лично. Веднъж ме поканиха да играя в мач за легендите на „Барселона“, заедно с него, но за жалост не успях да отида. – Роден сте в каталунския град Бадалона. Какво означава Стоичков за Каталуния? – Христо Стоичков е един от най-разпознаваемите футболисти в цялата история на „Барселона“. Изкара няколко невероятни години в отбора. Предполагам, че в България няма как да имате по-голям от него. – Какво най-много ви харесва у него? – И до ден днешен разказвам за неговия ляв крак. Уффф, невероятен беше. Дори сега, когато го виждам сред ветераните, му се възхищавам. Е, не може да тича като преди, но левият му крак… Три-четири центрирания, пасове. Когато бях дете, той беше звездата на „Барселона“. Гледах го с отворена уста. – 1990 година е много важна и за двама ви. Вие влязохте в школата „Ла Масиа“, а Стоичков подписа с „Барселона“. Знаете ли този факт? – Хаха, признавам си, че не. – Идваше ли Стоичков често в „Ла Масиа“? – Не съм го виждал, защото живеех в Барселона, а не в академията. Моите родители работеха в града. – А на тренировки? – Бях прекалено млад тогава и не помня. Вероятно звездите от първия тим са ходели при втория отбор – при „Барселона Б“. За нас беше невъзможна мечта да ги срещнем. – Защо не играхте дълго време за „Барса“? – Изкарах четири години, не са малко. – Но като рожба на клуба не искахте ли да останете доста повече? – Да, това е отборът, където станах футболист. Отборът на сърцето ми. Отборът на родния ми град. Когато подписах с „Барселона“, мечтата ми се сбъдна. Имах шанса да играя в първия отбор. Но във футбола никога не знаеш какво ще се случи. Появи се възможност да подпиша с „Ливърпул“ и я използвах. – Помните ли как се случи? – Бях у дома при семейството ми. Няколко месеци по-рано парафирах петгодишен договор с „Барселона“. Рафа Бенитес ми се обади, тогава беше треньор на „Ливърпул“. Когато играех под негово ръководство в „Тенерифе“, много ми се доверяваше. Накараме да повярвам, че това е правилното решение за мен. – И с „Ливърпул“ изиграхте най-невероятния финал на Шампионската лига. Бихте ли разказали през вашите очи чудото от Истанбул? – Специален мач. Сигурно един от най-великите във футболната история. И то не защото, аз съм бил там. Развитието бе шеметно. Губехме с 0:3 на почивката, имахме 45 минути да се върнем и стигнахме до продължения. И срещу нас беше един от най-великите отбори в историята на „Милан“. Тим със Зеедорф, Кака, Пирло, Малдини, Шевченко – все славни играчи. Даже не мога да осъзная колко трудно беше, но успяхме. – Каква беше атмосферата в съблекалнята на почивката в Истанбул? Какво си казахте? – Можете да си представите и сами. Губехме с 0:3 и то срещу италиански отбор. А те са толкова известни с прословутото си катеначо… Да, естествено, че знаехме – шансът ни да се върнем от оня свят е нищожен. Но Бенитес ни накара да си повярваме по някакъв начин. Каза ни, че просто бързо трябва да вкараме гол. Да бъдем организирани, да покажем че сме живи като отбор. Диди Хаман влезе като резерва на почивката. Така Стивън Джерард мина в предна позиция като втори нападател. Излязохме с идеята да опитаме да вкараме гол. Най-важното е, че второто ни попадение дойде много бързо. Когато губехме с 2:3, вече си вярвахме, че можем всичко. – Стивън Джерард е изключително популярен и в България. Какъв човек е той? – Много спокоен, тих човек. На терена е от така наречените тотални футболисти. Може да е защитник, да е халф, да е нападател. Характерът му е неподражаем. Истински лидер. По това време Стиви Джи беше душата на „Ливърпул“. Именно той беше човекът, който най-много ми помогна, когато подписах с клуба. Да се адаптирам към града, към отбора. Затова цял живот ще му бъда благодарен. – Как празнувахте през нощта в Истанбул? – Сила не ни остана да празнуваме. Толкова бяхме уморени. Върнахме се в хотела, изпихме по едно питие с приятелите и семействата, които пътуваха с нас. Голямото парти беше в Ливърпул. Повече от половин милион души ни чакаха по улиците. – Вие сте една от основните причини „Ливърпул“ да играе този финал. Вкарахте един гол-фантом? Как се случи? Беше ли въобще гол? – Естествено, че беше. Топката мина голлинията. Фактът е, че въпросното попадение на полуфинала срещу „Челси“ не можа да се види добре по телевизията. Много бързо стана всичко. Уилям Галас се опита да ме блокира, но аз стрелях и вкарах. Това е. – Колко пъти сте гледал повторение на тази ситуация? – Много пъти. – И сте сигурен, че е гол. – Да, абсолютно. – Помните ли, че само три месеца по-късно с „Ливърпул“ играхте срещу български отбор в квалификациите на Шампионската лига? – Да, срещу ЦСКА. Спомням си много добре. – И ЦСКА ви победи на „Анфийлд“? – Много тежък мач беше за нас. Това е от тези двубои, за които си мислиш, че всичко ще е много лесно. И ние станахме жертва на подценяването. За малко много да съжаляваме. Добре, че се класирахме. Но определено минахме през много труден момент. – През 2007 година отново се изправихте срещу „Милан“ във финала на Шампионската лига. Защо не успяхте да повторите успеха от Истанбул? – Мисля, че в Атина дори играхме по-добре, отколкото в Истанбул. Но нямахме достатъчно късмет. Дирк Кайт изпусна няколко положения. Паднахме с 1:2, а не успяхме да използваме ситуациите да изравним. Така за съжаление загубихме. – „Ливърпул“ е един от най-популярните клубове в света включително и в България. Каква е магията на „Анфийлд“? – Това е семеен клуб. Когато един човек се е запалил по „Ливърпул“, то всички негови наследници са фенове на отбора. Казах ви вече, че съм посланик на клуба. И на всякъде по света „Ливърпул“ е подкрепян като религия. Очевидно е – в историята отборът е направил така, че да бъде обичан за цял живот. И да си „червен“ явно е печат завинаги. – Вие сте играли пред два от най-великите слогани във футбола – „Повече от клуб“ и „Това е Анфийлд“. Бихте ли ги сравнили? – Трудно е. „Повече от клуб“ е част от мистиката на „Барселона“ и то повече от век. И много точно показва какво е „Барса“. Прилича на „Това е Анфийлд“. Като цяло между двата клуба има много еднакви неща. И първото е, че те са като едно семейство. Затова е лесно за един футболист да се приспособи към тях. – Феновете на „Ливърпул“ пеят песента: „Луис Гарсия пие сангрия. Дойде от „Барса“, за да ни донесе радост!“ Обичате ли сангрия? – Да, обожавам да пия сангрия. Обичам лятото, слънцето и сангрията. – След като „Ливърпул“ е толкова популярен, защо не може дълго време да стане шампион? – Трудно е. За да си успешен във Висшата лига, трябва да си много постоянен. В последните десетилетия „Ливърпул“ е бил и горе, и долу. След последния сезон мисля, че може би е дошло времето да стане шампион. Клубът направи много добра лятна селекция. Отборът изглежда силен. И то не само заради титулярната си единайсеторка. Има и дълга резервна скамейка. Това ще помогне, за да се постигне въпросното постоянство. – Със сигурност сте гледал последния финал на Шампионската лига. Мислите ли, че Серхио Рамос нарочно контузи Мохамед Салах в Киев? – Не, в никакъв случай. В играта има много единоборства. Това беше нещастен момент за Салах. Разбира се, че всички фенове на „Ливърпул“ бяхме много разочаровани. Салах беше нашият лидер. Но категоричен съм – Рамос не е целял да го контузи. – „Барселона“, „Реал“ и „Атлетико“ срещу „Ливърпул“, „Манчестър Сити“, „Манчестър Юнайтед“ и „Челси“. Коя лига е по-силната? – И двете са на супер ниво. Хората все търсят това сравнение. И двете първенства имат своите силни и съответно специфични страни. Примера е повече откъм тактическо и техническо естество. Висшата лига е по-мощна, влага се повече страст. Вие ги сравнявайте, а аз ще продължа да си ги гледам и двете. – Защо има толкова сериозна испанска доминация в евротурнирите? – Да, и продължава вече доста време. Мисля, че е момент от футболната история. Такива периоди са имали също италианските отбори, английските, френските понякога. От 4-5 години е моментът на Испания. Нека видим какво ще е този сезон. Италия отново се връща на сцената с „Ювентус“ и „Наполи“. Мисля, че „Милан“ също ще е скоро старият „Милан“. – Кой беше най-добрият ви партньор в атака? – Най-много обичах да играя с Роналдиньо. Той винаги разбираше движенията ми. Вярно, че играхме само един сезон заедно, но беше огромно удоволствие. – А кои са най-силните защитници и вратар, които сте срещал? – Най-трудно ми е било срещу Буфон. Няма вратар, който толкова много да ме е затруднявал. Беше фантастичен във всички аспекти. А като защитник бих определил Джон Тери от времето му в „Челси“. – А кой е най-паметният ви гол? – Голът-фантом, за който вече говорихме. Със сигурност когато става дума за мен, хората най-много ще си спомнят този полуфинал срещу „Челси“. – Испания беше най-силният отбор в последните 10 години. Два пъти стана европейски шампион и веднъж световен. Не ви ли липсва, че не бяхте част от този тим? – Разбира се. Имах малшанса да се контузя през 2007-ма година. Това не ми позволи да отида на Евро 2008. А играх два мача в квалификациите. Но нямах никакъв шанс с тази травма да ме вземат в състава. Основата на отбора беше направена и за мен не остана място. – Защо Испания се провали в последните три турнира? – Пак ще кажа за кръговрата. Германия също беше много силна, но отпадна в групата на Мондиал 2018. Испания е в процес на трансформация. Вече ги няма големите Шави и Иниеста, Торес е история, Фабрегас също отсъства. Идва ново поколение, което трябва да се сработи за Евро 2020. – И последен въпрос. С какво се занимавате сега, освен че сте посланик? Следвате заедно със Стилиян Петров… Ще станете ли треньор? – За мен е важно да продължа да се развивам. Да получа образованието, към което се стремя. Но не мисля, че някога ще стана треньор. Харесва ми да съм посланик на „Ливърпул“ и на „Барселона“, а също и на УЕФА. Това ми позволява да пътувам и да разказвам за футбола на бъдещите поколения.", "date": "2018.12.16", "title": " Луис Гарсия, европейски шампион от 2005 година, ексклузивно пред „Труд“: „Ливърпул“ подцени ЦСКА и за малко много да съжалява"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%81%d1%8a%d1%80%d0%b1%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%b2%d1%83%d1%87%d0%b8%d1%87/", "text": "Държавният глава не иска среща с недоволните Въпреки снеговалежа хиляди сърби излязоха в събота вечерта в Белград на протест срещу “авторитарното управление” на президента Александър Вучич и неговите предполагаеми действия срещу опозицията и медиите, предаде АФП. Демонстрацията, която се проведе втори пореден уикенд, беляза първото значително публично недоволство в Сърбия от пролетта на 2017 г., когато хиляди млади жители на сръбската столица протестираха в продължение на седмици срещу президентската победа на Вучич. Настоящата акция бе свикана от опозиционни партии, след като един от техните лидери – Борко Стефанович, бе пребит на митинг в страната миналия месец. Опозиционният Алианс за Сърбия (АЗС) – обединение на партии от целия политически спектър, обвини нападателите на Стефанович, че са привърженици на Сръбската прогресивна партия на Вучич. Начело на тълпата бяха няколко политици, сред които бившият външен министър Вук Йеремич и бившият кмет на Белград Драган Джилас. Вучич (48 г.) бе твърдолинеен националист, който днес вече заема проевропейски позиции и подкрепя членството в ЕС. Критиците му твърдят, че е установил авторитарно управление и е поел пълен контрол над медиите, използвайки ги за кампания срещу опонентите си. Участници в протеста носеха плакати с надписи “Вучич – крадец!”, но някои от тях признаха, че не очакват да предизвикат особена промяна. Демонстрантите се опасяват, че президентът може да свика предсрочни парламентарни избори с предрешен резултат. По-рано той заяви, че няма да се среща с представители на опозицията, дори те да изкарат 5 млн. души на улицата.", "date": "2018.12.16", "title": " Хиляди сърби на протест срещу Вучич\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d1%88%d0%b0%d0%ba%d0%b8%d1%80%d0%b0-%d0%b2-%d0%b8%d0%b7%d0%b1%d1%8f%d0%b3%d0%b2%d0%b0%d0%bd%d0%b5-%d0%bd%d0%b0-%d0%b4%d0%b0%d0%bd%d1%8a%d1%86%d0%b8/", "text": "Декларирала, че живее на Бахамските острови Колумбийската поп звезда Шакира беше обвинена в избягване на данъци. Прокуратурата в Испания твърди, че изпълнителката на “Waka Waka”, не е платила налог върху 14,5 млн. евро. Половинката на футболиста Жерар Пике декларирала, че живее на Бахамските острови, възползвайки се от големи данъчни облекчения. Същевременно, реалното й местожителство било Барселона, където са съпругът й и двете им деца. Певицата е поредната известна личност, която испанските власти обвиняват в укриване на доходи. Аржентинската футболна звезда Лионел Меси и баща му получиха 2-годишни условни присъди и платиха милиони евро глоба. Малко по-късно другият най-известен футболист в света Кристиано Роналдо се призна за виновен по подобни обвинения срещу него.  ", "date": "2018.12.16", "title": " Обвиниха Шакира в избягване на данъци\t\t\t"}
{"url": "https://trud.bg/%d1%81%d0%b8%d0%bb%d0%bd%d0%b8%d1%8f%d1%82-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6-%d0%b8-%d0%bd%d0%b5%d0%bf%d0%be%d1%87%d0%b8%d1%81%d1%82%d0%b5%d0%bd%d0%b8%d1%82%d0%b5-%d0%bf/", "text": "Обилният снеговалеж заклещи в капан хиляди автомобили по магистралите „Хемус“ и „Тракия“. Фейсбук потребители споделиха видеа и снимки от снежния ад по пътищата. Повече от два часа хората останаха блокирани във втория тунел след Ботевград в посока София. Освен непочистеното пътно платно, ситуацията бе усложнена и заради закъсали тирове. В групата „Видяно в София“ в социалната мрежа бе публикуван клип, на който се вижда група, която играе хоро край колите. Друг потребител във фейсбук показа непочистения път Петрохан- Костинброд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.16", "title": " Силният снеговалеж и непочистените пътища оставиха стотици хора в задръствания (СНИМКИ и ВИДЕО)"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d0%b5%d0%bb%d0%b5%d1%84%d0%be%d0%bd-%d0%bd%d0%b0-%d1%81%d0%b0%d0%bc%d0%be%d1%83%d0%b1%d0%b8%d0%bb-%d1%81%d0%b5-%d1%88%d0%b5%d1%84-%d0%bd%d0%b0-%d0%ba/", "text": "При втория оглед в местността край село Бузовград, където беше открито тялото на началника на КАТ – Казанлък Тодор Николов, е открит само един от мобилните му телефони. Екип от пожарникари провери отново канала с лодка, но търсенето на останалите два телефона остана без резултат. На местопроизшествието е открито и тефтерче, но от водата е силно компрометирано и все още не е ясно дали от него може да бъде извадена информация. Както вече “Труд” съобщи, 44-годишният Тодор Николов, който изчезна в следобедните часове на 12 декември, беше открит мъртъв в личния си автомобил в местност край село Бузовград. Купето на колата е било заключено. На дясното слепоочие на Николов имало входно-изходна огнестрелна рана, съобщи директорът на Областна дирекция на МВР – Стара Загора старши комисар Георги Хаджиев. В ръката на полицая е бил служебният му пистолет. Открита е и една гилза. По време на огледа е установено, че на 30-40 метра от колата на Тодор Николов, в преливник на канала, са намерени 4-5 пачки с различни банкноти на стойност над 5000 лева, патрони за пистолет и кобур с незаконен револвер. “На този етап не можем да кажем каква връзка имат със самото прострелване, но това е обективна находка, която навява на мисълта, че има някаква връзка с този инцидент. Тепърва ще се установява дали става въпрос за корупционно деяние с опит за прикриване на следи или няма връзка с инцидента”, каза окръжният прокурор на Стара Загора Дичо Атанасов. При огледа на автомобила и около него не е открито предсмъртно писмо.", "date": "2018.12.16", "title": " Откриха телефон на самоубил се шеф на КАТ\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b9%d0%be%d1%80%d0%b4%d0%b0%d0%bd%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b1%d1%8a%d0%b4%d0%b5-%d0%bf/", "text": "Отличният политически диалог между България и Йордания е солидна основа за надграждане на двустранните отношения в икономиката, отбраната и сигурността, науката, образованието и културата. Това беше общата позиция на президента Румен Радев и на крал Абдула II, които проведоха среща днес в Аман, съобщиха от пресслужбата на „Дондуков 2“. Българският държавен глава е на официално посещение в Йордания по покана на крал Абдула II и във водената от него делегация са вицепремиерът и министър на външните работи Екатерина Захариева, ръководителите на Българската агенция за инвестиции и на Изпълнителната агенция за насърчаване на малките и средни предприятия, както и представители на десетки български компании.   И България, и Йордания имаме нужда от това взаимноизгодно сътрудничество и се надяваме активният политически диалог да допринесе за развитието на връзките между бизнеса, за увеличаване на двустранния стокообмен, ръст на инвестициите и туризма, заяви президентът Румен Радев след срещата си с крал Абдула II. Държавният глава открои и окуражаващите резултати и подписаните меморандуми и договори на проведения по-рано днес икономически форум в Аман. На срещата е била обсъдена и политическата ситуация в региона на Близкия Изток, проблемът с мигрантите и бежанците. Йордания е дала подслон на милиони бежанци, като само от последната криза в Сирия, те са над 1.3 млн. души. По думите на Румен Радев Йордания трябва да бъде подкрепяна от България и от ЕС, защото има реален принос в борбата с нелегалната миграция. „Можем да си представим, какво е натоварването на социалната система, на системата на здравеопазването, във финансовата сфера. Йордания води успешна борба с тероризма, успешна борба с нелегалния трафик на оръжие, което я превръща в един остров на стабилност, на който можем да разчитаме в региона на Близкия Изток. Този остров на стабилност трябва да се подкрепя“, подчерта президентът. Двамата държавни глави са изразили готовност за засилване на сътрудничеството и споделянето на добри практики в сферата на отбраната и сигурността, обмена на технологии и създаване на съвместни предприятия. Президентът Радев посочи, че страната ни подкрепя т.нар. Акабски процес, иницииран от крал Абдула II за обединяване на международните усилия за борбата с тероризма и радикализацията. Поставянето на акцент върху страните от Балканите и ЕС е от изключително значение за България, подчерта държавният глава. България и Йордания ще продължат да работят заедно в тази насока както с обмена на информация, така и с проучването на правната регламентация в Йордания за противодействие на радикализацията и външната намеса в религиозните дела. В рамките на посещението си президентът посети и Центъра за подготовка на специалните сили в Йордания. По думите на Румен Радев, центърът е на високо професионално ниво, Йордания е натрупала реален опит в тази сфера, който България може да използва за разработване на проект за изграждане на подобна структура у нас. Това е от стратегическо значение за всяка модерна страна, допълни президентът. „Не става въпрос само за стандартна подготовка, а за използване и внедряване на нови технологии, които стават все по-сложни, а начинът им на използване и обучението на хора са решаващи за изграждане на съвременни способности“, заяви Румен Радев. По-рано днес президентът Румен Радев и съпругата му Десислава Радева бяха посрещнати с официална церемония в кралския дворец в Аман от крал Абдула II и кралица Рания Ал-Абдула. Десислава Радева посети център за социална интеграция на жени в неравностойно положение в йорданската столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Румен Радев: Йордания трябва да бъде подкрепяна от България и от ЕС, защото има реален принос в борбата с нелегалната миграция"}
{"url": "https://trud.bg/%d1%81%d0%bc%d0%b5%d0%bd%d1%8f%d1%82-%d0%b8-%d1%81%d0%be%d1%84%d1%82%d1%83%d0%b5%d1%80%d0%b0-%d0%ba%d1%8a%d0%bc-%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b0%d0%bf%d0%b0%d1%80%d0%b0%d1%82/", "text": "Крият от бюджета 330 млн. лв. Много търговци ще трябва да подменят не само касовите си апарати, а и софтуера, с който управляват продажбите си. Регистрираните по ДДС търговци ще трябва да го направят до 1 април 2019 г., до когато трябва да изпълнят новите изисквания на наредбата за отчитане на продажбите. Според текстовете на наредбата, ако в даден търговски обект се използва софтуер за управление на продажбите (СУП) и наред с това се приемат плащания в брой или с дебитна и кредитна карта, то софтуерът трябва да е свързан и с касовия апарат и за продажбите автоматично да се издават и касови бележки. Това стана ясно по време на семинар на НАП за промените в данъчните закони, които влизат в сила от 2019 г. Цента е да не може търговците да водят две счетоводства – едно за пред шефа и едно за пред НАП. Софтуер за управление на продажбите (СУП) е всеки софтуер, в който може да се въвеждат данни за количество продадени стоки, вид на стоките и цена, като наред с това се извършва автоматизирана обработка на информацията и се използват бази данни, обясниха експертите по време на семинара. С промените ще се прекратят случаите, при които търговци дават на клиентите бележки, които приличат на фискален бон, без продажбите да са отчетени на касовия апарат. Сега има случаи на бележката да пише “потърсете” с малки букви и “Касов бон” с големи, което заблуждава клиентите. Промените се правят тъй като годишно се укриват данъци за близо 330 млн. лв. като не се регистрират оборотите в търговски обекти, обясниха от НАП. Търговците е добре да премахнат от магазините си един от най-разпространените продукти на Майкрософт – MS Excel, който позволява обработката на данни за цени и количества стоки. Този софтуер може да се настрои така, че да извършва автоматизирана обработка на данни за количество, вид и цена на продадените стоки, с което ще изпълни критериите за софтуер за управление на продажбите (СУП). В този случай търговецът ще бъде в нарушение, защото софтуерът не може да се свърже с касовия апарат, обясниха експертите от НАП. Ако MS Excel, или друг софтуер се използва само като бакалски тефтер и се записва какво е продадено, без да има автоматизирани операции за събиране на данни и правене на дневен отчет например, няма да има нарушение. Ако в една фирма счетоводството, където се използва СУП, е отделено от мястото където се извършват продажбите и клиентите плащат, няма изискване софтуерът да бъде свързан с касовия апарат. Много фирми обаче използват стар софтуер за управление на продажбите в магазините си, който ще трябва да се промени за да бъде свързан с касовия апарат, или да се подмени с нов. Доставчици на софтуер са заявили пред НАП, че на пазара ще излязат нови евтини софтуерни продукти с месечен абонамент от 4 лв., стана ясно на семинара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Сменят и софтуера към касовите апарати\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d1%81%d1%80%d0%b5%d1%89%d1%83-%d0%bc%d0%b8%d0%b3%d1%80%d0%b0%d1%86%d0%b8%d1%8f%d1%82%d0%b0-%d0%b2%d0%bb%d1%8f%d0%b7%d0%be/", "text": "Белгийски крайнодесни активисти влязоха днес в сблъсъци с полицията в Брюксел. Простиращи срещу споразумението на ООН за миграцията нанесоха щети в района с институциите на ЕС, включително по основната сграда на Европейската комисия, съобщиха световните медии. След себе си те оставиха изпочупени стъкла, изкъртен паваж, изтръгнати улични мебели, изкривени пилони със знамена на ЕС. Към мястото бяха изпратени десетки автомобили на силите на реда, включително водни оръдия и бронирана техника. Според властите група от около 300 души е била основният причинител на щетите и голяма част от виновниците бяха задържани. По-рано днес в града се състояха две прояви – на привържениците и на противниците на споразумението за миграцията. По данни на властите в проявата в защита на документа са участвали около 1000 души, а противниците са били около шест пъти повече. Два часа след началото на протеста на противниците на миграцията настъпиха безредици точно пред входа на Европейската комисия. Протестиращите настояха за оставката на правителството и за поставяне на националния интерес над всичко. Те призоваха границите на Белгия да бъдат затворени. Споразумението на ООН за миграцията не бе подкрепено от националистическата партия Нов фламандски алианс (НФА), най-голямата в страната и мандатоносител на правителството допреди седмица. Заради решението на премиера Шарл Мишел да пътува до Маракеш за подписването на споразумението НФА напусна правителството. Политици очакват да се наложи Мишел да подаде оставка в следващите дни и да бъде съставено служебно правителство. Възможно е това да предизвика предсрочни избори, но може и служебният кабинет да остане на власт до редовните избори идната пролет. Протестиралите срещу споразумението за миграцията днес бяха представители на младежката организация на крайнодясната партия Вламс беланг, от сдруженията на фламандските ученици католици и на учениците националисти, от групата „Да направим Фландрия отново велика“ и сподвижници на университетското движение „Защита и приятели“ от Гент. Неотдавна водачът на движението от Гент бе изключен от университета заради крайни възгледи. В социалните мрежи се разпространяваха призиви днес Брюксел да бъде превърнат в „малък Париж“, защото политиците разбирали само езика на насилието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.16", "title": " Протестиращи срещу миграцията влязоха в сблъсъци с полицията в Брюксел"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-305/", "text": "286 екобомби цъкат в складове с отрови За унищожаването им трябват милиони левове. Прокуратурата разследва смъртта на кучета в Пазарджик. Терористичен акт е пускането на голямо количество опасни пестициди в язовир.       Война – всеки срещу всеки, ден след ден Вместо обзор преди Коледа и Нова година – TV Панорама с Иван Гарелов.                 Не позволихме академията да продава дипломи за пари Успяхме да се превърнем в институция с международно значение, казва ректорът на НАТФИЗ „Кръстьо Сарафов“ проф. д-р Станислав Семерджиев в интервю за „Труд“.           Нова година – нови изненади в Черно море Пентагонът праща кораб заради събитията около Керч, но искат много повече. Русия и Турция не искат други играчи от Босфора на север – анализ на Димитър Гърдев.         Посланикът Силует на легендата в ските Марк Жирардели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Вижте акцентите в броя на вестник „Труд“ в понеделник, 17 декември 2018"}
{"url": "https://trud.bg/286-%d0%b5%d0%ba%d0%be%d0%b1%d0%be%d0%bc%d0%b1%d0%b8-%d1%86%d1%8a%d0%ba%d0%b0%d1%82-%d0%b2-%d1%81%d0%ba%d0%bb%d0%b0%d0%b4%d0%be%d0%b2%d0%b5-%d1%81-%d0%be%d1%82%d1%80%d0%be%d0%b2%d0%b8/", "text": "Прокуратурата разследва смъртта на кучета в Пазарджик Терористичен акт е пускането на голямо количество опасни пестициди в язовир В 286 склада в цялата страна залежават близо 6000 тона силно отровни, излезли от употреба пестициди и препарати за растителна защита с изтекъл срок на годност. Това сочат официалните данни на Министерството на околната среда и водите (МОСВ), предоставени на „Труд”. Голяма част от складовете за съхранение са в населени места, а други – в близост до водоизточници. Химикалите са наследство от ТКЗС и АПК. Освен в складове, те са и в стоманобетонни кубове или така нарачените ББ-кубове (виж малкото каре). Част от опасните препарати се намират в частни дворове без охрана, до които всеки може да има достъп, разказаха природозащитници и експерти по растителна защита пред вестника. Според тях картината се допълва и от огромния нелегален внос на опасни препарати от Турция. Така отровите могат свободно да попаднат във водите, почвите и въздуха. Според МОСВ устойчивите органични замърсители – УОЗ-пестициди, се разграждат много бавно, натрупват се в организмите, а от там и в хранителната верига. Те мигрират чрез въздуха, водата и организмите, като по този начин влияят и върху екосистеми извън мястото на тяхното освобождаване. Затова производството, използването и съхранението им е забранено или контролирано по Стокхолмската конвенция. Опасните химикали обаче могат да попаднат и в недобросъвестни ръце. „Повечето от складовете с излезли от употреба препрати са на частни фирми. Не са държавни, както ние си мислим, които да са под строга охрана и така би трябвало да бъде за такива отрови. Напротив – където са намерили, там са ги оставили. Не се води строг отчет на много места за какви количества става въпрос, така че може да се вземе без да направи впечатление”. Това обясни пред „Труд”, Явор Гечев от фондация „Четири лапи” във връзка с последните случаи на умрели кучета в Пазарджик. Според някои от сигналите за починали животни в града може би се касае за умишлено отравяне със силна селскостопанска отрова – вероятно сложеният под специален режим у нас препарат Ланат, обясниха природозащитници. Използването на този вид отрова в района не е нова практика, уточниха те. По част от сигналите работят прокуратура и полиция. И въпреки че у нас не би трябвало да може да се набави продукт като Ланат или подобен без нужните документи, чрез нелегалния внос от чужбина могат да пристигат всякакви химикали. Данните на Българската асоциация за растителна защита сочат, че приходите от него са близо 30 милиона евро годишно. Химикалите влизат през граница, в 90% от случаите от Турция, в малки количества и след това се разпределят в страната. Излизат на половин цена. До момента няма санкционирани доставчици на забранените в ЕС препарати за растителна защита, защото престъпление не е криминализирано, казват от асоциацията. „Всичко може да се направи у нас и няма никаква крачки, предприети от Народното събрание в тази посока. Ние сме им дали предложения за промяна в законите, които да ограничат разпространението на препарати за растителна защита, да криминализират нелегалният внос и пр. Има и предложение, което бе изпратено в министерството на земеделието. Там е направена работна група, но тя още не се е събирала. Целта да се вкарат текстове в Наказателния кодекс, за това, че се носи наказателна отговорност за вноса на нелегални пестици в България. Има член в НК, в който са записани няколко неща, включени са и ветеринарни препарати, там трябва да се прибавят и препарати за растителна защита. Това ще е голямата промяна”, разясни част от проблема пред „Труд” доц. Петър Николов, председател на Българската асоциация за растителна защита. „Представите си, ако човек отиде и може да се намери по-големи количества силна отрова – просто отива и я пуска в един язовир. Това вече е терористичен акт… Така че би трябвало контролът да е изключително завишен и да няма толерантност към такива търговци, които си позволяват да продават опасни вещества „под масата”, коментира Явор Гечев. По думите му, ако се установи, че някой в търговската верига продава забранени отровни вещества, този човек би трябвало да е в затвора, а не да му се издава предписание. За настоящата година Българската агенция за безопасност на храните (БАБХ) е извършила 1487 проверки на обектите, в които се съхраняват и търгуват продукти за растителна защита. 1942 са проверките за контрол върху употребата им от земеделски стопани. През 2018 г. са извършени и 68 проверки на нерегламентирани обекти за продажба на продукти за растителна защита, в това число и Ланат 25 ВП, при които са съставени 9 акта за административно нарушение и са издадени 6 наказателни постановления, уточниха от БАБХ за „Труд”.   Обезвреждането трябва да стане за 15 месеца Решаването на проблема с опасните препарати у нас трябва да дойде чрез проекта „Екологосъобразно обезвреждане на излезли от употреба пестициди и други препарати за растителна защита с изтекъл срок на годност”. Той се осъществява по Българо-швейцарската програма за сътрудничество (БШПС). Изпълнителната агенция по него е Предприятието по управление на дейностите по опазване на околната среда (ПУДООС) към МОСВ. След обявена обществена поръчка, са избрани изпълнители, които за срок от 15 месеца – до края на 2019 г., трябва да преопаковат, анализират и предадат за окончателно обезвреждане на негодните за употреба УОЗ-пестициди, опасни отпадъци, неопасни отпадъци и други ПРЗ във всички 286 склада в цялата страна. Стартирали са дейностите в 3 от тях във Враца, Кнежа и село Вардим, Свищов.   Зоополицията не открила нищо съмнително в Пазарджик През последната година в БАБХ са постъпили 4 сигнала за отровени безстопанствени кучета. Два от тях – от град Пазарджик, са от ноември и са потвърдени, уточниха за „Труд” от агенцията. Те са изпратени до Областна дирекция на МВР в Пазарджик и до Община Пазарджик, като е направена съвместна проверка. На място е присъствал и ветеринар, вещо лице, призовано от съда. Той е извършил оглед на местата, посочени в сигналите, аутопсия на мъртвите кучета и е взел проби за анализ от животните. „Има назначени ветеринарномедицински експертизи, за да се докаже точно начинът, по който е настъпила смъртта и в резултат на какво – тоест видът на отровата, която е използвана по всяка вероятност. Първите впечатления на ветеринарите са, че са касае за отравяне”, уточниха от полицията в Пазарджик за „Труд”. Оттам са направили обход на местата в града, за които са били получени сигнали за отровени животни. Служителите от зоополицията са докладвали, че не са открили нещо съмнително – разхвърляни хранителни отпадъци или следи от прах или нещо от този род, които да примамват кучетата. Нямало и конкретни данни за разхвърляна отрова от някой. В същото време по повод откритите от гражданин съмнителни наденици в градинките на Общината, от полицията обясниха, че нямат компетенции да проверяват такъв сигнал, тъй като нямало данни за престъпление от общ характер. Оттам признаха и че има вакуум при такива случаи, и ако има промени в законодателството, вероятно той може да бъде избегнат. В прокуратурата в града се водят 4 досъдебни производства по случаи с отровени кучета, обясни за „Труд” говорителят на Окръжна прокуратура – Пазарджик Пламен Пантов. „Отношението ни към извършените и получени сигнали за отровени кучета през ноември, имайки предвид нехуманното отношение към животните, е крайно отрицателно. Считайки това за криминално деяние, дейността по откриването на нарушителите е от компетентността на Зоополиция към РУП – Пазарджик, като при тяхно поискване винаги сме се отзовавали и оказвали необходимото съдействие и помощ”, посочиха в своя позиция от Община Пазарджик.   Георги Гешев пред „Труд”: Никой не пожела да се отзове на сигнала ми Един от хората, чийто домашен любимец умира в края на ноември заради субстанция, погълната в центъра на Пазарджик, е Георги Гешев. Неговото сибирско хъски Макс е сред 20-те кучета, които загиват само за седмица, вероятно от силна отрова, внесена от Турция. Това е становището на ветеринаря, прегледал Макс последен. „Само месец преди да навърши две години, беше отровен на знаково място – пред сградата на Общината”, разказа пред „Труд” Георги. Всичко се случва за минути на 24 ноември вечерта, докато разхожда Макс и другото си куче Били. 10 дни преди това негова позната таксиметров шофьор го предупреждава да не ги води из центъра, защото до момента е закарала 3 отровени на ветеринаря – треперещи и повръщащи кръв. Дни след това Георги гледа новини и си отдъхва, след като от полицията обявяват, че градът е чист. Вечерта на 24-ти той стига с кучетата си до малките тревни площи пред Общината. На път за вкъщи Макс започва да преплита крака и да трепери. „За по-малко от 15 минути толкова едро и силно куче си отиде. Ветеринарят не може да направи нищо. След седмица отровните наденички безсрамно, цинично си стояха там, в тревните площи пред Общината. Звъннах на 112, препратиха ме към Общината, след това се обадих на дежурния прокурор и в полицията. От РПУ-то отказаха да изпратят компетентен човек за намерения материал, не било тяхна работа. Пратиха ме в ХЕИ. След два часа, премръзнал, разбрах – никой компетентен орган няма да дойде и вземе опасните хранителни отпадъци”, споделя Георги.   Явор Гечев пред „Труд”: Разхвърлянето на химикали е практика от години Достатъчно е веществото само да бъде докоснато „Допреди 20 години разхвърлянето на отрова беше нормалният начин да се решава проблемът с бездомните животни, колкото и да беше опасен за хората, колкото и да беше скандално жесток. Тези хора все още са в държавната или общинската администрация и аз не очаквам да си променят мисленето. Едно отровено куче за тях си е „какво толкова”. Има местни власти, в по-малките населени места, при които разхвърлянето на отрова е политика”, разказа пред „Труд” Явор Гечев от фондация „Четири лапи”. Въпреки това по думите му най-важното е хората да подават сигнали, защото споделяне във фейсбук не върши работа. „Представете си отрова, която може за половин час да умори 20-30-килограмово куче, не искам да казвам с едно дете какво може да се случи. Тази отрова е много силна, дори не е нужно човек да е погълне, а да я пипне с голи ръце. Теоретично е възможно да бъде и вдишана”, уточни той. Един килограм от препарат като Ланат е в състояние да избие всички кучета в малък град, затова и той е под специален режим. Притеснително е, че този начин на решаване на всякакви проблеми с животни, се е превърнал в масова практика”, допълни Гечев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " 286 екобомби цъкат в складове с отрови\t\t\t"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%81%d0%b5-%d0%bd%d0%b0%d1%80%d0%b5%d0%b4%d0%b8%d1%85%d0%b0-%d0%b7%d0%b0-%d0%b0%d0%b2%d1%82%d0%be%d0%b3%d1%80%d0%b0%d1%84-%d0%be%d1%82-%d0%ba%d0%b0%d0%bc%d0%b0/", "text": "Хиляди бургазлии се наредиха на опашка, за да вземат автограф от легендата Христо Стоичков. Цялата улица пред хотела бе буквално задръстена от хора, готови да чакат часове, но да зърнат Камата. Снощи, в петзвездния хотел „Приморец“, той представи своята автобиографична книга. В прекрасно настроение, зареден с енергия, Христо Стоичков, не отказа никому автограф, а преди това даде изявление за медиите. В книгата не съм спестил нищо, категоричен бе Стоичков. – „Това е една книга, която е за всички вас, и най-вече за малките – да видят за какво става въпрос, откъде сме тръгнали, какво сме направили, ако един ден, дай Боже, някой от тях реши да върви по нашите стъпки, на футболисти като Петър Жеков, Наско, мен и Георги Славков. Ние сме хора, които сме тръгнали от малка България, и сме завоювали такива отличия в европейския и световния футбол ”. За снимка и автограф с него позираха стотици деца от школите в града.  Чувствам се млад, щастлив и горд, че хората показват голяма уважение. Мисля че трябва да благодаря на тях за огромното чакане, защото по три- четири часа трябва да изчакват за автограф, каза още Камата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Хиляди се наредиха за автограф от Камата\t\t\t"}
{"url": "https://trud.bg/%d0%b5%d0%b2%d0%b0-%d0%b3%d1%80%d0%b8%d0%b9%d0%bd-%d0%b0%d0%b7-%d1%81%d1%8a%d0%bc-%d0%bc%d0%b5%d1%87%d1%82%d0%b0%d1%82%d0%b5%d0%bb%d0%ba%d0%b0/", "text": "Беше забавно да съм момиче на Бонд Една любовна връзка изисква много работа, тежък труд. Първите месеци са винаги прекрасни, но после става сложно и трудно Като актриса за мен е важно да гледат образите, които изграждам, а не начина, по който изглеждам. Иначе все едно съм модел Ева Грийн е великолепно френско бижу, което успя да плени въображението и на американската публика с роли във филми като „Град на греха” и „Казино роял”, където беше едно от най-разкошните момичета на Джеймс Бонд. Грийн започва в Европа като театрална актриса и дебютира в киното преди 15 години с роля в еротично-политическия опус на легендарния Бернардо Бертолучи „Мечтатели”. Тази роля я превърва в една от най-желаните жени в киното и тя си изгради репутация на смела актриса, която не се страхува от голите сцени и дори търси плътските провокации, за разлика от своите по-пуритански настроени американски колежки. В последно време Грийн се отличи с роля в трилъра „Еуфория”, където си партнираше с друга топ мацка от екрана – Алисия Викандер. – Ева, разкажете малко повече за филма „Еуфория”, с който заслужихте поредните високи оценки за играта си? – „Eуфория” е изключително атрактивна история с много качествен екип, за мен беше удоволствие да участвам. Филмът е англоезичния дебют на шведската режисьорка Лиса Лангсет, която познаваме от ”Pure” и ”Hotell”. Действието на ”Eуфория” се развива в близко бъдеще и се фокусира върху две отчуждени и различни по характер сестри – екстровертната фотографка Инес (Викандер) и интровертната Емили, която играя аз. Двете предприемат пътуване до ”най-красивото място на този свят” – имение в горите на европейска провинция, където Инес научава ужасяващата истина, че сестра й умира и иска сама да избере края си. Ужасена, Инес се бори да разбере мотивите на сестра си, докато двете се изправят срещу проблемите от миналото и по-важното, срещу тяхното бъдещ. Имах честта да си партнирам още с Шарлот Рамплинг, Чарлс Данс, Ейдриън Лестър и Марк Станли. Чудесен филм се получи. – Какви образи харесвате? – Обичам образи, които имат силна фасада и крият тайни зад нея. Персонажи с процепи и пролуки. – Такава ли беше героинята Ви Ава Лорд в „Град на греха: Жена, заради която да убиваш”? – Да, точно такъв. Там изиграх вариация на архетипния образ на фаталната жена, но показах и слабостите на персонажа, тайните и страховете на тази привидно силна дама. Целият филм е упражнение в жанра на noir киното. Кадрите са композирани така, че да напомнят на комиксови страници и да потопят публиката в изцяло нов свят на секс, смърт, поквара, обреченост, алкохолни изпарения и цигарен дим. Режисьорите Робърт Родригес и Франк Милър предлагат великолепна черно-бяла визия с контрастни светлосенки и отделни цветни петна тук и там. Черното е дълбоко, богато и всеобхватно. Светлината е в ролята на доминиран партньор с ярки бликове и процеждащи се през мрака лъчи. Любовта към жанра и към киното като цяло личи във всяка смела монтажна връзка, във всяко виртуозно движение на камерата. Флуидността на режисьорското око е балансирана от наситени близки планове, които стоят особено приятно и някак театрално в стерилната виртуална среда. Тук формата е съдържание и това е страшно възбуждащо и интригуващо. – Естетиката ли Ви привлече към филм като „Град на греха”? – Да. И историята. Драматургичната структура преплита отделни сюжети и образи, вдъхновени от жанра на „черния филм”, достигнал своя апогей през 40-те години на миналия век. Тук се срещат образите на фаталната жена, девойката в беда, обречения елегантен губещ, бруталния и властен престъпник, мъжа с тъмно минало, тормозен от вътрешните си демони. – Приличате ли на Ава от филма в реалния живот? – Не. Точно заради това исках да я изиграя. Целта ми беше да се видоизменя, да се потопя в персонаж, който е толкова отдалечен от мен. Аз например не си падам по флиртовете. Когато обичам някого, аз давам всичко от себе си, може би дори преалено много. Една любовна връзка изисква много работа, тежък труд. Първите месеци са винаги прекрасни, но после става сложно и трудно. Не е толкова страстно и лудо. – Вие нямате проблем с голите сцени. Защо в Холивуд е толкова страшно да покажеш кадър с женски зърна? – Не разбирам тази пуританщина. Това ли е проблемът. Женските зърна не са причина за насилие, хаос, война. Не зърната убиват деца. Обществото трябва да се фокусира върху важните и тревожни неща, които се случвват, върху войните, а не върху зърната. Има толкова много насилие по света. Толкова много неща, за които да се притесняваме освен показването на голота и зърна. – С готовността си да се събличате потвърждавате стереотипа за френските актриси, които са по-освободени пред камера… – Мит е, че всички французойки са освободени, изискани и секси. Но европейското усещане за кино е по-различно. Аз обичам рисковете. Когато хората ми кажат, че съм красива направо ми иде да се гръмна. Като актриса за мен е важно да гледат образите, които изграждам, а не начина, по който изглеждам. Иначе все едно съм модел. И ми е трудно да се гледам на екрана. Върша си работата и продължавам напред. Иска ми се да мога да се наблюдавам като зрител, това може би ще ми помогне да се развия като актриса. Но не съм достатъчно смела. Много е трудно да се гледам как играя – сякаш наблюдавам един напълно различен човек. – Как се справяте със славата? – Трудно. Страшно много хора желаят да бъдат известни в нашето съвремие – певци, артисти, шоумени. Когато си много чувствителен като мен е важно да си силен. Не трябва да обръщаш внимание на хората, които те мразят. Успехът е много деликатно и измамно явление. Зависиш изцяло от желанията на другите и е много трудно да се чувстваш спокойно. Но пък ми беше забавно да съм момиче на Бонд в „Казино роял”. След този филм започнаха да ме разпознават страшно много по улиците. Никога не съм се интересувала от историята на този тип образи. Свързаха се с мен и всичко се случи супер бързо. – Интересувате ли се от политика? – Не се въвличам в политически дебати, не съм политическо животно. Живея си в моя изолиран свят, заобиколена от класическа музика. Аз съм мечтателка и наистина понякога обитавам една паралелна реалност.  ", "date": "2018.12.16", "title": " Ева Грийн: Аз съм мечтателка\t\t\t"}
{"url": "https://trud.bg/40-%d0%b4%d0%b5%d1%86%d0%b0-%d1%81%d0%b0-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b8-%d0%bd%d0%b0-%d1%85%d0%b8%d0%b6%d0%b0-%d0%b0%d0%bb%d0%b5%d0%ba%d0%be-%d0%bd%d0%b0-%d0%b2%d0%b8%d1%82/", "text": "Група от 40 деца във втори клас са блокирани на хижа „Алеко“ на Витоша, предаде  Празнували там коледното си тържество, когато към 14 ч. им съобщили, че пътят не е почистен и не могат да се върнат в града. От Столичния инспекторат са се свързали с групата и са съобщили, че почистваща техника вече пътува към хижата и децата ще бъдат транспортирани към София.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " 40 деца са блокирани на хижа „Алеко“ на Витоша заради непочистен път"}
{"url": "https://trud.bg/%d1%81%d1%82%d0%be%d0%b9%d0%ba%d0%be-%d1%81%d0%b0%d0%ba%d0%b0%d0%bb%d0%b8%d0%b5%d0%b2-%d1%85%d0%b0%d1%80%d0%b5%d1%81%d0%b2%d0%b0%d0%bc-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0/", "text": "С приятели видяхме НЛО Не съм бил с жена със силикон Никога не съм имал връзка с фолкпевица – Стойко, втори път участва във “Вип брадър”. Какво изживяване бе за теб? – Предаването остави следа в живота ми най-вече с новите приятелства, които намерих вътре и мога да кажа, че като цяло много се забавлявах. Може би на хората повече им харесва да гледат злобата, интригите, плюенето, като не говоря само за самото шоу, но и като цяло за нашата държава, но основното, което аз исках да покажа на зрителите е това – да се забавляват. – Победител във “Вип брадър” стана рап изпълнителят Уош МС, а кой беше твоят фаворит? – Гъмов, въпреки че знаех, че няма да е той. Радвам се, че спечели Уош MC, единствено се надявах да не е Никита! – Кой участник беше най-голямата изненада за теб през този сезон? – Албена Вулева! Дори бях постнал една нейна снимка на моята страница във фейсбук и бях написал: Албенче, ти си топ! После един мой приятел ме попита – ти луд ли си?! Викам – хора, вие не я познавате! За да определиш един човек какъв е, ти трябва първо да го опознаеш, да го разбереш, да го допуснеш до себе си, а и той да те допусне до себе си, чак тогава може да кажеш мнение. Тя е моето откритие – Албена! – Очакваше се, че в новия сезон ще си най-близък с колегата ти Благой Георгиев, как стана така, че се сдружи повече с актьора Станимир Гъмов? – Ами… (Смее се.) Ние с Благо се познаваме от 20 години и сме си близки и може би, ако не беше влязъл с половинката си Златка, защото вътре през цялото време беше с нея – щяхме да общуваме повече. – Кой са хубавите моменти от шоуто? – Като правихме шеги с Гъмов, например когато тримата с Уош MC бяхме сложили леген с вода на вратата на банята и той падна точно на неговата глава и целия се намокри, въпреки че беше с нас, когато го слагахме и точно това беше смешното. Любимо ми е и когато с Гъмов стояхме 40 минути под леглото на Емануела и приятелят й Мартин и щяхме направо да умрем, докато ги чакаме да си легнат. Също така, точно преди Мартин да излезе от шоуто и сложихме разхлабително в уискито му, като не знам какво се е случило после… – Би ли споделил някой забавен номер, който си погаждал на съотборници във футбола? – Правил съм им много номера, един от тях беше, когато скривах автомобилите на мои колеги. Докато всички тренираме на базата в Панчарево, а колите ни са отпред и аз излизам първи, вземам ключа от колата на мой съотборник, изкарвам я извън територията и се връщам. После излиза човека, започва да си търси колата, да се пита къде я е оставил и става забавно, но след време всички ме разбраха и се сещаха, че аз съм я скрил… – Какво пречи най-много на родния футбол? – Основното е липсата на футболисти – това, че в България вече играят много повече чужденци в клубните отбори, единствено “Славия” е изключение. Според мен трябва да влезе правилото на максимално допустим брой чужди футболисти, които да имат правото да играят в родни отбори – те трябва да са не повече от трима. Така ще се даде шанс на българите, които искат да се развиват и да вдигнат нивото на нашия футбол. Липсват ни също така и повече добри бази за подготовка, защото за да имаш продукт – трябват условия. – Меси, или Роналдо? – Меси! Въпреки че, аз съм фен на “Ювентус” и Роналдо е в моя отбор, но не го харесвам – не че не е добър футболист, но като поведение и като човек не ми допада. Разликата между двамата според мен е, че за да си номер едно, а Меси е номер едно, трябва да играеш за отбора. Меси, като играе в “Барселона” – играе за отбора, докато Роналдо играе за себе си, точно това отличава големия футболист – липсата на егоизъм. – Строг баща ли си с Любомира и тя споделя ли какво я вълнува? – С Любчето сме много добри приятели и обичаме да се забавляваме заедно. Тя ми споделя всичко и аз я подкрепям, дори за гаджета си говорим с нея. Веднъж ми каза, че не вижда никой интересен около нея, защото всички били едни такива батки – простаци и не можела да си хареса някого, и аз я разбирам! – При футболистите е класика комбинацията с гимнастичка и с фолкпевица, а напоследък и с плеймейтка. Ти имал ли си някога такива връзки? – Никога през живота си не съм имал контакти, връзка, или отношения с фолкпевица и с гимнастичка, а с плеймейтка е абсурд – аз не харесвам такива момичета, харесвам естествената красота на жената. Никога през живота си не съм имал жена със силикон и не ми допадат такъв тип изкуствени жени. Да, бившата ми съпруга си сложи, но чак след като роди. – Преди те свързваха със Соня Васи, има ли някаква истина в това? – Не, със Соня имахме чисто приятелски отношение – виждали сме се, излизали сме, но не съм имал по-сериозен контакт с нея. – Ти си братовчед на фолкзвездата Гергана. Кои попфолк изпълнители харесваш? – Като изключим Гергана, харесвам Глория, още от 95-та година, когато излезе първият й албум. Десислава също ми харесва, като глас, както и Ивана, която пя на моята сватба. Като визия най-много ми допада Глория. В момента слушам всичко – от класика до хард метал, гръцка музика също харесвам, както и руска – групите “Серебро”, “Любе” и Григорий Лепс. – Любима ти книга, или филм? – На Наполеон Хил – “Да прецакаш дявола” – в книгата се разказва за другото аз на човека и те провокира сам да си задаваш въпросите и да намираш отговорите. Интересна е и там намерих себе си, харесва ми и книгата – “Българите” на Пламен Петков, автор на поредицата “От къде сме тръгнали”. Сред филмите са ми топ всички родни заглавия от едно време – “Баш майсторът”, “Оркестър без име”, “Всичко е любов”, “Да обичаш на инат”, “Господин за един ден”, “Дами канят”… – Любовта вдъхновявала ли те е да пропишеш стихове? – Да, дори навремето пишех едни любовни драми. Бяха интересни, даже имам едно публикувано стихотворение за едно момиче – стюардеса, която много харесвах тогава. – Жената до теб е украинка. Как се намерихте и какво те привлече в нея? – Как разбра, че е украинка?! Ние сме заедно от 4 години и се запознахме на морето – в Бургас. Тя си търсеше имот и се обърна към фирмата на мой приятел, а тогава аз бях мениджър продажби там и така се срещнахме. В нея харесвам това, че е много спокойна, дава ми правилни съвети и винаги е до мен във всяка една ситуация. Тя буквално е уникално, мъжко момиче, но е и много красива жена! – Заради нея би ли отишъл да живееш в Украйна, ако ситуацията там позволява? – Не, ние сме си говорили на тази тема и аз съм й казвал – или оставаме в България, но там вече не се връщам. В момента знам от кухнята, че сегашния президент Порошенко умишлено иска да направи военно положение, защото когато е такова в дадена държава, не може да има избори. На 31-ви декември там се подготвяха нови избори, но в момента има не повече от три процента подкрепа за него и затова той прави умишлено това забавяне… Приятелката ми ми е разказвала за тези неща, които не излъчват по нашите медии, но са ги давали по телевизията в Русия или тя ги знае и така вече може да направиш един паралел. Можеш да видиш къде какво излъчват и как манипулират Европа с такава цел – да внушат, че руснаците са най-лошите и т.н., което не е така според мен. – Кой от родните управници харесваш и интересуваш ли се от международната политика? – Международната политика ми е много интересна. По принцип съм проруско настроен и много ми харесва политиката на Путин, но не харесвам нашето управление до този момент, защото България сега е в още по-голяма криза от преди. Основните три неща, които според мен трябва да се направят у нас, за да може да вървим като една нормална държава – това са здравеопазването, правосъдието и образованието. При политиците у нас ми се иска да има повече нови лица, защото всички са едни и същи. В началото харесвах Бойко Борисов, защото прави нещо – тези магистрали например, защото, за да привлечеш инвеститори, трябва да имаш инфраструктура, но се допуснаха много грешки и в момента не виждам развитие. Сега харесвам донякъде Корнелия Нинова, може би заради червения цвят, може би и заради това, че са пак към Русия. Майчето Манолова също я харесвам, доста отговорна и сериозна жена, което е един голям плюс за нея. – С какво се занимаваш в момента и един ден би ли станал треньор? – С моята приятелка имаме бизнес – копирни центрове, както и книжарница в Благоевград, а след Нова година ще отваряме и в София. Относно треньорството, ако един ден след време реша да бъда треньор, то бих се занимавал единствено с деца. – Най-ценният съвет, който си получавал? – Интересно… Най-ценните съвети са ми дали майка ми и баща ми. Още като съм бил малък – на 14 години и всички мои приятелчета, когато бяхме на лагери и ме караха да ходим насам-натам и по дискотеки… Тогава баща ми ми каза – ако иска да стане добър спортист, човек трябва да се лиши от много неща, за да осъществи мечтата си. И се оказа прав. – Познаваш ли хора с необикновени способности? – Аз съм такъв човек! Според мен всеки има такива способности. На мен ми се случва да сънувам и после сънищата ми да се сбъдват… Преди да починат мои близки, сънувах тяхната смърт и това наистина се случи. Сънувам също и доста мъртви хора – вкл. и сред известните личности. Може да звучи малко налудничаво, но съм сънувал Хитлер, Тодор Живков, Майкъл Джексън… Сънищата си дори ги записвам в тетрадка, защото ми е интересно после пак да си ги чета. – Имал ли си свръхестествени случки? – Най-интересната е, когато с приятели, докато пътувахме вечерта с колата и видяхме на известно разстояния пред нас нещо светещо. Всички се питахме – каква е тази лампа по средата на пътя! След като се доближихме обаче, видяхме, че не е лампа, а едно огнено кълбо, което застана над колата и всички бяхме в паника! Излязохме и го погледнахме отново, а то каза само – щрак и изчезна! Ако бях сам, сигурно никой нямаше да ми повярва, но бяхме четирима и всичките го видяхме. Друга необяснима случка е, когато една вечер бях решил да отида в Рилския манастир и да пренощувам там. Беше есен и към 18 часа вече беше тъмно, а места за спане имаше само в старата част и там стаите са като килийки. Дадоха ми да си избера стая, аз избрах първата вляво и заспивайки усетих, че някой сяда на моето легло. В просъница виждам Иван Рилски – стреснах се и отворих очи, а в тъмното усетих как леглото ми се тресе и тогава също ме хвана малко страх. Не помня точно какво ми говореше в съня ми, но си спомням, че си беше сложил ръката на кръста ми и ми каза нещо… – В какво вярваш? – В себе си, ако конкретизираме Бог – за мен той е енергията, силата, Вселената, природата и физичните закони. Научнопопулярният филм за Стивън Хокинг също ми подпомогна да изградя вижданията си с неговите принципи за Вселената и Бог. – Любима мисъл? -Тя е от филма “Смело сърце”. Когато Мел Гибсън искаше да мотивира неговата по-малка войска да се изправи срещу англичаните, защото те почнаха да се разбягват и той им каза така – добре, тръгвайте си, идете си вкъщи, легнете, спете, бъдете роби, но един ден, когато затворите очи завинаги, ще искате да върнете точно този момент, който да промени всичко това! Нашият гост  Известният футболист Стойко Сакалиев се намира под светлините на прожекторите, не само заради спортните си успехи, но й благодарение на таланта си на шоумен. Вече два сезона той е сред най-колоритните участници в шоуто “Вип брадър”, където печели симпатиите на зрителите с чувство за хумор и артистичност. Стойко започва футболната си кариера в родния си град Бургас – в школата на “Нефтохимик”, с който подписва и първия си професионален договор. През 2004 година, той става част от отбора на ЦСКА, където играе четири години. Името на атрактивният нападател често се свързва с известни дами, но от 4 години той е сериозно обвързан с красива украинка. От първия си брак Стойко има дъщеря – Любомира.                ", "date": "2018.12.16", "title": " Стойко Сакалиев: Харесвам политиката на Путин"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5%d0%b6%d0%b4%d1%83-%d0%b4%d0%b2%d0%b5-%d0%ba%d0%be%d0%bb%d0%b8-%d1%83%d0%b1%d0%b8-%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d0%b2/", "text": "Инцидент с двама загинали е станал около 16.00 часа на главния път София – Варна, между селата Микре и Голец в Ловешка област, съобщиха от областната дирекция на МВР в Ловеч. От Центъра за спешна медицинска помощ в Ловеч добавиха, че загиналите са мъж и жена, но все още не се знаят подробности относно самоличността им. Сблъскали са се два леки автомобила с великотърновска и ловешка регистрации. Причините за катастрофата все още се изясняват. По първоначална информация двамата загинали са пътували в ловешкия автомобил. От другия има леко пострадала жена, която е отказала транспортиране в болница. Движението в участъка се осъществява в едната лента и се регулира от пътната полиция. В областта има обилен снеговалеж, но пътищата са проходими при зимни условия, съобщиха от Областното пътно управление. Цялата налична техника почиства и обработва републиканската пътна мрежа. Ограничено е движението на автомобили над 12 тона през похода Троян – Кърнаре, където новата снежна покривка е над 15 см.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Сблъсък между две коли уби мъж и жена в Ловешко"}
{"url": "https://trud.bg/%d0%b2%d1%85%d0%be%d0%b4%d1%8a%d1%82-%d0%b7%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b7%d0%be%d0%be%d0%bf%d0%b0%d1%80%d0%ba-%d1%81%d1%82%d0%b0%d0%b2%d0%b0-6-%d0%bb%d0%b2/", "text": "Билетът за вход в Столичния зоопарк може да бъде увеличен от 4 на 6 лева за възрастни. Директорът на Зоологическата градина в София арх. Добромир Бориславов ще направи предложение за вдигането на цената с 2 лева, тъй като достъпът до столичния зоопарк е много по-евтин от този в други европейски градове. Бориславов съобщи намеренията си по време на семинар в Правец за бюджета на Столичната община. Предстои градската управа да реши дали да одобри предложението му. Цената от 4 лв. за възрастен ще остане за семеен пакет. Семейният билет ще важи за 4-ма души.  Планира се и увеличаване на цената на лятното зооучилище. Сега то струва 60 лв. за 5 дни, а предложението е да се увеличи на 100 лв. Над 357 хил. души са посетили зоопарка през 2018 г. Това е с 8% увеличение спрямо посетителите през 2017 г. Приходите са 1,17 млн. лв., което е над 14% ръст спрямо 2017 г. „През 2018 г. с предоставяните от зоопарка платени услуги сме успели да върнем в Столичната община 47,8% от полагаемия годишен бюджет за издръжка или почти половината от него. При нова цена на билета само от 6 лв. приходите през 2018 г. биха били в размер от 1 622 846 лв. или 66 % от бюджета.“, обясни Бориславов. „Няма предпоставки за диверсификация на приходите, които да гарантират нормално изпълнение на дейността, а в случай на затруднение или забавяне при предоставяне на планираното бюджетно финансиране или при непредвидени аварии и др.– не може да се разчита само на приходи от дарители и осиновители, необходими са приходи от търговски дейности”, казват още от зоопарка. 2018 г. е първата година със 100 % изпълнение на планираното за обекта финансиране. От близо 2,4 млн. лв. разходите за издръжка са изразходвани 52,9%, за заплати-29.8%, а останалите 17,3% са за други разходи. Догодина в зоопарка ще бъдат изградени нови външни заграждения за чакали и хиеновидни кучета, които ще са нов вид в зоопарка. Планира се строеж на зона за демонстрации и презентация на животни. В момента пък се разработва мобилно приложение Sofia Zoo Smart App и виртуална интерактивна разходка из зоологическата градина. Планира се нов дизайн и интерфейс на сайта Зоопарка. Демонстрациите по хранене на животни ще продължат и през 2019 г. Ще се създават и интерактивни образователни експозиции. Като неотложни ремонти са заложени подмяна на мрежи в сектор „Птици“, довършване на заграждението на полярната сова и изграждане на зона за демонстрации и презентации с животни -контактна зона за посетители. Ще бъдат основно ремонтирани две детски площадки. Ще бъде изградена дървена пергола над седящите места в зоната на амфитеатъра. Ще бъдат купени специализирани колички за семействата с малки деца за подходящи разходки и обиколки в зоопарка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Входът за Столичния зоопарк става 6 лв.\t\t\t"}
{"url": "https://trud.bg/%d0%bf%d0%be%d1%80%d1%8a%d1%87%d0%b2%d0%b0%d0%bc%d0%b5-%d0%bf%d0%be-%d0%b8%d0%bd%d1%82%d0%b5%d1%80%d0%bd%d0%b5%d1%82-%d1%81%d1%82%d0%be%d0%ba%d0%b8-%d0%be%d1%82-%d1%81%d1%82%d0%be%d0%bb%d0%b8%d1%87/", "text": "Тържище стана туристическа атракция  Софиянци ще могат да поръчват по интернет стоки от пазара на принципа, на който си поръчват храна от ресторантите. “В състояние сме да въведем и нов тип услуги, които търсим като възможност да бъдат поети от фирми-партньори, а именно – извършването на интернет поръчки и доставки до офиса или дома на характерни за пазара стоки”, обясни Драгомир Димитров, изпълнителен директор на „Пазари Възраждане“. „Пазари Възраждане“, включва Женския пазар, пазара „Димитър Петков“, Ротондата на Централна гара и амфитеатъра в градината на НДК. Димитров планира и на „Женския пазар“ да бъдат изградени 22 нови павилиона и алеи. Място за новите павилиони ще се отвори, ако Димитров получи позволение да събори една от сградите в началото на пазара откъм бул. „Сливница“. Сградата в момента не се използва заради лошото си състояние, за основен ремонт ще са необходими около 800 000 лева, което според него е нерентабилно.“Новите павилиони пък биха генерирали приход, а и ще отворят пазара за още повече посетители“, каза още Димитров. В „Пазари Възраждане“, е в ход програма за изграждане на колонки за електромобили на някои от пазарите. Изгражда се и система за видеонаблюдение и ново лед осветление. Провеждат се фестивали, културни и социални мероприятия и кампании. „Създадохме активна стратегия за превръщането на Женския пазар и околните улици в туристическа атракция и дестинация. Това стана като сключихме меморандуми и споразумения с големите операторски фирми, които организират туристическите маршрути. В резултат вече съществуват няколко туристически маршрута организирани от „София Фрий тур“ и „Исторически обиколки на София“, които регулярно и активно посещават пазара и околните улички”, каза още Димитров. От „Пазари Юг“ пък възнамеряват да създадат в столичния квартал Борово първия пазар само за български стоки. За целта дружеството ще кандидатства за еврофинансиране и ще осъществи идеята, ако тя бъде одобрена от Столичния общински съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Поръчваме по интернет стоки от столични пазари\t\t\t"}
{"url": "https://trud.bg/%d0%b8%d0%b2%d0%b0%d0%bd-%d1%85%d1%80%d0%b8%d1%81%d1%82%d0%be%d0%b2-%d0%b8-%d0%b0%d0%bd%d0%b4%d1%80%d0%b5%d0%b9-%d0%b0%d1%80%d0%bd%d0%b0%d1%83%d0%b4%d0%be%d0%b2-%d0%bf%d1%80%d0%b5%d0%b4/", "text": "Най-мащабният ни проект, който в най-голяма степен повлия на обществото, безспорно е „Фермата” В момента работим по три риалити предавания, довършваме един сериал, работим по сценариите на два други „Къртицата” изгасна без време „Сблъсък” има специално значение за нас – Предстои финалът на “Фермата: Съединение”. Каква е равносметката ви за почти изминалия четвърти сезон на риалитито? Андрей: За поредна година сме много доволни от сезона и надграждаме и като съдържание, и като гледаемост предишните. За съжаление аудиторията изобщо не вярва на думата “рейтинги”, но всички, които сме в телевизионната гилдия знаем, че сезонът на “Фермата – Съединение” беше повече от успешен.  Иван: Разделям отговора си на две части. Чистите цифри от рейтинг данните показват, че това е най-успешният сезон на “Фермата” досега. Средно четвърти сезон е гледан от над 1,076 зрители, като най-гледаният ни дуел е последният на Арената между Милена и Ваня. Тогава над 1,38 милиона от всички зрители са били пред малкия екран. Другата част на отговора е емоционална. Това е сезонът, който най-силно докосна зрителите и беше най-честен спрямо тях, защото в най-пълна степен оправда очакванията, заложени от темата на четвъртото издание, а именно: “Съединение”. – Какви цели си поставихте този път и до каква степен смятате, че сте ги постигнали? Иван: Голямата цел беше да покажем, че когато сме единни сме най-силни. Този сезон разкри много въпроси, на които ще се опитаме да отговорим и в следващите сезони и откри една болна тема – имаме нужда от най-голямо съединение вътре в България. Вярваме, че тази година милиони хора зад граница са ни гледали и голяма част от тях са преосмислили желанието си да живеят в чужбина. Смятам, че голяма част от тях ще се върнат в България. Всички емигранти участници в четвърти сезон на “Фермата” заявиха, че ще се върнат в родината си. Постигнаха се много интересни в символичен план единения – Георги Янков прости на баща си и те се прегърнаха във фермата; Милена се помири с Господ и отново го прие в сърцето си.  Андрей: Голямата цел на “Фермата” в България е събуждането на интереса към традициите, историята и патриотичния дух. В световен мащаб тема номер едно на “Фермата” е връзката с природата, но някак си в България, въпреки че тя присъства, родолюбието, като че ли я поизмести. Темата за емиграцията и демографския колапс естествено присъстваше във всички сезони досега и самият факт, че хиляди българи по света кандидатстват за нашето предаване, ни накара да направим този сезон такъв. Смятаме, че посланията му бяха силни и ще се помнят. – Как ще коментирате шансовете за победа на четиримата финалисти? Иван: Преди всичко искам да кажа, че за първи път звезда от шоубизнеса и известен спортист стигат на финал на “Фермата” – това са Дидо от D2 и Ваня Стамболова. И друг път сме канили популярни лица, но никой от тях не успя да стане финалист. Смятам, че тази година финалът ще е по-интересен от всякога. За първи път финалистите са толкова равностойни, че не мога да предположа кой е фаворит. Освен това, не е за подценяване фактът, че за първи път тази година има реален шанс “Фермата” да бъде спечелена от жена, защото и двете ни жени финалистки – Ваня Стамболова и Росица Йончева, са изключително силни.  Андрей: Във “Фермата” победата е доста трудно предвидима, тъй като на финала има два сравнително равностойни компонента – зрителският вот и битките. – Мислите ли вече за пети сезон и можем ли да кажем, че почти сигурно ще има такъв? Андрей: Надяваме се да има. Вече мислим върху концепцията за следващия сезон.  Иван: Смятаме, че сезоните до момента се развиват с възходящ рейтинг и емоционален заряд. Не трябва да забравяме обаче, че голямата отговорност се носи от медията. Би Ти Ви ще реши коя от нашите концепции да избере и дали изобщо да има 5-и сезон. – Разкажете ни за началото на “Фермата”. Как решихте да се захванете с такъв тип риалити шоу и какво ви костваше то да се появи на екран? Андрей: Решението за “Фермата” не беше наше, а на Би Ти Ви. Появата му на екран ни костваше огромни усилия, тъй като това е много сложно за реализация предаване, с много компоненти и снимано в много трудни условия. Екипът, който стои зад предаването, е многоброен и ние за поредна година сме му много благодарни.  Иван: Слава Богу, през годините сме спечелили доверието на Би Ти Ви и те ни възложиха реализирането на “Фермата”. Оттам нататък, с много труд и късмет, нещата се получиха. Макар и да звучи самохвално, бих искал да добавя, че преди да реализираме първи сезон на предаването, почерпихме опит от екипи на “Фермата” в други европейски държави – Словакия, Румъния. От втората година нататък продуценти от всички европейски държави, в които се излъчва “Фермата” идваха в България, за да почерпят от нашия опит. Това е голямо признание на целия екип на шоуто. – Обяснете накратко какви са процесите по създаването на един сезон от предаването. Иван: Създаването на “Фермата” е голямо предизвикателство и за шоуто се работи целогодишно. Реализацията му се случва в рамките на няколко годишни времена. Само за пример ще кажа, че за да подготвим зеленчуковата градината, са необходими няколко месеца. Като цяло “Фермата” се прави през цялата година.  Андрей: Мисля, че това ще отнеме много страници от вестника ви, така че ще ви го спестя. Мога да ви кажа само, че ние работим по новия сезон още от преди настоящия да е приключил. – В праймтайм на национална телевизия показвате уроци по история, селскостопански труд и народно обичаи. Как реагират зрителите на това? Андрей: Ето, това е много интересно. Ако преди 10 години някой ми беше казал, че ще излъчваме уроци по история, български занаяти и селскостопански труд в праймтайма на национална телевизия и това ще е най-гледаното предаване за сезона, аз щях да го обявя за душевно болен. Очевидно обаче потребностите на аудиторията се променят и е неоспорим факт, че успяхме да наложим на пръв поглед некомерсиално съдържание, което да прави високо комерсиални резултати.  Иван: Благодаря ви, че сте забелязали. В началото това беше голям риск, защото не бяхме сигурни, че това е материя, която ще се възприеме добре в праймтайм. При всички положения решихме, че аудиторията е узряла за по-дълбоки послания и оказахме прави. – Двамата сте на екран заедно повече от 20 години. На какво се дължи успешната ви телевизионна “връзка”? Андрей: Най-вероятно на това, че сме много добри приятели, както и на това, че се допълваме. И на това, че се стремим да се обграждаме с качествени хора.  Иван: Бих казал, че нашата връзка е като в брака. Продължителността й се дължи до голяма степен на взаимни компромиси. – Колко често се карате и по какви теми имате най-големи разногласия? Иван: Вече не се караме. Всеки си върши работата. Колкото и странно да звучи, сега се караме много по-рядко, отколкото в първите ни години. Прави ми впечатление, при други ТВ двойки, каквито вече не останаха, че всички започват задружно, а после се скарват. При нас стана обратното – по-сприхави бяхме в началото, а сега връзката ни улегна.  Андрей: Все по-рядко се караме. И когато това се случи, по-често не е по професионални теми. – Били сте водещи и продуценти на много предавания, сред които “Къртицата”, “Мюзик айдъл” и др. Имате ли любим проект или такъв със специално значение за вас? Андрей: Всъщност вие изброихте два от най-любимите ми проекти. Най-специалният със сигурност е “Сблъсък”, защото с него започнахме. А един от най-любимите ни е предаването, чийто финал е тази неделя, на 16 декември – “Фермата”.  Иван: Проектът със специално значение за нас е “Сблъсък”, защото това беше началото ни. Най-мащабният ни проект, който в най-голяма степен повлия на обществото, безспорно е “Фермата”. – Бихте ли “възродили” някое от тях, които вече са приключили? Иван: По-голямата част от предаванията, които не се излъчват в момента, независимо дали са наши или на други продуценти, очевидно са си изживели живота. Има едно предаване, в което все още виждам потенциал за хит, и това е “Къртицата” – приключенско риалити. Обикновено предаванията минават през 1-2 опознавателни сезони и няколко сезони на пик, след което постепенно замират. Ето в момента “Фермата” е в своя апогей. “Къртицата” изгасна без време, защото медията, в която се излъчваше, бе закрита. “Сблъсък” например си изживя времето, защото в момента вербални сблъсъци има във всички предавания от сутрин до вечер.  Андрей: В момента работим по три риалити предавания, довършваме един сериал, работим по сценариите на два други, продължаваме да снимаме “Папараци” и честно казано не е на дневен ред връщането на стари предавания. – Какво определяте за най-големия ви провал? Андрей: Имаме няколко големи телевизионни провала, но категорично най-болезнен за нас беше неуспехът на вечерното ни шоу преди 8 години. Или както се казваше в една реклама за бисквити – още не бяхме готови.  Иван: Имали сме много успешни и някои не толкова успешни проекти, но от всеки от тях сме научили важни уроци. – Ако не се бяхте захванали с телевизия, като какви щяхме да ви познаваме сега? Андрей: Най-вероятно Иван щеше да е актьор, а аз или журналист или политолог.  Иван: Първата ми мечта бе да стана адвокат, след това бях сигурен, че ще стана артист и затова завърших НАТФИЗ. Сега мечтая да бъда пилот и да управлявам самолет. Един ден може би и това ще стане. – И двамата сте семейни с деца, остава ли ви свободно време и ако да, какво предпочитате да правите тогава? Андрей: Ами не, не ни остава свободно време. Но когато имаш деца, се налага някак си да планираш по-добре графика си. Моето дете е твърде малко, но се опитвам още от сега да си създам навици, така че да прекарвам повече време с него и, разбира се, с жена ми.  Иван: Аз съм голям домошар. Любимото ми е да съм си вкъщи с жена ми и децата или всички заедно да пътуваме нанякъде. Обичам да правя всичко с тях освен да пиша домашни, което и не правя. На мен се падат приятните задължения с децата. Нашите гости  Иван Христов Христов е роден на 30 ноември 1979 г. в София. Учил е в 22 СОУ “Г.С. Раковски”, а висшето си образование завършва в НАТФИЗ “Кръстю Сарафов” със специалност актьорско майсторство за куклен театър. Интересите и хобитата му включват футбол, авиация, астрономия.  Андрей Василев Арнаудов е роден на 8 юни 1979 г. в София. Учил е в 22 СОУ “Г.С. Раковски”, след това следва в Софийския университет “Климент Охридски”, Факултет по журналистика и масова комуникация, специалност “Телевизионна журналистика”. Интересите и хобитата му включват футбол, история, пътешествия.  Първата им поява в медийното пространство датира от 1997 година с емблематичното авторско предаване “Сблъсък”. Двамата са водещи и продуценти на много хитове за българския ефир проекти като “Мюзик Айдъл”, “Къртицата”, “Фермата” и други.  ", "date": "2018.12.16", "title": " Иван Христов и Андрей Арнаудов пред „Труд”: Чужди продуценти идват да черпят от нашия опит"}
{"url": "https://trud.bg/%d0%b2-%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d1%81%d1%80%d0%b5%d1%89%d1%83-%d0%be%d1%82%d1%81%d1%82%d1%80%d0%b0/", "text": "Протест в подкрепа на лекаря на годината в Югозапада, който преди ден беше отстранен от екипа на болницата в Сандански. Над 50 души от града се събраха до главния път Е-79, за да подкрепят Георги Алексиев. По думите на директора на болницата в Сандански, договорът на д-р Алексиев не е бил подновен от ръководството, заради грубо отношение към пациентите, информира  Протестите на хората от Сандански ще продължат, докато д-р Алексиев не се върне обратно на работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " В Сандански протестират срещу отстраняването на лекар"}
{"url": "https://trud.bg/%d0%bf%d0%b0%d1%80%d1%86%d0%b0%d0%bb%d0%b5%d0%bd%d0%b8-%d0%ba%d1%83%d0%ba%d0%bb%d0%b8-%d1%86%d0%b5%d1%80%d1%8f%d1%82-%d1%81%d1%8a%d1%80%d1%86%d0%b5%d1%82%d0%be/", "text": "Шуменската лечителка се престраши да покаже творбите си в обща изложба със сина си Страхил Лекарка, а рисува, шие кукли, ниже мъниста… Д-р Албена Бозаджиева, специалист по вътрешни болести, с 20 г. стаж в отделението по кардиология на болницата в Шумен има и това амплоа. За колегите й творческите умения на докторката от години не са тайна. Повечето притежават нейни произведения, които внасят настроение в кабинетите и домовете им. Едва този декември обаче д-р Бозаджиева се престрашава да направи изложба с ръчните си уникати. Прави го от майчина обич – за да даде рамо на сина си Страхил, който е майстор дърворезбар. Всички алени Снежковци, ушити търпеливо на крачната машина “Юнион”, са изкупени. Притежатели си намериха и мечетата – Лавандулово, Шоколадово, Какаово и Розалина. Котката Шанел, Перлената мишка… Всяка кукла на докторката си има име и е създадена с позитивно послание и действа антистресово. Играчките са с пълнеж от силиконов пух. Когато мачкаш такива меки кукли, на върха на пръстите се активират рецептори, които са свързани със синтез на хормона на щастието – ендорфин, обяснява майсторката. И сладкодумно разказва, че неслучайно през зимата, когато от слънчев глад сме склонни към депресии, преди години жените са се занимавали с плетиво и бродерия. А за нея рисуването и шевът са целогодишно удоволствие. Разказва че твори от дете. Запалила се по приложното изкуство от аранжорката на магазинни витрини Петя Джамбазова в родния й Велики Преслав. Третокласничката Албена гостувала с огромно почитание в ателието на дизайнерката и попивала всяко нейно умение – от изработката на Дядо Мраз от стиропор до създаването на цветя от плат и рисуването на еднометрови букви със замах. Наследила лекарската професия от родителите си. Не съжалява, че се е посветила на медицината. Така е сбъднала желанието си да помага на хората. Сега, освен с методите на традиционната медицина, на които държи изключително, го прави и с изкуството. Бижутата от полускъпоценни камъни, които създава, също имат терапевтичен ефект. В това няма мистика, минералите отдавна се ползват за лечение, разказва лекарката. Различните камъни са с различна кристална решетка, вибрациите им имат различни честоти и те по определен начин въздействат на нашите. Например нефритът помага при нервно напрежение и безсъние. Лунният камък действа благотворно на бъдещите майки. Планинският кристал е признат балансьор на човешката аура, психиката, успокоява и уравновесява енергиите. Аметистът пък е камъкът на щастието. Тигровото око е добре да се носи на ръцете, привлича пари. Всичко за камъните и тяхното съчетание лекарката е научила от шуменката Ана Возницка, другият й голям учител по творчество. Преди повече от 10 г. известната майсторка на бижута я поканила да участва в нейна изложба. Д-р Бозаджиева предпазливо предоставила рисувани чинии, но не посмяла да отиде на откриването. Когато журналисти я потърсили, отказала разговор, толкова не вярвала във възможностите си. Но винаги има под ръка личен подарък за приятел. С годините одобрителните отзиви я насърчили достатъчно, за да се престраши тази есен се решила да участва на Панаира на занаятите в Шумен. Успехът бил пълен! Пъстрата й сергия с рисувано стъкло, кукли и накити се оказала магнит за ценителите. Особено се зарадвала, когато шуменка й поискала кройката за мечетата. “Разбира се, че ще я дам, искам хората да купуват български сувенири. Не че китайските са лоши, но ние имаме невероятни майстори”, разсъждава сръчната лекарка. Красотата не винаги се създава от скъпи материали, важно е въображението, казва тя, докато показва свое весело колие от стъклени люти чушки под изложбената витрина. Обяснява, че в творчеството е важно да си автентичен и много се пази да не създаде кич. От опит потвърждава, че красотата привлича доброта. “Красотата омиротворява хората, те имат нужда от естетика, хармония, любов, прегръдка. Проблемът е, че хората твърде много бързат, трябва да забавят темповете, дори да стоят повече в тишина. Само така ще разберат от какво имат нужда”, казва и като творец, и като медик. И един личен съвет: “Винаги трябва да търсиш връзката със себе си, какво иска сърцето ти, не мозъка. Сърцето е най-добрият ориентир, мозъкът е логика, успех. Но за това се иска много смелост.” Д-р Бозаджиева не е от медиците, които се оплакват от здравната система. В последните години работи в сектора за планов прием на шуменската болница и дневно посреща болката на над 50 пациенти в отделенията. Вечер, докато чака на опашка в магазина, се случва и някой познат да й мушне в ръката лист с изследванията си. Не отказва съвет. “Работата с пациентите никога не ме е натоварвала – разкрива тя. – Напротив, имам шанса да събирам житейски опит. Всеки човек е мъдрост, всеки те учи на нещо, дава ти шанс да стопиш егоизма си и издърпва чувството ти за състрадание. Каква ще е системата няма значение, имало ги е много. Важното е човекът да има доверие на лекаря. Системите ще се променят, но не бива да се къса връзката между лечителя и пациента”, казва лекарката-творец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Парцалени кукли церят сърцето\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d0%b1%d0%b8%d0%bb%d0%bd%d0%b8%d1%8f-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6-%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b5%d0%b7/", "text": "В София днес вали силен сняг, придружен с бурен на моменти вятър. Във връзка със зимната обстановка започнаха обработки със смеси срещу заледяване. На терен са 194 снегопочистващи машини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Вижте обилния снеговалеж в София през обектива на „Труд“ (СНИМКИ)"}
{"url": "https://trud.bg/%d1%89%d0%b5-%d1%83%d0%ba%d1%80%d0%b5%d0%bf%d0%b2%d0%b0%d1%82-%d0%be%d0%bf%d0%b0%d1%81%d0%bd%d0%be-%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%b2-%d1%80%d0%b0%d0%b2%d0%b4%d0%b0/", "text": "Опасно свлачище край хотел на крайбрежната алея в Равда се е активизирало. Земна маса се е активизирала при последния дъжд и почвата се е свлякла почти до плажа. Експерти на общината в Несебър вече са биби на място. „Чакаме становище от „Геозащита“ и след като това стане, ще кандидатстваме за средства за укрепване на свлачището“, каза пред Труд кметът на Несебър Николай Димитров. Ще бъде изготвен авариен план за укрепването на ската. Хората в Равда смятат, че причина за свлачището е наклон към морето на улица „Зорница“, в резултат на който при дъждове, там се събира много вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Ще укрепват опасно свлачище в Равда"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d0%ba%d0%b0%d1%80%d0%bb%d0%be%d0%b2%d0%be-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b7%d0%b0/", "text": "Двама мъже загинаха при тежка катастрофа между карловските села Войнягово и Климент, информира  Около 4 часа тази сутрин автомобилът, с който са се движели, се е блъснал в дърво. Справка в полицейските регистри е показала, че загиналия шофьор не е имал свидетелство за правоуправление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.16", "title": " Катастрофа край Карлово, двама мъже загинаха"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b2-%d0%be%d1%89%d0%b5-%d1%87%d0%b5%d1%82%d0%b8%d1%80%d0%b8-%d0%be%d0%b1%d0%bb%d0%b0%d1%81%d1%82%d0%b8-%d0%be%d1%82-%d1%81%d1%82%d1%80%d0%b0%d0%bd%d0%b0/", "text": "В още четири области в страната е обявен жълт код в хода на днешния ден. Предупреждението, издадено от Националния институт по метеорология и хидрология, е за областите Благоевград, Смолян, Пловдив и Пазарджик. Жълтият код е за значителни валежи от дъжд, а над около 1000 метра надморска височина, за сняг. – София – град, София – област, Перник, Кюстендил, Видин, Враца и Монтана. Там предупреждението е заради обилния в снеговалеж, а в 3-те северни области и заради поледици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Жълт код в още четири области от страната днес"}
{"url": "https://trud.bg/%d0%bb%d1%83%d0%b8%d1%81-%d0%b3%d0%b0%d1%80%d1%81%d0%b8%d1%8f-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d1%88%d0%b0%d0%bc%d0%bf%d0%b8%d0%be%d0%bd-%d0%be%d1%82-2005-%d0%b3%d0%be/", "text": "Луис Гарсия е един от последните герои на „Ливърпул“, които донесоха купата на Шампионската лига на „Анфийлд“. Автор е на може би най-спорния гол в цялата история на турнира, който отвори вратата на „червените“ към най-великия финал в Истанбул срещу „Милан“.  Юноша на „Барселона“, който и до днес е със статут на легенда в „Ливърпул“. Работи като посланик и на двата футболни колоса.  Луис Гарсия даде ексклузивно интервю за „Труд“, след като игра в благотворителния мач между отборите на Стилиян Петров и Джеймс Милнър в Глазгоу.  – Както винаги атмосферата беше фантастична. Свикнал съм с нея и се наслаждавам, когато съм на арените на Острова. Най-важното е, че се събрахме в Глазгоу за много благородна цел. Всички сме благодарни на Стилиян Петров и Джеймс Милнър, както и на фондацията на „Селтик“, че направи нужното да се случи този спектакъл.  – Да, моята работа го изисква. В момента съм световен посланик на „Ливърпул“. А същото правя с удоволствие и за „Барселона“. Тази ми дейност изисква непрекъснато да пътувам по света. Налага се, често да играем демонстративни мачове, повечето по 45 минути. Наскоро пак облякох екипа на „Ливърпул“ в мач срещу „Борусия“ (Дортмунд). Миналия август беше.  – Да подкрепят отборите си. На първо място! Ние футболистите сме длъжни винаги да казваме и едно голямо „Благодаря“. Имах дълга кариера и през цялото време съм усещал любовта на феновете. Сега обикалям света заради тях. Опитвам се да им благодаря за времето, когато са били зад мен. Максимално се старая да отделя време на фенклубовете. И повярвайте – наистина имам какво да им кажа за благодарност.  – Едно фантастично момче. Срещнах го преди около година. Заедно следваме в УЕФА за диплома по администрация. Оттогава непрекъснато сме в контакт. Чуваме се често. Не само като човек, още като футболист той беше изключителен. А сега показва и колко голяма е душата му с благотворителните мачове, които редовно организира.  – Неговата абсолютна преданост към семейството и футбола. Вече казах, че се възхищавам на старанието му да се занимава с благотворителност. Никога не се отказа. Най-хубавото е, че отново можем да го виждаме на терена, пък било то и само в мачовете на ветерани.  – Разбира се, че най-много харесвам Христо Стоичков. Той е един от най-големите футболисти в цялата история на футбола. Няколко пъти имах щастието да го срещна и лично. Веднъж ме поканиха да играя в мач за легендите на „Барселона“, заедно с него, но за жалост не успях да отида.  – Христо Стоичков е един от най-разпознаваемите футболисти в цялата история на „Барселона“. Изкара няколко невероятни години в отбора. Предполагам, че в България няма как да имате по-голям от него.  – И до ден днешен разказвам за неговия ляв крак. Уффф, невероятен беше. Дори сега, когато го виждам сред ветераните, му се възхищавам. Е, не може да тича като преди, но левият му крак… Три-четири центрирания, пасове. Когато бях дете, той беше звездата на „Барселона“. Гледах го с отворена уста.  – Хаха, признавам си, че не.  – Не съм го виждал, защото живеех в Барселона, а не в академията. Моите родители работеха в града.  – Бях прекалено млад тогава и не помня. Вероятно звездите от първия тим са ходели при втория отбор – при „Барселона Б“. За нас беше невъзможна мечта да ги срещнем.  – Изкарах четири години, не са малко.  – Да, това е отборът, където станах футболист. Отборът на сърцето ми. Отборът на родния ми град. Когато подписах с „Барселона“, мечтата ми се сбъдна. Имах шанса да играя в първия отбор. Но във футбола никога не знаеш какво ще се случи. Появи се възможност да подпиша с „Ливърпул“ и я използвах.  – Бях у дома при семейството ми. Няколко месеци по-рано парафирах петгодишен договор с „Барселона“. Рафа Бенитес ми се обади, тогава беше треньор на „Ливърпул“. Когато играех под негово ръководство в „Тенерифе“, много ми се доверяваше. Накараме да повярвам, че това е правилното решение за мен.  – Специален мач. Сигурно един от най-великите във футболната история. И то не защото, аз съм бил там. Развитието бе шеметно. Губехме с 0:3 на почивката, имахме 45 минути да се върнем и стигнахме до продължения. И срещу нас беше един от най-великите отбори в историята на „Милан“. Тим със Зеедорф, Кака, Пирло, Малдини, Шевченко – все славни играчи. Даже не мога да осъзная колко трудно беше, но успяхме.  – Можете да си представите и сами. Губехме с 0:3 и то срещу италиански отбор. А те са толкова известни с прословутото си катеначо… Да, естествено, че знаехме – шансът ни да се върнем от оня свят е нищожен. Но Бенитес ни накара да си повярваме по някакъв начин. Каза ни, че просто бързо трябва да вкараме гол. Да бъдем организирани, да покажем че сме живи като отбор. Диди Хаман влезе като резерва на почивката. Така Стивън Джерард мина в предна позиция като втори нападател. Излязохме с идеята да опитаме да вкараме гол. Най-важното е, че второто ни попадение дойде много бързо. Когато губехме с 2:3, вече си вярвахме, че можем всичко.  – Много спокоен, тих човек. На терена е от така наречените тотални футболисти. Може да е защитник, да е халф, да е нападател. Характерът му е неподражаем. Истински лидер. По това време Стиви Джи беше душата на „Ливърпул“. Именно той беше човекът, който най-много ми помогна, когато подписах с клуба. Да се адаптирам към града, към отбора. Затова цял живот ще му бъда благодарен.  – Сила не ни остана да празнуваме. Толкова бяхме уморени. Върнахме се в хотела, изпихме по едно питие с приятелите и семействата, които пътуваха с нас. Голямото парти беше в Ливърпул. Повече от половин милион души ни чакаха по улиците.  – Естествено, че беше. Топката мина голлинията. Фактът е, че въпросното попадение на полуфинала срещу „Челси“ не можа да се види добре по телевизията. Много бързо стана всичко. Уилям Галас се опита да ме блокира, но аз стрелях и вкарах. Това е.  – Много пъти.  – Да, абсолютно.  – Да, срещу ЦСКА. Спомням си много добре.  – Много тежък мач беше за нас. Това е от тези двубои, за които си мислиш, че всичко ще е много лесно. И ние станахме жертва на подценяването. За малко много да съжаляваме. Добре, че се класирахме. Но определено минахме през много труден момент.  – Мисля, че в Атина дори играхме по-добре, отколкото в Истанбул. Но нямахме достатъчно късмет. Дирк Кайт изпусна няколко положения. Паднахме с 1:2, а не успяхме да използваме ситуациите да изравним. Така за съжаление загубихме.  – Това е семеен клуб. Когато един човек се е запалил по „Ливърпул“, то всички негови наследници са фенове на отбора. Казах ви вече, че съм посланик на клуба. И на всякъде по света „Ливърпул“ е подкрепян като религия. Очевидно е – в историята отборът е направил така, че да бъде обичан за цял живот. И да си „червен“ явно е печат завинаги.  – Трудно е. „Повече от клуб“ е част от мистиката на „Барселона“ и то повече от век. И много точно показва какво е „Барса“. Прилича на „Това е Анфийлд“. Като цяло между двата клуба има много еднакви неща. И първото е, че те са като едно семейство. Затова е лесно за един футболист да се приспособи към тях.  – Да, обожавам да пия сангрия. Обичам лятото, слънцето и сангрията.  – Трудно е. За да си успешен във Висшата лига, трябва да си много постоянен. В последните десетилетия „Ливърпул“ е бил и горе, и долу. След последния сезон мисля, че може би е дошло времето да стане шампион. Клубът направи много добра лятна селекция. Отборът изглежда силен. И то не само заради титулярната си единайсеторка. Има и дълга резервна скамейка. Това ще помогне, за да се постигне въпросното постоянство.  – Не, в никакъв случай. В играта има много единоборства. Това беше нещастен момент за Салах. Разбира се, че всички фенове на „Ливърпул“ бяхме много разочаровани. Салах беше нашият лидер. Но категоричен съм – Рамос не е целял да го контузи.  – И двете са на супер ниво. Хората все търсят това сравнение. И двете първенства имат своите силни и съответно специфични страни. Примера е повече откъм тактическо и техническо естество. Висшата лига е по-мощна, влага се повече страст. Вие ги сравнявайте, а аз ще продължа да си ги гледам и двете.  – Да, и продължава вече доста време. Мисля, че е момент от футболната история. Такива периоди са имали също италианските отбори, английските, френските понякога. От 4-5 години е моментът на Испания. Нека видим какво ще е този сезон. Италия отново се връща на сцената с „Ювентус“ и „Наполи“. Мисля, че „Милан“ също ще е скоро старият „Милан“.  – Най-много обичах да играя с Роналдиньо. Той винаги разбираше движенията ми. Вярно, че играхме само един сезон заедно, но беше огромно удоволствие.  – Най-трудно ми е било срещу Буфон. Няма вратар, който толкова много да ме е затруднявал. Беше фантастичен във всички аспекти. А като защитник бих определил Джон Тери от времето му в „Челси“.  – Голът-фантом, за който вече говорихме. Със сигурност когато става дума за мен, хората най-много ще си спомнят този полуфинал срещу „Челси“.  – Разбира се. Имах малшанса да се контузя през 2007-ма година. Това не ми позволи да отида на Евро 2008. А играх два мача в квалификациите. Но нямах никакъв шанс с тази травма да ме вземат в състава. Основата на отбора беше направена и за мен не остана място.  – Пак ще кажа за кръговрата. Германия също беше много силна, но отпадна в групата на Мондиал 2018. Испания е в процес на трансформация. Вече ги няма големите Шави и Иниеста, Торес е история, Фабрегас също отсъства. Идва ново поколение, което трябва да се сработи за Евро 2020.  – За мен е важно да продължа да се развивам. Да получа образованието, към което се стремя. Но не мисля, че някога ще стана треньор. Харесва ми да съм посланик на „Ливърпул“ и на „Барселона“, а също и на УЕФА. Това ми позволява да пътувам и да разказвам за футбола на бъдещите поколения.", "date": "2018.12.16", "title": " Луис Гарсия, европейски шампион от 2005 година, ексклузивно пред „Труд“:  „Ливърпул“ подцени ЦСКА и за малко много да съжалява"}
{"url": "https://trud.bg/%d0%be%d1%80%d1%82%d0%be%d0%bf%d0%b5%d0%b4%d0%b8%d1%8f%d1%82%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b2%d0%be%d0%b4%d0%b5%d1%89%d0%b0-%d0%bf%d0%be-%d0%be%d0%bf%d0%b5%d1%80%d0%b0/", "text": "Отделението по ортопедия на МОБАЛ “ Д-р Стефан Черкезов” във Велико Търново е на едно от водещите места в страната по брой извършени ортопедични операции. Това показва едно от последните проучвания, направено сред 23 областни и университетски болници у нас от младия ортопед д-р Калоян Йорданов. В класацията не участват частни лечебни заведения. Данните сочат, че областната болница в старата столица се намира на челно място в класацията, съпоставено с 2–3-4 пъти по-големи населени места. Така например Отделението се нарежда на 8-ма позиция по брой извършени големи операции на долен крайник – 245, като на първите две места са болниците “Св. Георги” – Пловдив с 803 интервенции и “Св. Ана” – Варна с 586 операции. Най -много средни операции на долен крайник отново са извършени в Пловдивската болница-708, а в МОБАЛ “Д-р Стефан Черкезов” са 149, като в дъното на класацията са болниците във Видин – 44 и Кюстендил – 41. Великотърновската ортопедия е на първите места и по брой извършени алопластики на тазобедрена и колянова става – 92, като отново Пловдивската “Св. Георги” са най-много -357, следвана от ИСУЛ-314. В края на класацията остават болниците в Кюстендил и Перник, където не е извършена нито една такава операция. Водещото място на Отделението по ортопедия в болярския град показва, че през последните години голяма част от пациентите не само от Велико Търново, но и от съседните области и градове, избират да се доверят на екипа от професионалисти там. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Ортопедията в Търново водеща по операции"}
{"url": "https://trud.bg/%d1%84%d0%b8%d1%80%d0%bc%d0%b0-%d0%bf%d0%be%d0%b6%d0%b5%d0%bb%d0%b0-%d0%b4%d0%b0-%d0%be%d0%b1%d1%8f%d0%b2%d1%8f%d1%82-%d0%bb%d0%b5%d0%b2%d1%81%d0%ba%d0%b8-%d0%b2-%d0%bd%d0%b5%d1%81%d1%8a%d1%81/", "text": "Фирма “Титан 77” ООД е поискала столичният гранд „Левски“ да бъде обявен в несъстоятелност, съобщава Sportal.bg. Делото е образувано на 13 ноември 2018 година. Въпросната фирма се занимава с организиране на чартърни полети, а нейни собственици са близнаците Юлиан и Емил Ботеви. Търговско дело 2390 от 2018г. По новия ГПК Търговско отделение ТО VI-11 състав  21110 Молба за откриване на производство по несъстоятелност Разпореждане за образуване от 13.11.2018г.  Образувано на 13.11.2018г. по Молба за обявяване в несъстоятелност  Входящ документ 147654 от 12.11.2018г. Молител ТИТАН 77 ООД  Ответник ПРОФЕСИОНАЛЕН ФУТБОЛЕН КЛУБ ЛЕВСКИ АД Закрито/разпоредително заседание от 14.11.2018  Резултат: С разпореждане", "date": "2018.12.16", "title": " Фирма пожела да обявят „Левски“ в несъстоятелност"}
{"url": "https://trud.bg/%d1%82%d0%b5%d0%b6%d0%ba%d0%b8-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8-%d0%bf%d0%b0%d1%80%d0%b0%d0%bb%d0%b8%d0%b7%d0%b8%d1%80%d0%b0%d1%85%d0%b0-%d1%85%d1%8a%d1%80%d0%b2/", "text": "Тежките зимни условия предизвикаха сериозни проблеми с трафика в Хърватия, където повечето от пътищата са със снежни покривки, съобщава електронното издание на македонския вестник „Независен“. За камиони с ремаркета и полуремаркета е забранено движението по посока от вътрешността на страната към Риека, Истрия и Далмация и обратно, съобщи Автомото съюзът на Хърватия. Силният вятър предизвика също проблеми и на Адриатическата магистрала. Сняг падна в Горски котар, Лика, Славония, части от Далмация, Централна и Северозападна Хърватия. Поради ниските температури е възможно заледяването на пътищата, особено на мостове и надлези. Препоръчва се шофьорите да карат със скорост, съобразена с пътните условия и да не тръгват на път без подходящо зимно оборудване на автомобилите си. В повечето части на Босна и Хергеговина движението също е затруднено заради метеорологичните условия, предадоха местните медии. Трафикът по пътищата в южните части на страната се осъществява на влажни пътища, съобщиха от Автомобилната асоциация на страната. Използването на вериги за камиони е задължително по планинските пътища.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Тежки снеговалежи парализираха Хърватия и Босна и Херцеговина"}
{"url": "https://trud.bg/%d1%81%d0%b0%d0%bd%d0%b4%d1%80%d0%b0-%d0%b1%d1%8a%d0%bb%d0%be%d0%ba-%d0%b2-%d0%ba%d1%83%d1%82%d0%b8%d1%8f-%d0%b7%d0%b0-%d0%bf%d1%82%d0%b8%d1%86%d0%b8/", "text": "Режисьорка е Сузане Биер Режисьорката Сузане Биер и сценариста Ерик Хайзърър подготвят едноименна адаптация на постапокалиптичния роман “Кутия за птици” („Bird Box”) на Джош Малерман. Голямата звезда, която превръща проекта в престижна продукция, е Сандра Бълок. Действието на “Кутия за птици” се развива в близко бъдеще, в което Земята е поразенa от ужасяваща, неизвестна и безплътна сила, която кара човечеството да затвори очи – всеки, които погледне навън дори за един-единствен миг, умът му моментално бива поразен и той изпада в самоубийствена и неконтролируема ярост. В този свят, в който един поглед може да коства живота ти, една майка трябва да осигури оцеляването на двете си деца, като ги отведе на опасно пътешествие в неизвестното…", "date": "2018.12.16", "title": " Сандра Бълок в „Кутия за птици“\t\t\t"}
{"url": "https://trud.bg/%d0%bc%d0%b2%d1%80-%d0%b7%d0%b0%d0%ba%d1%8a%d1%81%d0%b0%d0%bb%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0%d1%82/", "text": "Усложнена е пътната обстановка в страната, силен снеговалеж има в Кюстендил, Пазарджик, София, както и в района на проход „Предел“, Юндола, Попови ливади, Сатовча и Добринище /обл. Благоевград/; Враца и Леденика /обл. Враца/; Ловеч, Троян, Ябланица, Априлци, Шипково, „Троянски“ проход /обл. Ловеч/; Берковица /обл. Монтана/, Видин, прохода „Шипка“. Това съобщиха от пресслужбата на МВР. На места има закъсали товарни автомобили. Създадена е организация за изтеглянето им, така че да не пречат и да затрудняват движението. За снегопочистване, временно е ограничено движението на МПС над 12 т по посока: АМ „Струма“ от п.в „Бобошево“ в посока София; АМ „Люлин“ в посока изход София – водачите изчакват на място от 5-ти км при п.в. „Мало Бучино“; път I-6 Кюстендил- ГКПП „Гюешево“ ; път I-8 ГКПП „Калотина“ – Сливница. Поради катастрофирал товарен камион, временно е ограничено движението в изпреварващата лента при км 221 на АМ „Тракия“ и то се осъществява в активната лента. Временно се ограничава движението по път I-1 Видин – Монтана по околовръстния път на гр. Монтана при км 10+590 поради изтеглянето на аварирал товарен камион. Водачите изчакват на място.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.16", "title": " МВР: Закъсали автомобили затрудняват движението по пътищата в страната, създадена е организация за изтеглянето им"}
{"url": "https://trud.bg/%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d1%80%d0%b0%d0%b1%d0%be%d1%82%d0%b8-%d0%b7%d0%b0-%d0%b5%d0%ba%d1%81%d1%82%d1%80%d0%b0/", "text": "Американският президент Доналд Тръмп е казал на турския си колега Реджеп Тайип Ердоган, че Вашингтон работи за екстрадиция на живеещия в САЩ ислямски проповедник Фетхуллах Гюлен, обвинен от Анкара за организирането на опита за преврат в Турция през 2016 г. Това заяви днес турският външен министър Мевлют Чавушоглу , цитиран от Ройтерс. В Аржентина Тръмп е казал на Ердоган, че те работят за екстрадиция на Гюлен и други хора, посочи Чавушоглу на конференция в Доха, имайки предвид срещата на върха на Г-20 в Аржентина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.16", "title": " Чавушоглу: Вашингтон работи за екстрадиция на Фетхуллах Гюлен"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d1%80%d0%b0%d0%b1%d0%be%d1%82%d0%b8-%d0%bf%d1%80%d0%b8-%d0%b7%d0%b8%d0%bc%d0%bd%d0%b8-%d1%83%d1%81%d0%bb%d0%be%d0%b2%d0%b8%d1%8f/", "text": "Въпреки усложнената метеорологична обстановка, при неспирен и обилен снеговалеж, Летище София работи в зимни условия. Това съобщиха от пресслужбата на софийския аеропорт. След започването на снеговалежа 6 полета са пренасочени на резервни летища. Всички останали полети се изпълняват от и до летище София. Пистата се почиства периодично, възможни са известни отклонения в полетното разписание. Можете да получите актуална информация на сайта на летище София: www.sofiaairport.bg или на телефон: +359 2 937 22 11.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.16", "title": " Летище София работи при зимни условия"}
{"url": "https://trud.bg/%d1%80%d0%be%d0%b4%d0%b5%d0%bd%d0%b8%d1%82%d0%b5-%d1%82%d0%be%d0%b7%d0%b8-%d0%b2%d0%b5%d0%ba-%d1%89%d0%b5-%d0%b6%d0%b8%d0%b2%d0%b5%d1%8f%d1%82-%d0%bf%d0%be-100-%d0%b3/", "text": "Откриха тайната на Галапагоските костенурки Алхмици полагали в древността огромни усилия да намерят ключ към човешкото безсмъртие, докато днес науката е съсредоточена по-скоро в стремеж да увеличи продължителността на живота на хората. Според прогноза на датски учени родените след 2000-та г. ще живеят средно около 100 години, предаде РИА “Новости”. При което в преклонна възраст ще бъдат много по-здрави от съвременниците си. Очаква се постоянно развиващата се наука и медицина да успеят в близкото столетие да решат проблема с цялостното остаряване на организма. Един от последните пробиви в тази насока е постигнат от учени от Ексетърския университет във Великобритания, които въздействали на остарели човешки клетки от съединителна тъкан – фибробласти, с ресвератрол. Този вид естествен фенол и фитоалексин се произвежда по естествен път от няколко вида растения. Има го в червеното грозде, червеното вино, черната боровинка и в натуралния шоколад. В резултат на експериментите застаряващите клетки се подмладили значително. Възстановил се цикълът на деленето им, тъй като ресвератролът може да включва гени, стимулиращи активността на факторите на “съзряване” на информационната РНК. Основна задача на учените сега е да разработят препарати с високо съдържание на ресвератрол, които да забавят стареенето на организма. В хранителните продукти и във виното той е в твърде малко количество. В същото време проучване, публикувано в началото на декември, посочва към гигантските Слонски костенурки, обитаващи Галапагоските острови. Според специалистите техният живот може да надхвърли 200 г. Новото генно изследване показва, че това се дължи на техните генни вариации, свързани с възстановяване на ДНК, имунна реакция и подтискане на ракови образувания. Засега обаче не е ясно как откритието може да бъде приложено при хора.      ", "date": "2018.12.16", "title": " Родените този век ще живеят по 100 г.\t\t\t"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d1%86%d0%b5%d0%bd%d0%b5%d0%bd-%d0%b0%d1%80%d1%85%d0%b8%d0%b2-%d0%be%d1%82-%d0%be%d0%ba%d0%be%d0%bb%d0%be%d1%81%d0%b2%d0%b5%d1%82%d1%81%d0%ba%d0%be/", "text": "Ценен архив от непоказвани досега снимки и документи, даващи нови подробности за околосветското плаване на кап. Георги Георгиев, ще бъдат показани в рамките на традиционната годишна изложба във Военноморския музей във Варна, съобщиха от културната институция. Експозицията „По пътя към морската история“ събира дарените на музейния фонд през годината вещи, документи и снимки. Сред тях е ръкописът на контраадмирал Иван Вариклечков „Военноморска история“, писан през 1932 г. Албуми за дейността на бойния ни флот от първата половина на 20 век, снимки на випуски на Морското училище, части от оборудването на спасителния кораб „Протео“, както и оптиката от стария фар на пристанище Варна, са сред любопитните експонати, които могат да бъдат разгледани в музея от 19 декември до 22 февруари догодина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Показват ценен архив от околосветското плаване на кап. Георги Георгиев"}
{"url": "https://trud.bg/%d1%81%d1%8a%d0%b1%d0%b8%d1%80%d0%b0%d1%82-%d0%b4%d1%80%d0%b5%d1%85%d0%b8-%d0%b8-%d1%85%d1%80%d0%b0%d0%bd%d0%b0-%d0%b7%d0%b0-%d0%b1%d0%b5%d0%b4%d0%bd%d0%b8%d1%82%d0%b5/", "text": "Запазени дрехи и хранителни продукти събират в две предколедни издания участници и клиенти на Фермерския пазар във Варна. Благотворителната инициатива се провежда за трета поредна година в помощ на бедните хора. Производители и купувачи се включиха в дарителската кампания в събота, а пропусналите ще могат да участват на 22 декември. В навечерието на празниците на пазара бяха отворени и работилнички за сурвачки и коледни картички. Децата ги изработват от природни материали, докато родителите избират между изобилието от натурално произведени сезонни плодове и зеленчуци, ядки, мед, билки, месни и млечни деликатеси, хляб и дори гъби. В предколедните издания на пазара има и екзотична нотка – ателие за рисуване с къна /махенди/. В него всеки може да се научи да оформя с къна символи, които са послание за здраве, любов и вътрешна хармония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Събират дрехи и храна за бедните"}
{"url": "https://trud.bg/%d0%b0%d0%bb%d0%b5%d1%8f-%d0%b4%d0%be-%d1%81%d0%ba%d0%b0%d0%bb%d0%b8%d1%82%d0%b5-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%ba%d0%b0%d1%82%d0%b0-%d1%81%d0%bb%d0%b5%d0%b4-%d0%bf%d1%80/", "text": "Алея ще бъде изградена до скалите на местността „Германката“ за туристите. Това е обещал кметът на Созопол Панайот Рейзи, след протест край морето в неделя. „Германката“ се намира край Созопол и е наречена така, заради нещастен случай- удавена чужденка преди години, която скочила да плува в морето директно от високия скалист бряг. Близо 50 души са протестирали в неделя, с искане общината да осигури достъп до брега. В момента до там не може да се стигне. Причината са два строежа, един до друг, опасани с телена ограда. Заради огражденията до плажа няма път, оплакаха се хората.  По думите на кмета Рейзи, общината и собственикът на имота водят преговори. Част от терена ще се асфалтира и туристите ще могат да стигат спокойно до живописния бряг по алея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.16", "title": " Алея до скалите на „Германката“ след протест"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be/", "text": "Няколко хиляди души се събраха за паметна церемония в Страсбург, за да отдадат почит на жертвите, пострадали на нападението срещу традиционния коледен базар в града от 11 декември, предава TACC. Местни медии съобщават, че мероприятието е завършило с „минута на шум“. Кметът на източния френски град Ролан Рис е направил обръщение от специална трибуна в центъра. „Днешното мероприятие демонстрира, че разнообразието на нашите убеждения не е слабост, а преимущество, което ни позволява да се борим заедно срещу мракобесието, насилието, догматическия екстремизъм, антисемитизма и всички форми на расизъм“, са думите на Рис, приведени от руската агенция. След речта му на сцената са излезли музиканти, които са изпълнили различни песни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.16", "title": " Хиляди почетоха паметта на жертвите от атаката в Страсбург"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d1%82%d0%be%d0%bf%d0%ba%d0%b0/", "text": "Шок и ужас – полицията открадна „Златната топка“ на Христо Стоичков. Естествено, това стана само за снимки. Всички полицаи в Хасково, които охраняваха зала „Диана“, помолиха най-големия български футболист за снимка с най-ценния индивидуален приз в играта. Случи се почти в полунощ. Стоичков подписва автографи на своята книга „Историята“ до 22,50 часа. 2000 души напълниха залата, а отвън други чакаха да влязат. Нито един желаещ не остана без личен подпис от Камата.  Турът на „Златната топка“ продължи в неделя в Бургас и ще завърши във вторник във Варна. Още много градове проявиха желание Стоичков да гостува, но заради ангажиментите му към американския телевизионен гигант „Унивижън“ до края на 2018 година това е невъзможно. Легендата се прибира в Маями, където ще изкара коледните и новогодишните празници със семейството си. Следващата промоция ще е през февруари в Лондон, като датата тепърва се уточнява. Много вероятно е догодина и други български градове да приемат „Златната топка“.  „Историята“, написана заедно с Владимир Памуков, стигна умопомрачителните за България 50 000 копия. Издателите от „Софтпрес“ разкриха, че вече са поръчали трети тираж на книгата, който ще бъде отпечатан след Нова година. Още по-впечатляващ е фактът, че първият екземпляр излезе от печатницата на 24 октомври – точно преди 52 дни. В името на рекорда Стоичков сигурно ще направи още едно турне, тъй като заявките валят като водопад.", "date": "2018.12.16", "title": " Полицията открадна „Златната топка“"}
{"url": "https://trud.bg/%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b5-%d1%81%d0%bf%d0%b0%d1%81%d0%b8%d0%bb%d0%b0-45-%d0%b3%d0%be%d0%b4%d0%b8%d1%88%d0%bd%d0%b0-%d0%b1/", "text": "Гръцката полиция помогна за спасяването на похитена българка в Германия, предаде  , позовавайки се на информация от гръцки медии. Дъщеря й, която живее и работи в Гърция, се обърнала за помощ към гръцката полиция, която разследва случая и подала информация на германските власти. Съобразителност на дъщерята спасява 45-годишна българка, малтретирана в Германия, съобщават гръцките медии. Контакт в социалните мрежи свързва майката с 32-годишен български гражданин, който се намира в Германия. Той кани жената на гости и след нейното пристигане й отнема личните документи и я държи заключена, като я малтретира ежедневно. Показания за това пред гръцката полиция дава дъщерята, която живее и работи в Гърция. Със случая се заема Отделът за борба с измамите. По сценарий на гръцки полицаи се следят телефонните разговори между майката и дъщерята, като двете си говорят на гръцки език, който похитителят не владее. Гърците успяват да фиксират местонахождението на похитената българка, като цялата информация е предадена на германската полиция. Следва акция, като българката е освободена и е настанена в център за подкрепа на пострадали жени, съобщават от гръцката полиция. „Не се доверявайте безрезервно на контактите в социалните мрежи“, съветват гръцки полицаи.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.16", "title": " Гръцката полиция е спасила 45-годишна българка, отвлечена и малтретирана в Германия"}
{"url": "https://trud.bg/%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0%d0%bb-%d1%81%d0%b5-%d1%81%d0%bd%d0%b5%d0%b3%d0%be%d1%80%d0%b8%d0%bd-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%b2%d0%b8%d0%b6%d0%b5/", "text": "Снегопочистваща машина се е преобърнала в района на местността Черна нива, Кюстендилскo, съобщиха от пресслужбата на МВР. Движението по пътя Кюстендил-Дупница е затворено. Препоръчителният маршрут за пътуващите е през Конявската планина. Там пътят е проходим при зимни условия. Планираният в утрешния ден допълнителен оглед на местопроизшествието, станало на пътя Своге – Нови Искър, се отлага поради влошените метеорологични условия. Гражданите ще бъдат информирани своевременно за определена следваща дата на провеждането на следствения експеримент.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Преобърнал се снегорин блокира движението Кюстендил-Дупница"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d0%b7%d0%b0%d0%b1%d0%b8-%d1%87%d0%b5%d0%bb%d0%bd%d0%be-%d0%b2-%d1%81%d1%82%d0%b5%d0%bd%d0%b0-%d0%b2-%d1%88%d0%b2%d0%b5%d0%b9%d1%86%d0%b0%d1%80/", "text": "Тежка катастрофа с автобус завърши с един загинал и 44 ранени в Швейцария. Трима от пострадалите обаче се в тежко състояние, предават световните медии. Инцидентът стана на магистралата край Цюрих около 4:15 часа тази сутрин. Автобусът, пътувал от Генуа за Дюселдорф. Поради все още неизвестни причини в един момент той поднесъл и се забил челно в стена. По първоначална информация загиналата е жена. Сред тримата тежко ранени, пък и шофьорът на автобуса. Съобщава се и че не е имало деца сред пътуващите. Властите изясняват причините за инцидента. Рано тази сутрин в Северна Швейцария започна да вали обилен сняг, а още от предния ден бяха издадени предупреждения за възможни заледявания по пътищата поради ниски температури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Автобус се заби челно в стена в Швейцария, един загина и над 40 са ранени"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d1%8e%d0%bb%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%be%d1%82/", "text": "Работихме без заплащане по екшъна „Разговорът” Младият актьор Юлиан Костов се превърна в един от малкото български актьори, получавали международно признание. Неотдавна той беше награден за най-добър актьор на два престижни филмови фестивала в Лос Анджелис и един в Сидни за ролята му в късометражния екшън “Разговорът”. Пред “Труд” той разказа за работата му по лентата, какъв е животът му в Лос Анджелис и Лондон, как реши да се захване с тази професия и за желанието му да направи собствена школа, която да учи актьорско майсторство. “Благодарен съм, че имах възможността да бъда част от проекта, тъй като това беше точно жанрът, в който исках да се снимам – шпионски трилър. Снимките минаха страхотно. Хубавото е, че дори успях да включа моя добър приятел Марио Григоров, като композитор, с чиито магически талант, филмът наистина заприлича на холивудски блокбастър. Радвам се, че работата ни бе оценена толкова високо на много различни фестивали из света – Англия, Канада, Европа, Индия, в САЩ – Ню Йорк, Тексас, най-големият екшън фестивал в света в Лас Вегас, Атланта, “Оскар” квалифициращият фестивал в Орландо, както и след миналата седмица – вече 4 фестивала в Лос Анджелис. Щастлив съм, че и моята работа бе призната. А колкото до самите награди и номинации – гледам на тях по-практично, защото определено ще са ми от полза в бъдеще”, разказа Юлиан Костов. По думите му лентата са я снимали 5 нощи в Барселона и всички са работили без заплащане, защото са вярвали в проекта. “Срещу мен е Кори Джонсън (Борн, Кингсман), който играе менторът на моя герой Сам Куентин. Сам е шпионин, но е предаден от агенцията и сега иска да бъде оставен на мира. Филмът имаше много екшън, както и доста диалог с много обрати. Бойни сцени, скок от 4 метра и престрелки. Създадох много добри приятелства, което е най-ценното”, сподели 29-годишният актьор. Ролята си в “Разговорът” той определя като една от най-интересните, които е играл. “Това винаги е най-важният критерий, когато избирам дали да участвам в даден проект. Искаме да превърнем късометражния филм в сериал или филм – продуцентският колектив има срещи с много големи компании и надявам се догодина да имаме новини. Това ще е истинският критерий за успех тук”, уточни талантът. Пътят му от България до голямата сцена Юлиан започнал “малко като на шега”. Той разказа, че от малък бил влюбен киното и телевизията. “Израснах с “Матрицата”, “Властелинът на пръстените”, “Междузвездни войни”, а по-късно Батман филмите на Нолан ме накараха да се замисля, че и аз може би, мога да бъда актьор. Това се случи, когато вече бях втора година студент по бизнес мениджмънт в Холандия. Не бях щастлив там и една вечер, гледайки Жокера на Хийт Леджър за N-ти път, ми хрумна гениалната идея да се преместя в Лондон и да се пробвам като актьор. Беше шокиращо за семейството ми година по-късно, когато разкрих с какво се занимавам, защото бях изключително срамежлив и ме беше страх да направя дори една презентация пред десетина колеги в университета. А сега изведнъж – актьор. Но с проба и грешка, и достатъчно време да мисля, и да усетя дали това е призванието ми, реших, че това е нещото, с което искам да се занимавам в бъдеще. А Холивуд е просто място, където се съревновавам вече. Обичам конкуренцията, няма как да стана по-добър и да играя силни роли в големите проекти, ако стоя на по-малкия пазар”, категоричен бе Юлиан. По думите му американците и англичаните нямат специално отношение към българите. Лично към него дори са изразявали впечатление, че владее толкова добре английски и че говори други езици. “В кастинга ми за “Бен Хур” в Италия веднъж пък ми казаха – “А, ти си българин, значи си страхотен актьор”. После поясниха, че това им мнение е изградено заради Христо Живков, Христо Шопов и други нашенци, които са виждали на кастинг там. Така че, когато си професионалист и се представяш добре, помагаш на всички твои сънародници след теб. Това искам да постигна и в Англия. Стартирах мениджмънт и менторска компания и имам огромно желание следващата вълна от международни звезди да бъде българска”, обясни актьорът. Юлиан признава, че в България не би живял дългосрочно, но с удоволствие би снимал филм или сериал за година, примерно. Въпреки това той не остава безучастен към тенденцията много млади хора да напускат страната, за да търсят развитието си в чужбина. “Време е да се намесим на световна културна сцена, за да споделим страхотните си гласове, артисти, умове, културата и традициите. За тази цел обаче, някой от нас трябва да се развиваме навън и да помагаме вкъщи. Други трябва да остават и да създават изкуство, да се борят с установените ни институции, учебни заведения и остарели комунистически практики”, каза още Костов. Сред компромисите, които е правил, за да развива своята кариера навън, той дава пример, че е отказвал главни роли в българските сериали “Връзки” и “Под прикритие”. “Причината не е в това, че не съм искал да бъда част от тези проекти, а просто те не са съвпадали с визията ми за моето бъдеще. За да напреднеш в Лондон отнема време. Индустрията е доста снобарска тук и трябва да си в града за евентуален кастинг, който понякога може и да не дойде с месеци. Не бих направил нищо за кариерата, което би потъпквало принципите и моралния ми кодекс, но определено съм страдал финансово заради решенията си в името на голямата ми цел”, сподели българският актьор.   Иска да развие школа по актьорско майсторство в България Искам да развия собствена школа, която да учи актьорско майсторство на световно ниво, а не на остарели и опасни техники. Седем пъти организирахме актьорски курс с AMAW в София. Това е едно от водещите актьорски студия в света. Приема се страхотно, а учителите, които са идвали да преподават са впечатлени от актьорите ни и смелостта им. Искам моето студио да учи артистите не само как да играят адекватно за XXI век, но и да разбират различните стилове на игра в чужбина. Това обясни Юлиан по повод плановете му да помага на актьорското майсторство в България.", "date": "2018.12.16", "title": " Актьорът Юлиан Костов пред „Труд”: Отказвал съм роли в България, целя се в Холивуд"}
{"url": "https://trud.bg/%d0%b1%d0%b0%d0%bb%d0%b0-%d0%bf%d0%b8%d1%81%d0%b0-%d0%be%d1%82%d0%bb%d0%b8%d1%87%d0%b5%d0%bd-%d0%bd%d0%b0-%d0%b5%d1%82%d1%8a%d1%80-%d0%b7%d0%b0-2018-%d0%b3%d0%be%d0%b4%d0%b8%d0%bd%d0%b0/", "text": "Красимир Балъков, треньорът на „Етър“, обяви 2018 година като позитивна за клуба. „Болярите“ приключиха полусезона с успех с 2:0 над „Септември“, който ги доближи максимално близо до топ 6 след грешката на „Черно море“ срещу „Витоша“ (1:1). „Само позитивни неща мога да кажа за представянето на отбора през тази година – призна Балъков. – През изминалата кампания тимът се бореше да не изпадне, а сега имаме 30 точки и сме много близо до топ 6, макар че първата шестица не ни влиза в сметките.“ Бившият национал и легенда на „Щутгарт“ призна, че на стадион „Ивайло“ вече работят и по селекцията. „Може би ще вземем млади момчета под наем, които да обиграваме, а може и чужденци, които отговарят на бюджета ни. Моето желание е да даваме повече шанс на млади играчи, след като вече имаме този актив.“ Балъков си пожела през 2019 година родният футбол да се радва на повече фенове по стадионите.", "date": "2018.12.16", "title": " Бала писа отличен на „Етър“ за 2018 година"}
{"url": "https://trud.bg/%d0%b6%d0%b8%d1%80%d0%b0%d1%80%d0%b4%d0%b5%d0%bb%d0%b8-%d0%b8%d1%81%d0%ba%d0%b0-%d1%81%d1%80%d0%b5%d1%89%d0%b0-%d1%81-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2/", "text": "Ски легендата Марк Жирардели поиска среща с министър-председателя Бойко Борисов относно изграждането на втори кабинков лифт в Банско. И тази зима пиринският курорт откри сезона без алтернатива на връзката между града и ски зоната. „ И сега много мои приятели в чужбина ме питат защо още няма втора кабинкова линия – заяви петкратният носител на Големия кристален глобус и почетен гражданин на Банско. – Време е за среща с премиера Бойко Борисов и министрите, които са отговорни за решението на въпроса с втората кабина и за бъдещето на Банско.“ На откриването на ски сезона в пиринския курорт пък беше председателят на парламентарната група на ГЕРБ Цветан Цветанов. „ Банско е и ще остане номер едно“, заяви депутатът на церемонията на централния площад в града, на която присъстваха още зам.-министрите на спорта и туризма – доц. д-р Стоян Андонов и Любен Кънчев, както и областният управител на Благоевградска област Бисер Михайлов. Кметът на Банско Георги Икономов пък смята, че проблемът е на всички зимни курорти в България. „ Все още сме в очакване да бъде даден шанс на Банско да продължи да се развива – обяви градоначалникът. – Всички планински курорти в България следва да имат правото да изграждат своите екологични въжени линии.“  ", "date": "2018.12.16", "title": " Жирардели иска среща с Бойко Борисов"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be%d1%82%d0%be-%d0%bf%d0%be%d1%81%d1%80%d0%b5%d1%89%d0%b0%d0%bd/", "text": "В кралския дворец в столицата Аман българският президент Румен Радев и съпругата му Десислава Радева бяха посрещнати с официална церемония от техни величества крал Абдула II бин ал-Хусейн и кралица Рания ал-Абдула. Това съобщиха от пресслужбата на „Дондуков 2“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Вижте СНИМКИ от официалното посрещане на президента Радев от крал Абдула и кралица Рания в Аман"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b8-%d0%be%d0%bf%d0%b0%d1%88%d0%ba%d0%b8-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8%d1%82%d0%b5/", "text": "Километрични опашки на изходите и входовете на София, пречат на хората да минат от часове, съобщи Канал 3. Магистралите почти не са почистени, а движението става много трудно. С часове се изминават приблизително 20 километра. Задръстванията са по АМ „Хемус“, както и по АМ „Тракия“. Стеснението на част от участъка край София, прави придвижването на автомобилте още по-трудно.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Километрични опашки по магистралите „Хемус“ и „Тракия“ блокираха движението към София"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%82%d0%b5%d0%b3%d0%bb%d0%b8-467-%d0%bc%d0%bb%d0%bd-%d0%bb%d0%b2-%d0%ba%d1%80%d0%b5%d0%b4%d0%b8%d1%82-%d0%b7%d0%b0-%d0%bf%d0%be%d0%b4%d0%be%d0%b1%d1%80%d1%8f%d0%b2/", "text": "46, 7 млн. лв. дългосрочен кредит ще тегли община Варна, за да реализира няколко проекта за подобряване на градската среда и модернизиране на спортната, културната и социалната инфраструктура. След обществено обсъждане намерението на администрацията бе одобрено от комисията по финанси и бюджет към местния парламент, който ще гласува окончателно проекта в сряда. Сред ключовите обекти, за които са нужни външни средства, е бъдещото рибарско пристанище „Карантината“ в кв. Аспарухово. За изграждането му общината вече получи безвъзмездно 8 млн. лв. по Програмата за морско дело и рибарство на ЕС, но трябва да си осигури и 5,7 млн. лв. за дофинансиране. Милиони ще струва и строежът на три нови спортни комплекса в кварталите Виница, Владиславово и на ул. „Студентска“. Те трябва да са готови догодина, когато Варна ще е европейски град на спорта. Пари от бъдещия заем са предвидени още за ремонти в малки улички в целия град, за обновяване на зоокъта и на филиала на Драматичния театър „Стоян Бъчваров“, както и на читалище „П.Р. Славейков“. „Община Варна няма проблем да поема краткосрочни и дългосрочни дългове, тъй като няма просрочени задължения, ще завърши годината с положителен финансов резултат, а и през последните 5 г. бюджетът й бележи почти двойно увеличение със сериозен ръст на събраните собствени приходи“, коментира Стефка Господинова, шеф на дирекция „Бюджет и финанси“ в администрацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.16", "title": " Варна тегли 46,7 млн. лв. кредит за подобряване на градската среда"}
{"url": "https://trud.bg/%d0%bc%d0%b0%d1%88%d0%b8%d0%bd%d0%b8-%d0%bd%d0%b0-%d0%b1%d0%b8%d0%be%d1%81%d1%82%d1%80%d0%be%d0%b9-%d0%bf%d0%be%d1%87%d0%b8%d1%81%d1%82%d0%b2%d0%b0%d1%82-%d1%81%d0%bd%d0%b5%d0%b3/", "text": "10 машини почистват главните пътни артерии в Благоевград. Дежурните екипи започнаха работа днес по обяд. Почистват се улиците както в централна градска част, така и по кварталите. На местата, където е необходимо, снегът се обработва със сол. Служители на „Биострой“ имат готовност да продължат работа и през малките часове на денонощието. Във връзка със снеговалежа, Община Благоевград призовава собствениците и шофьорите на автомобили да паркират на обозначените за това места, без да възпрепятстват работата и движението на техниката за снегопочистване. Община Благоевград апелира собствениците на жилищни сгради, имоти и търговски обекти да предприемат действия по почистване на прилежащите тротоари и подходи към обектите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Машини на „Биострой“ почистват снега в Благоевград, няма регистрирани проблеми заради валежите"}
{"url": "https://trud.bg/%d0%ba%d0%b0%d1%84%d0%b5%d0%bd%d0%b5-%d1%81%d0%b5-%d0%b2%d0%b7%d1%80%d0%b8%d0%b2%d0%b8-%d0%b2-%d1%8f%d0%bf%d0%be%d0%bd%d0%b8%d1%8f-%d0%bd%d0%b0%d0%b4-40-%d0%b4%d1%83%d1%88%d0%b8-%d1%81%d0%b0-%d0%bf/", "text": "Над 40 души пострадаха при взрив в кафене в северния японски град Сапоро, съобщи ТАСС, позовавайки се на Киодо. По данни на полицията при инцидента са пострадали 41 души, един от които е в тежко състояние. Пожарникарите са успели да потушат пожара, но кафенето почти изцяло е унищожено. Не се посочват причини за взрива. Води се разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Кафене се взриви в Япония, над 40 души са пострадали (СНИМКИ и ВИДЕО)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d0%b5-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba/", "text": "Информация за състоянието на републиканските пътища към 17.30 часа, оповестиха от пресслужбата на Агенция „Пътна инфраструктура“. Температурите са в интервала от – 3° до + 9°. Времето над страната е облачно. Слаб вятър духа в цялата страна. Слаб дъжд вали в по-голямата част от страната. Сняг вали в областите Видин, Кюстендил, Монтана, Перник, Плевен, София както и района на Благоевград, Предел, Станке Лисичково /обл. Благоевград/; проход „Шипка“, Пампорово /обл. Смолян/. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Ограничена видимост поради мъгла: – до 50 м в района на Кнежа /обл. Плевен/; – до 100 м в районите на Гривица, Градина, Телиш /обл. Плевен/ ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: ОПУ София, ОПУ Пазарджик и ОПУ Пловдив: Временно е ограничено движението за МПС над 12 т по АМ „Тракия“ посока София. АМ „Струма“: ОПУ Кюстендил: Временно се ограничава движението на МПС над 12 т по АМ „Струма“ от п.в Бобошево – посока София за снегопочистване. АМ „Люлин“: ОПУ София: Временно се ограничава движението на МПС над 12 т по АМ „Люлин“ посока изход София поради обилен снеговалеж и за снегопочистване. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: – „Върбишки“ – затворен за всички МПС. Срок: целогодишно; – „Златишки“ – затворен за всички МПС. Срок: целогодишно; – „Айтоски“ – отворен за всички МПС; – „Котленски“ – отворен за всички МПС; – „Обзорски“ – отворен за всички МПС; – „Печинско“ – отворен за всички МПС; – „Републиката“ – отворен за всички МПС; – „Ришки“ – отворен за всички МПС; – „Рожен“ – отворен за всички МПС; – „Предел“ – отворен за всички МПС; -„Превала“ – отворен за всички МПС; – „Троянски“ – отворен за всички МПС; – „Вратник“ – забранен за МПС над 10 т Срок: целогодишно; – „Дюлински“ – забранен за МПС над 3,5 т Срок: целогодишно; – „Пампорово“ – забранен за МПС над 3,5 т Срок: целогодишно; – „Петрохан“ – забранен за МПС над 12 т както и тегленето на ремаркета и полуремаркета. Срок целогодишно; – „Предел“ – забранен за МПС над 12 т ; – „Твърдишки“ – забранен за МПС над 10 т Срок: целогодишно; – „Шипка“ – забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: – път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин: Движението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516. Обходен маршрут за МПС над 12 тона: • За движещите се тежкотоварни МПС по направление гр. Видин – гр. Монтана се определя следния маршрут: Дунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); • За движещите се тежкотоварни МПС по направление гр. Монтана– гр. Видин се определя следния маршрут: Път І-1 /Е 79/ (гр. Монтана – с. Ружинци – гр. Димово – гр. Видин) Движението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. Временно е ограничено движението по път I-1 /E-79/ от п.к. Дунавци до гр. Монтана за всички МПС, поради ПТП при км 71+000, между селата Ружинци и Белотинци. Движението на всички МПС се извършва по обходни маршрути, както следва: За движещите се МПС по направление гр. Видин – гр. Монтана се определя следния маршрут: Дунав мост 2 – РП І-1 /Е 79/ до п.к. Дунавци – РП ІІ-11 до с. Добри дол – РП ІІІ-112 (с. Добри дол – с. Тополовец) -гр. Монтана; За движещите се тежкотоварни МПС по направление гр. Монтана– гр. Видин се определя следния маршрут: – гр.Монтана – РП ІІІ-112 (с. Тополовец – с. Добри дол ) – РП ІІ-11 с. Добри дол до п.к. Дунавци – РП I-1 /Е-79/ до Дунав мост 2. Движението се регулира със сигналисти и пътни знаци. /ограничението е въведено в 12:46 ч. на 16.12.2018 г/. Област София: Ограничава се движението за МПС над 12 т по път I-1 Ботевград – п.в. „Витинска река“ поради снегопочистване. – път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : ОПУ Кюстендил: Област Кюстендил: Временно се ограничава движението за МПС над 12 т по път I-6 Кюстендил- ГКПП „Гюешево“ поради обилен снеговалеж и снегопочистване. – път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Временно се ограничава движението по път I-8 ГКПП „Калотина“ – Сливница за МПС над 12 т поради обилен снеговалеж и снегопочистване. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Временно се ограничава движението по път III-106 Благоевград – Станке Лисичково за МПС над 12 т поради обилен снеговалеж. ОПУ-Кюстендил: Временно са въведени следните ограничения за движение на МПС: ОПУ Кюстендил: Движението по II-62 Кюстендил – Дупница е временно ограничено за всички МПС поради обилен снеговалеж и почистване. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Вижте какво е състоянието на републиканските пътища към 17:30 часа"}
{"url": "https://trud.bg/%d0%bf%d1%8a%d1%82%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%82%d1%81%d1%82%d1%80%d0%b0%d0%bd%d0%b5%d0%bd-%d0%b5-%d0%b7%d0%b0%d0%b2%d1%8a%d1%80%d1%82%d1%8f%d0%bb-%d1%81/", "text": "Отстранен е тир, завъртял се преди час и препречил движението на моторни превозни средства в района на тунел „Топли дол”, посока София. Това съобщиха от пресслужбата на МВР. Възстановено е пропускането, което се осъществява бавно, заради падналия снеговалеж и мъгла в района. Пътна полиция и АПИ работят по отстраняването на сходен проблем, възникнал в отсечката между Мездра и Ботевград. Там движението в момента е затворено и в двете посоки. На автомагистрала „Тракия” движението на моторни превозни средства е възстановено. Затворен е пътят Кюстендил –Дупница, алтернативният маршрут за столицата е през Радомир и Перник. От полицията призовават водачите да шофират внимателно и със съобразена с тежките зимни условия скорост.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " „Пътна полиция“: Отстранен е завъртял се ТИР, блокирал движението в района на тунел „Топли дол” към София"}
{"url": "https://trud.bg/%d0%bd%d0%b0%d1%83%d0%bc-%d1%88%d0%be%d0%bf%d0%be%d0%b2-%d0%b8-%d1%82%d0%b5%d0%b0-%d0%bc%d0%b8%d0%bd%d0%ba%d0%be%d0%b2%d0%b0-%d1%81%d1%8a%d1%81-%d1%81%d0%ba%d0%b0%d0%bb%d0%bf%d0%b5%d0%bb-%d0%bd%d0%b0/", "text": "Наум Шопов и неговата годеници Теа Минкова споделиха в инстаграм, че са пътували в самолет със скалпел в чантата. От видеото става ясно, че със скалпела, забравен в ръчния багаж на Теа за полет от София до Берлин, те са успели да преминат всички проверки на летището и да се качат на самолета с „оръжие“. Двамата са възмутени от случката. Щом можеш да преминеш през проверки със скалпел, то с какво ли друго можеш да минеш, пита се Наум.", "date": "2018.12.16", "title": " Наум Шопов и Теа Минкова със скалпел на самолет\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8-%d0%bf%d0%be%d0%b4%d0%b0%d0%b2%d0%b0%d1%82-%d1%81%d0%b8%d0%b3%d0%bd%d0%b0%d0%bb%d0%b8-%d0%bf%d1%80%d0%b5%d0%b7-%d1%82%d0%b5%d0%bb%d0%b5%d1%84/", "text": "До края на януари 2019 г. Столичната община пуска новото безплатно приложение Call Sofia, с което всеки ще може да подава сигнали през мобилния си телефон. Софиянци ще имат възможност да сигнализират за сметосъбиране, чистота, градски транспорт, липсващи маркировки или пътни знаци и др. Регистрацията става през Фейсбук профил или акаунт в Гугъл. Приложението ще отчита местонахождението, от което е подаден сигналът. Ще можем да следим какво е предприето по него. През 2018 г. в Контактния център на общината са приети над 53 хил. сигнала, съобщиха от центъра на семинар в Правец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.16", "title": " Столичани подават сигнали към общината през телефоните"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%bd%d0%be-%d0%bd%d0%b8%d1%81%d0%ba%d0%b0-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0/", "text": "През 2018 г. София има рекордно нисък процент на безработица, обясни шефът на Столичната общинска агенция за приватизация и инвестиции Владимир Данаилов по време на семинар в Правец. По думите му, икономиката на града е стабилна и растяща. София е сред 6-те области с ръст на населението. Данаилов посочи, че човешкият фактор е все по-важен. „В София имаме малко над 700 хил. човека работна ръка. Половината хора имат образование и говорят езици“, обясни той. 42 хиляди са работните миграции от околностите на София към града. „През 2018 г. имахме над 100 казуса на различни компании, които ни потърсиха“, заяви Данаилов. Голяма част от инвеститорския интерес е от чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Рекордно ниска безработица"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0%d1%82-%d1%81%d1%8a%d0%b4%d0%b8%d1%8f-%d1%82%d0%be%d0%b9-%d0%bd%d0%b5-%d0%b4%d0%b0%d0%b2%d0%b0-%d0%b4%d1%83%d0%b7%d0%bf%d0%b0/", "text": "Родният арбитър Никола Попов бе награден от ръководството на „Лудогорец“ по повод своя мач №150 в българския елит. Съдията получи специален плакет от „орлите“ преди срещата на „зелените“ с „Дунав“ в Русе, спечелена от шампионите с 2:0. От БФС също поздравиха Попов. Въпреки това мачът не мина без скандални положения. Домакините имаха претенции за дузпа, след като бранителят на гостите Козмин Моци удари с лакът Ахмед Ахмедов при резултат 1:0 за“Лудогорец“. Вместо наказателен удар обаче, главният съдия показа жълт картон на Красимир Станоев за протест. На свой ред щабът на „орлите“ реагира гневно при отменения гол на Яцек Горалски в края на първата част. Гостите все пак спечелиха двубоя с голове на Клаудиу Кешеру и Якуб Шверчок.", "date": "2018.12.16", "title": " Награждават съдия, той не дава дузпа"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b8-%d1%81%d0%bd%d0%b5%d0%b6%d0%bd%d0%b8%d1%8f%d1%82-%d0%b0%d0%b4-%d0%bd%d0%b5-%d1%81%d0%bf%d1%80%d1%8f-%d1%86%d1%81%d0%ba%d0%b0/", "text": "ЦСКА и „Ботев“ (Пд) ще изиграят последния мач от есенния дял на Първа лига, въпреки снежния ад в София. Двубоят бе отлаган на два пъти, след като теренът на стадион „Българска армия“ бе затрупан със сняг. Срещата трябваше да започне в 17:30 часа, но съдийската бригада, начело с главния рефер Драгомир Драганов, на два пъти отлагаше началото на дербито. В 18:10 все пак бе взето решение сблъсъкът да започне в 19 часа.  „Времето позволява срещата да се играе, не е толкова замръзнало, колкото ще бъде утре – разясни арбитърът Драганов. – По-добре е днес, отколкото утре да се играе срещата, тъй като утре теренът ще е замръзнал.“  Домакините разчистваха игрището повече от 5 часа, а в битката със снежната стихия се включиха близо 100 фенове на „червените“, Данаил Ганчев, синът на собственика Гриша Ганчев, както и багер.  Основната причина двубоят да се състои бе желанието на двата клуба. Причината е, че ЦСКА и „Ботев“ (Пловдив) разполагат с много чужденци, които имат закупени самолетни билети за паузата в първенството. Някои от тях трябва да пътуват за родината си веднага след мача.", "date": "2018.12.16", "title": " Официално: И снежният ад не спря ЦСКА – „Ботев“ (Пд)"}
{"url": "https://trud.bg/%d0%b9%d0%be%d0%b0%d0%bd%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0-%d0%b7%d0%b0%d0%bc-%d0%ba%d0%bc%d0%b5%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%bf%d1%80%d0%b8%d0%be/", "text": "Над 200 машини работят без прекъсване от началото на снеговалежа в столицата. Това каза на брифинг Йоана Христова, зам.-кмет на София по направление „Зелена система, екология и земеползване“. „Шести час вали сняг. Виждате, че не е преставало. 199 машини работят без прекъсвания от началото на снеговалежа само в София. Обработват се приоритетно трасетата на масовия градски транспорт. Вече се работи и по вътрешно-градските улици. Но приоритет ще остане масовият градски транспорт, тъй като след като машините минават, продължава да натрупва сняг“, обясни тя. „Имаше места, на които бяха аварирали превозни средства, включително с летни гуми, което е изключително неподходящо за сегашните условия. Виждате, че е усложнена обстановката, така че молбата ми е, когато видят, че снегорини обработват трасето, гражданите просто да изчакат, за да не се наложи да затваряме участъци за обработка за по-дълъг период“, обясни Христова. Относно работата на снегорините, заместник-кметът обясни, че се работи по график, има технология на обработването. „И през нощта на разположение ще бъдат снегопочистващата техника, така че ако ситуацията продължи да бъде с постоянен снеговалеж да може приоритетно да се обработват трасетата на масовия градски транспорт. 250 са общо снегорините, като те обработват освен централна градска част и страничните райони на София. Само в града в момента работят 199“, каза още тя. На въпрос какво е състоянието на входовете и изходите на София, Христова съобщи, че на различните входове на София също се работи. „Бул. „Цариградско шосе“ и Околовръстният път са обработвани днес на ветрило, включително и булевардите „Евлоги и Христо Георгиеви“ и „България“, така че ще продължим да наблюдаваме обстановката и да подсигурим придвижването на хората към София“, допълни тя.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Йоана Христова, зам.-кмет на София: Приоритетно се почистват от снега трасетата на градския транспорт, над 200 машини работят на терен"}
{"url": "https://trud.bg/%d0%b1%d0%bd%d0%b1-%d1%81%d1%8a%d0%b2%d0%b5%d1%82%d0%b2%d0%b0-%d0%b1%d0%b0%d0%bd%d0%ba%d0%b8%d1%82%d0%b5-%d0%b4%d0%b0-%d0%b7%d0%b0%d1%82%d0%b5%d0%b3%d0%bd%d0%b0%d1%82-%d0%ba%d1%80%d0%b5%d0%b4%d0%b8/", "text": "Финансирането расте с рекордни темпове При бъдещо покачване на лихвите или отслабване на икономическата активност ще се влоши способността на хората да обслужват кредитите си, което ще доведе до нарастване на лошите заеми, предупреждават от БНБ. Отпусканите от банката кредити за домакинствата нарастват с най-високите годишни темпове от средата на 2009 г. насам. Затова от Централната банка съветват трезорите да затегнат условията за отпускане на заеми и внимателно да преценяват дали клиентите им ще могат да върнат заемите си и при покачване на лихвите. През септември БНБ реши да определи антицикличен капиталов буфер от 0,5%, който да важи за отпусканите заеми от 1 октомври 2019 г. Така банките ще трябва да заделят повече резерви за всеки заем, с което ще се увеличи тяхната устойчивост. В петък БНБ реши, че същият буфер ще се прилага и през първото тримесечие на 2020 г. В края на октомври отпуснатите от банките заеми са 57,12 млрд. лв., като за година нарастват със 7,8%. Заемите за бизнеса се увеличават със 4,8%, а тези за домакинствата над два пъти по-бързо – с 10%. При жилищните заеми ръстът е с 10,2%, а при потребителските – с рекордните 15,9%. Растежът на жилищните кредити допринася за увеличението на цените на жилищата, което допълнително стимулира търсенето на заемни ресурси при финансиране на покупката им, посочват от БНБ. Бързото нарастване на кредитите може да създаде рискове, които да се материализират при бъдещо покачване на лихвите или отслабване на икономическата активност, коментират хората на управителя на БНБ Димитър Радев. За да се ограничат ефектите от реализация на кредитния риск е важно банките да прилагат консервативни кредитни стандарти, както и да не допускат ерозия на капиталовата и ликвидната си позиция, посочват от БНБ.", "date": "2018.12.16", "title": " БНБ съветва: Банките да затегнат кредитните условия\t\t\t"}
{"url": "https://trud.bg/%d0%b2%d1%80%d1%8a%d1%85%d0%bb%d0%b8%d1%82%d0%b0-%d0%bd%d0%b8-%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d1%86%d0%b8%d0%ba%d0%bb%d0%be%d0%bd/", "text": "Италиански циклон с бързи темпове връхлита България утре и ще донесе нови валежи от сняг и дъжд. Очаква се цялата страна да бъде покрита със снежна покривка над 25 см по високите западни полета и около 10 см в югоизточните райони. В населените места около Кърджали може да падне най-много дъжд – над 40 л/кв. м. Това заяви пред “Труд” синоптикът Петър Янков по повод рязкото влошаване на времето от днес у нас. Експертът обясни, че “виновникът” за обилните снеговалежи в неделния ден, който затрупа пътища и бе причина за редица катастрофи, е циклон от Гърция, който се очаква да отшуми утре. Само в столицата в снега до обяд бяха заседнали десетки превозни средства, включително и автобуси на градския транспорт. Километрични опашки заради лошото време се образуваха по магистралите “Хемус” и “Тракия” в близост до София, а трафикът на входовете на града беше натоварен.   Не пътувайте, ако не е наложително Пътната полиция отправи предупреждение към всички шофьори у нас да не пътуват, ако нямат неотложна работа. От агенцията призоваха хората да си останат вкъщи и да оставят колите си заради обилните снеговалежи и влошена метеорологична обстановка. Ако все пак се налага да пътувате с личния си автомобил, от КАТ предупредиха българите да се съобразяват със ситуацията на пътя и да шофират с повишено внимание.   Летище София пренасочи полети към съседни страни Лошото време и обилните снеговалежи през днешния ден предизвикаха затруднения и на летище София. От там съобщиха, че само до обед са били пренасочени 6 кацащи самолети към летища в съседни страни и допълниха, че заради метеорологичната обстановка са възможни известни отклонения в разписанието. От столичната аерогара увериха, че въпреки обилните снеговалежи, пистата се почиства периодично и не се очакват сериозни затруднения при изпълняването на полетите.   Лошо време ни удря и в петък Очаква се тежък трафик в последния работен ден Нови снеговалежи в цялата страна, които могат да предизвикат проблеми по пътищата, се очакват в последния работен ден от седмицата преди коледните празниците. Това прогнозира пред “Труд” синоптикът Петър Янков. “В петък се очаква отново да вали сняг. На фона на слънчевото време, което предстои в четвъртък, в последния работен ден от седмицата бързо ще се заоблачи. Тъй като много хора ще пътуват тогава, е хубаво шофьорите да карат с повишено внимание и да се подготвят за снега. В южната ни съседка Гърция пък ще вали дъжд”, обясни метеорологът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Връхлита ни италиански циклон\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b4%d0%b0%d0%b2%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0-%d0%ba%d0%bb%d0%b5%d0%b2%d0%b5%d1%82%d0%b0-%d0%b1%d0%b8%d0%b2/", "text": "Вицепремиерът Красимир Каракачанов ще заведе дело за клевета срещу бившия служител на Дирекция „Българско гражданство” в правосъдното министерство  , предаде БТВ. Матева обвини  от продажбата на български паспорти. „Оклеветяване, набеждаване – ще видим какво ще кажат адвокатите. Ако щете, за един лев, за една стотинка – ще е по-унизително даже. Тук не става въпрос за пари”, заяви Каракачанов. Вицепремиерът каза още, че е изключително притеснен от информацията, че на кмета на бесарабския град Тараклия в Молдова е отказано българско гражданство. Той нарече това решение „унизително за българската държава”. Вицепремиерът е категоричен, че Северна Македония няма да получи подкрепа за НАТО и Европейския съюз, докато не промени учебниците си по история.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.16", "title": " Каракачанов дава на съд за клевета бившия шеф на дирекция „Българско гражданство“ Катя Матева "}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%86%d0%b8-%d0%b8%d1%81%d0%ba%d0%b0%d1%82-%d0%b0%d0%bd%d0%b5%d0%ba%d1%81%d0%b8%d1%8f-%d0%bd%d0%b0-%d1%87%d0%b0%d1%81%d1%82-%d0%be%d1%82-%d0%b7%d0%b0%d0%bf%d0%b0/", "text": "Нетаняху остава министър на отбраната Десни депутати и министри призоваха днес израелското правителство да анексира част от Западния бряг и настояха, че Израел “не е бананова република на САЩ”, писа “Джерусалем пост”. В Ерусалим те се присъединиха към малобройна, но политически натоварена демонстрация на заселници срещу зачестяващите случаи на тероризъм на Западния бряг, в които миналата седмица бяха убити 3-ма души. Депутатът от партията на премиера Бенямин Нетаняху “Ликуд” Орен Хазан предупреди, че кабинетът има едва 61 законодатели в 120-местния Кнесет и че той и негови колеги може да прекратят подкрепата за дневния ред на управляващата коалиция. “Ще стигнем до всеки терорист”, заяви пред тълпата от стотици демонстранти министърът на строителството Йоав Галант. Изказвания направиха и министрите на образованието Нафтали Бенет, на правосъдието Айлет Шакед и на науката Офир Акунин. Сред основните искания на недоволните израелци са още легализиране на неразрешените строежи на Западния бряг, действия на кабинета срещу терора, включително блокиране на пътища за палестински автомобили, още контролно-пропускателни постове и незабавно разрушаване на домове на терористи. Днес на редовно заседание на правителството бе решено Нетаняху, който е и външен министър, да продължи да бъде и.д. министър на отбраната. Върховният съд му е дал срок до 25 декември да обясни, защо има толкова много ресори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.16", "title": " Израелци искат анексия на част от Западния бряг\t\t\t"}
{"url": "https://trud.bg/%d0%ba%d0%b0%d1%82%d0%b0%d1%80-%d0%b8%d0%bc%d0%b0-%d0%bd%d0%b0%d0%bc%d0%b5%d1%80%d0%b5%d0%bd%d0%b8%d1%8f-%d0%b4%d0%b0-%d1%83%d0%b2%d0%b5%d0%bb%d0%b8%d1%87%d0%b8-%d0%b4%d1%8f%d0%bb%d0%be%d0%b2%d0%be/", "text": "Катар има намерения да увеличи дяловото си участие в Дойче Банк, съобщава Ройтерс, като цитира информация от неделното издание на германския Handelsblatt. Катарското кралско семейство вече има 6.1 процента в една от най-големите банкови институции в Европа, показва справка на нейната интернет страница. Ако се вземат под внимание и дериватните позиции, това означава, че Катар контролира над 9 процента, пояснява Handelsblatt. “Ще инвестираме в голяма финансова институция в Германия. Обсъдихме тази възможност по време на Форума в Доха и скоро ще го обявим“, е заявил за вестника Юсуф Мохамед Ал-Джайда, главен изпълнителен директор на държавния Катарски финансов център. Той обаче е отказал да съобщи името на компанията, но е потвърдил, че Катар вече работи с нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Катар има намерения да увеличи дяловото си участие в Дойче Банк"}
{"url": "https://trud.bg/%d0%b3%d1%8a%d1%81%d1%82%d0%b0-%d0%bc%d1%8a%d0%b3%d0%bb%d0%b0-%d0%be%d1%82%d0%bc%d0%b5%d0%bd%d1%8f-%d0%bf%d0%be%d0%bb%d0%b5%d1%82%d0%b8-%d0%b2-%d1%85%d0%be%d0%bb%d0%b0%d0%bd%d0%b4%d0%b8%d1%8f/", "text": "Цяла Холандия е покрита с гъста мъгла, което принуди в неделя поне едно летище да отмени полетите, съобщава АФП. От обед е затворено международното летище в Айндховен, най-големият град в провинция Северен Брабант. 27 полета са пренасочени за кацане на други летища, а поне 6 заминаващи са отменени, се съобщава на уеб-страницата на летището. До момента засегнати от времето са между 6 500 и 8 000 пасажери  Международното летище на Амстердам „Шифол“ е трябвало да отмени около 100 полета, по официални данни. KLM, държавният въздушен превозвач на Холандия, обикновено оперира около 65 полета на час, но в периода на гъстите мъгли може да управлява само 17 кацащи и отлитащи полета. Кралският холандски метеорологичен институт е обявил „код жълто“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Гъста мъгла отменя полети в Холандия"}
{"url": "https://trud.bg/%d0%bb%d1%8c%d0%be-%d0%bf%d0%b5%d0%bd-%d0%b1%d0%b8%d0%b5-%d0%bc%d0%b0%d0%ba%d1%80%d0%be%d0%bd-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b8-%d0%b8%d0%b7%d0%b1/", "text": "Пети уикенд на протести във Франция Ако президентски избори във Франция бъдат организирани сега, крайнодясната лидерка Марин льо Пен ще надвие в първия тур настоящия държавен глава Еманюел Макрон. Това показа нов сондаж на института ИФОП по поръчка на “Журнал дю диманш”. За самия Макрон пък биха гласували 25 на сто от анкетираните. Рейтингът на френския президент отбеляза главоломен спад през лятото след скандал с бившия му бодигард, а днес – на фона на продължаващите протести на “жълтите жилетки”, одобрението за него също е рекордно ниско. Друго проучване на ИФОП показва, че едва 23 процента от сънародниците на Макрон са доволни от работата му. В събота за пети пореден уикенд около 66 000 французи се включиха в демонстрации на “жълтите жилетки” срещу ниския жизнен стандарт. Акциите бяха белязани от по-малко насилие спрямо предишни седмици, макар че стотина души отново бяха задържани в Париж. Междувременно вътрешният министър Кристоф Кастанер съобщи, че общо 8 души са загинали от началото на протестите на 17 ноември.      ", "date": "2018.12.16", "title": " Льо Пен бие Макрон на президентски избори\t\t\t"}
{"url": "https://trud.bg/%d1%83%d1%82%d1%80%d0%b5-%d0%bf%d1%83%d1%81%d0%ba%d0%b0%d1%82-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8%d1%82%d0%b5-%d0%b2%d0%b8%d0%bd%d0%b5%d1%82%d0%ba%d0%b8-%d0%b2-%d0%bf%d1%80/", "text": "От утре пускат в продажба новите електронни винетки. Те ще влязат в сила от 1-ви януари догодина, а шофьорите ще могат да си купят електронна винетка по няколко начина – през специално направен сайт,  чрез мобилно приложение, от терминали за самообслужване, както и в обекти в търговската мрежа. Всички шофьори, които имат хартиени винетки, валидни след 1-ви януари 2019 година, трябва да знаят, че подмяната на хартиена с електронна винетка не е задължителна, но е препоръчителна. И все пак, ако шофьорите  изберат да не заверяват електронно винетката си, трябва да оставят хартиения стикер върху предното стъкло. Иначе, цените на винетките се запазват без промяна. Въвежда се нова уикенд винетка, която ще струва 10 лв. и ще важи от 12.00 ч. в петък до полунощ в неделя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Утре пускат електронните винетки в продажба"}
{"url": "https://trud.bg/%d1%82%d1%80%d0%b8-%d1%80%d0%b8%d1%81%d1%83%d0%bd%d0%ba%d0%b8-%d0%be%d1%82-400-%d1%81%d1%82%d0%b0%d0%b2%d0%b0%d1%82-%d0%ba%d0%b0%d1%80%d1%82%d0%b8%d1%87%d0%ba%d0%b8-%d0%bd%d0%b0-%d1%88%d1%83%d0%bc/", "text": "Рекорден брой – близо 400 деца участваха в Коледния конкурс на община Шумен за рисунка. Деца дори от градовете Нови пазар и Попово се включиха със свои творби. Жури от художници избра най-добрите и те ще се превърнат в поздравителни картички, с които кметът на Шумен Любомир Христов и неговият екип ще отправят благопожелания за 2019-та. Победител в първата възрастова група при най-малките е Хасан Ивайлов на 5 г. от Детска градина „Снежанка“ в село Ивански. С първа награда във втората възрастова група е отличена творбата на Анна-Мария Танева на 10 г. от школата по изобразително изкуство в Центъра за работа с деца. В трета група победител е Станислав Стоянов на 11 г. от Арт школата в Центъра. Всички изпратени рисунки ще бъдат подредени в изложба, която се открива в понеделник. На нея ще бъдат на наградени и победителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " Три рисунки от 400 стават картички на Шумен"}
{"url": "https://trud.bg/%d0%b0%d0%bf%d0%b8-%d1%81%d0%b0%d0%bd%d0%ba%d1%86%d0%b8%d0%be%d0%bd%d0%b8%d1%80%d0%b0-%d0%bf%d1%8a%d1%82%d0%bd%d0%be%d0%bf%d0%be%d0%b4%d0%b4%d1%8a%d1%80%d0%b6%d0%b0%d1%89%d0%b0%d1%82%d0%b0-%d1%84/", "text": "Агенция „Пътна инфраструктура“ ще санкционира пътноподдържащата фирма на АМ „Струма“, отговорна за снегопочистването на магистралния участък на територията на област Кюстендил. Причината е констатирано закъснение при снегопочистващите дейности днес, съобщиха от пресслужбата на АПИ. За по-бързото почистване на отсечката при снеговалежа е осигурена почистваща техника от други пътноподдъжащи дружества.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.16", "title": " АПИ санкционира пътноподдържащата фирма на магистрала „Струма“ на територията на област Кюстендил "}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%bf%d0%b0%d0%ba-%d1%81-%d1%8e%d0%b1%d0%b8%d0%bb%d0%b5%d0%b5%d0%bd-%d0%b3%d0%be%d0%bb/", "text": "Кристиано Роналдо е като абониран за паметните голове. Да вкара на „Торино“ изглежда най-нормалното нещо в кариерата му. „Ювентус“ да победи градския съперник – също. Но голът за крайното 1:0 се оказа под №5000 за „Старата госпожа“ в Серия А. За 16 мача през сезона в Италия португалецът има 12 попадения и 5 асистенции. В същото време аржентинецът Мауро Икарди също вкара победен гол за 1:0 на „Интер“ срещу „Удинезе“, който бе 120-и за него в тима. Нападателят се разписа от дузпа в стил „Паненка“ четвърт час преди края. А новият кавалер на „Златната топка“ Лука Модрич нападна Роналдо и Лионел Меси. „Не мога аз да кажа дали да дойдат или не на церемонията в Париж, техен избор е – рече хърватинът. – Те ценят призовете, само когато ги печелят. Не е честно към колегите им, към треньорите, журналистите и феновете, които десет години ги определяха за №1. Аз не съм най-добрият в света. Вероятно съм направил добър сезон, след като на различни анкети гласуваха за мен. Или всички гласували не разбират от футбол.“  ", "date": "2018.12.16", "title": " Роналдо пак с юбилеен гол"}
{"url": "https://trud.bg/%d0%b4%d0%b5%d0%b1%d1%8e%d1%82%d0%b0%d0%bd%d1%82-%d1%81%d0%bf%d1%80%d1%8f-%d1%81%d0%b5%d1%80%d0%b8%d1%8f%d1%82%d0%b0-%d0%bd%d0%b0-%d0%b0%d1%80%d1%81%d0%b5%d0%bd%d0%b0%d0%bb/", "text": "Внушителната серия на „Арсенал“ от 22 мача без поражение във всички турнири приключи в Саутхямптън. Домакините сразиха тима на испанския мениджър Унай Емери с 3:2 в драматичен двубой от 17-ия кръг на Висшата лига. И трите попадения за домакините паднаха след удари с глава. Дани Ингс на два пъти извеждаше „светците“ на стадион „Сейнт Мери“ след груби грешки в отбраната на гостите. Халфът Хенрих Мхитарян все пак успяваше да върне „артилеристите“ в срещата, разписвайки се на два пъти. Така се стигна до 85-ата минута, когато след неразчетено излизане на стража Бернд Лено нападателят на домакините Чарли Остин вкара на опразнената врата за крайното 3:2. Това бе и дебют за новия мениджър на „Саутхямптън“, австриецът Ралф Хазенхютъл. Опитният специалист замени през седмицата Марк Хюз след слабия старт на „червено-белите“ през настоящата кампания. Хазенхютел не е познато име на Острова, тъй като до този момент бе работил в родината си, а също и в Бундеслигата с тимовете на „Инглощат“ и „Лайпциг“.  „През целия мач имахме различни цели – обясни Емери. – През втората част играхме по-добре и създадохме повече положения. С малко действия те успяха да вкарат третия гол. Трябва да призная, че го заслужаваха, защото показаха голяма мотивация. Представянето ни не бе много по-различно от предходните срещи, само резултатът е друг.“  Успехът пък успя да измъкне отборът на Хазенхютъл от зоната на изпадащите. За гостите от Лондон пък загубата бе с цената на място извън топ 4, след като в същото време „Челси“ взе труден успех над „Брайтън“ с 2:1. Тимът, воден от италианския специалист Маурицио Сари, поведе набързо като гост чрез Педро и Еден Азар още преди почивката. Последвалото отпускане на „сините“ обаче можеше да им коства скъпо. Соли Марч вкара в 66-ата минута, а до края гостите трепериха за трите точки. Въпреки натиска на „Брайтън“, нов гол не падна.  И докато на „Стамфорд Бридж“ гледат към първото място, бившият мениджър на тима Клаудио Раниeри изпитва трудности с неговия „Фулъм“. Италианецът и „котиджърс“ паднаха в събота от „Уест Хем“ с 0:2, което означава, че тимът остава твърдо на последната позиция.  „Не мога да повярвам, имахме 16 удара срещу „чуковете“, а не успяхме да вкараме нито веднъж – призна Раниери. – Гостите имаха две контраатаки и вкараха на два пъти. Това е невероятно. Няма какво да кажа. Опитахме всичко, раздадохме се и се борихме до последно.“  „Фулъм“ е и единственият отбор от Висшата лига, който е допускал гол във всеки един мач от началото на сезона.", "date": "2018.12.16", "title": " Дебютант спря серията на „Арсенал“"}
{"url": "https://trud.bg/%d1%81%d0%ba%d0%b8-%d1%81%d0%b5%d0%b7%d0%be%d0%bd%d1%8a%d1%82-%d0%b8%d0%b4%d0%b2%d0%b0-%d0%b8-%d0%b2-%d0%ba%d1%83%d1%80%d0%be%d1%80%d1%82%d0%b0-%d0%bc%d0%b5%d1%87%d0%b8-%d1%87%d0%b0%d0%bb/", "text": "С безплатен лифт за всички се открива на 22 декември новият сезон в ски-зоната “Мечи чал”. С което, заради закъснелият сняг, мини-курортът над Чепеларе става четвъртият у нас ски-център след Банско, Пампорово и Боровец, в който стартира новата спортна зима 2018-2019 г. Сезонът ще започне с топъл чай и атрактивно шоу на площад “Олимпийски”, с участието на певицата Росица Кирилова, като откриването ще се финализира с по чаша греяно червено вино, издаде в аванс главният организатор и кмет на общината Славка Чакърова. Всичко това ще е безплатно за гости и домакини, уточни тя. Междувременно и сега, за трети поред ски-сезон, “Пампорово” АД предлага обща лифт-карта за двете обединени ски-зони “Пампорово – Мечи чал”. Минибуси през 20 минути ще возят скиорите от едната долна лифтена станция до другата. Лифт-картите само за “Мечи чал” са най-евтини от всички зимни курорти в България за сезон 2018-2019 г.", "date": "2018.12.16", "title": " Ски-сезонът идва и в курорта „Мечи чал“ над Чепеларе\t\t\t"}
