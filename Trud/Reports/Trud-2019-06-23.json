{"url": "https://trud.bg/%d0%b1%d0%b8%d0%bb%d0%ba%d0%b0%d1%80%d0%b8%d1%82%d0%b5-%d0%b2-%d0%b0%d1%82%d0%b0%d0%ba%d0%b0-%d0%bf%d1%80%d0%b5%d0%b7-%d0%bd%d0%be%d1%89%d1%82%d0%b0-%d1%81%d1%80%d0%b5%d1%89%d1%83-%d0%b5%d0%bd%d1%8c/", "text": "Смята се, че в нощта срещу Еньовден – 23 срещу 24 юни различните треви и билки имат най-голяма лечебна сила, особено на изгрев слънце. Затова е най-добре да се берат рано сутринта преди изгрева на слънцето. Жените – баячки, магьосници, ходят сами и берат билки, с които после лекуват и правят магии. Набраните за зимата билки трябва да са “77 и половина” – за всички болести и за болестта без име. В България като лечебни растения се употребяват 700 вида, а ежегодно се събират 300 от тях. Благодарение на разнообразните климатични и почвени условия българските билки съдържат висок процент биологично активни вещества. “България успява да преработва нищожни количества от билките, които се берат у нас. Едва 5% от добиваните годишно около 15 000 тона лечебни растения, остават в страната”, казаха пред “Труд” фитотерапевти. Според търговци от бранша България е в челната петица по производство и износ наред с Индия и Афганистан. Основният пазар за нашите билки са страните от Западна Европа. Най-голям е износът ни за Германия. Но големи количества се изнасят за Франция, Италия, Испания, Австрия, Швейцария и Португалия. По-малки количества се изнасят за САЩ и за други държави. Общата стойност на износа на български билки е значителна, като надхвърля 10 млн. евро. Eкспертите посочват, че България е единствената страна в ЕС, която има Закон за лечебните растения и това е защото имаме ресурс.  Български билки, които се изнасят в по-големи количества, са цвят и плод от глог, листа и корени от коприва, плод шипка, маточина, бял равнец, жълт кантарион. Изнасят се над 100 вида билки. “Сред най-кадърните, подготвени и образовани билкозаготвители са инженери лесовъди, ботаници, агрономи. Те се насочиха към създаване на собствени плантации. Част от насажденията са от култивирани билки, които освен, че задоволяват нуждите от определени количества лечебни растения, съхраняват определения вид от изчезване. Това са билки с доказани през вековете лечебни свойства”, разкриват познавачи. Хит това лято са свирчовината, известна като черен бъз, липовият цвят, еньовчето, лайката, равнецът. Заради обилните валежи, тази година е благоприятна за билковата реколта. Изкупните цени на лековитите растения варират от 2 лв. до 15 лв. за кг. Градинският чай се изкупува по 3,50-5 лв. за кг. в изсушено състояние. Цената на медицинската лайка е скочила на 12 лв./кг. суха заготовка. Ренесанс преживяват чубрицата и билката бабини зъби, които държат цени от по 5-7 лв. за кг. в сухо състояние. Народни поверия: Еньо намята кожуха и тръгва към зимата Според народа, на Еньовден започва далечното начало на зимата – казва се “Еньо си наметнал кожуха да върви за сняг”. Вярва се, че сутринта на празника, когато изгрява, Слънцето “трепти”, “играе” и който види това, ще бъде здрав през годината. Точно по изгрев, всеки трябва да се обърне с лице към него и през рамо да наблюдава сянката си. Отразява ли се тя цяла, човекът ще бъде здрав през годината, а очертае ли се наполовина – ще боледува. Вярва се, че преди да “тръгне към зима” слънцето се окъпва във водоизточниците и прави водата лековита. После се отърсва и росата, която пада е с особена магическа сила. Затова всеки трябва да се измие преди изгрев в течаща вода или да се отъркаля в росата за здраве. На сутринта на празника, щом изгрее слънцето, която мома първа го види – ще има пари и от здраве няма да се отърве. Грижата за съхраняване на реколтата и страхът от природните сили са породили още един ритуал – забраната да се жъне на Еньовден. Според поверието този ден е “хаталия”, “аталия” (лош ден) и се вярва, че Свети Еньо ще порази с гръм нивата на онзи, който не го е уважил на празника му, а е отишъл да работи. Съществува и поверие, че в нощта срещу Еньовден там, където има заровено имане, от земята излиза син пламък. Емигранти се връщат, за да събират билки Сред най-известните български билки, които се изнасят, е цвят от липа. България е един от основните доставчици на цвят от липа в света. Българската липа има много хубав аромат. Берачи може да изкарат по 100 лв. на ден. Има хора, отишли да работят в Западна Европа, които се връщат в България специално за събирането на липата, защото тук могат да изкарат повече пари. Това каза за “Труд” Добрин Тонев, член на УС на Българска асоциация на билкарите и гъбарите. В момента изкупната цена на прясно набран, свеж цвят от липа по пунктовете е около 4 лв. за кг. Колко пари може да изкара човек от събирането на билки зависи основно от това колко е сръчен. Двама съпрузи, когато влязат в липова гора, където е разрешено събирането, ако са сръчни може да съберат 50 кг. липов цвят за един ден. Има професионални берачи, които се занимават с това всяка година. Те са предимно от цигански произход, водят и децата със себе си и ги учат да берат бързо. Има спекулации, че малко се плаща на берачите, но реално едно семейство може да изкара доста пари от липа, когато реколтата е добра, каза Добрин Тонев. Другото положително в този занаят, е че никой от берачите не работи по 8 часа на ден, както е в заводите. Берачите реално работят от 4 до 6 часа и изкарват надница като за цял ден работа. Проблемът е, че това е сезонна работа, не може да осигури постоянен доход през цялата година и затова берачите намаляват. Трудно се намират сезонни работници, точно когато са необходими за събиране на реколтата. Всичко в селското стопанство, което е свързано повече с ръчен труд е проблемно, защото не остана свободна работна ръка, коментира Добрин Тонев. Точно в сезона, когато се събират билките, работници са необходими и за производителите на зеленчуци и за тези, които отглеждат овощни дървета. Но има семейства от пенсионери по селата, които си имат кон с каруца и цяло лято берат билки според сезона. Като започнат през пролетта с корени от коприва, минат през цвят и плод от глог, цвят бъз, липа, бял равнец, жълт кантарион, маточина и редица други билки. Така като берат от пролетта до есента може да си докарат по една средна заплата за цялата година, да изкарат от билки повече, отколкото са пенсиите им. Сезонът тръгна с добри изкупни цени Сезонът на билките в Пиринско вече е открит. След обилните дъждове има много билки, но трябва доста труд и превиване на гръб, казват сезонните берачи. Най-много се предава липа като изкупната цена стига 7-8 лв. за кг. в изсушено състояние. Бере се лавандула и мента с цена от 7 и 5 лв. Градинският чай също е хит, изкупува се по 3 лв. Кантарион, бъз и други билки се берат, но са по-дефицитни и цената им е над 9 лв. килото.  Бабините зъби също са от категорията – хитови и цената им стига до 7 лв. килото. Билкарите в региона се радват на особена почит, техният бизнес буквално преживява ренесанс, защото доста хора обърнаха очи към алтернативната медицина. Те правят различни отвари, най-вече за имунната система, за тумори, за химиотерапии, за гърло и бъбреци. А отварите струват между 10 и 20 лв. Това отприщи и желанието на доста хора сами да берат билки и да приготвят отвари. Родни фирми правят лекарства и кремове Редица български компании купуват билки, за да ги използват в производството на крайни продукти. Има поне 5-6 български фирми, които произвеждат чайове, които може да се видят на щандовете в търговските вериги. Правят и български пасти за зъби с лайка и лавандула, шампоани с лайка и мента. Български компании използват билки и за някои лекарства. Например има българско лекарство за черния дроб, което се прави от бял трън. В сиропи за кашлица влагат екстракти от бръшлян, мащерка, босилек и т.н. Както в Западна Европа, така и у нас екстракти от билки се използват за производство на български парфюмерийни и козметични продукти. Просто българските фирми са по-малки от западноевропейските. Български фирми произвеждат кремове за лице и тяло с екстракти от билки. Има и българско производство на хранителни добавки от билки, български етерични масла се продават по аптеките. Отглеждат култивирани полета Напоследък доста билки се култивират. В България има насаждения от мента, маточина, някои етерично-маслени култури през последните години също излязоха на мода и бяха направени насаждения от лайка. Има и насаждения от бял равнец, глухарче. Има и експериментални насаждения от култивирана коприва, но още не се знае какви ща бъдат резултатите – дали ще бъде конкурентна на диворастящата коприва. Глобалната тенденция е повече билки да се култивират и събирането на диворастящи да намалява. Причината за това от една страна е намаляващият брой на берачите, а от друга – върху култивираните билки има по-голям контрол на качеството от самите производители.  В момента делът на култивираните билки в България все още не е голям – около 10%. Има опити за култивиране и на билки, които в природата са с много ограничено разпространение. Например пиринския, или известен като мурсалски чай, е забранен за събиране в диворастящи находища, тъй като е защитен вид. Но има някои фирми, които доста успешно го култивират от години и произвеждат качествена суровина, която се изкупува за чай.", "date": "2019.06.23", "title": " Билкарите в атака през нощта срещу Еньовден\t"}
{"url": "https://trud.bg/%d0%b4%d0%b6%d0%be%d0%bd-%d0%b1%d0%be%d0%bb%d1%82%d1%8a%d0%bd-%d1%81%d0%b0%d1%89-%d1%89%d0%b5-%d0%bd%d0%b0%d0%bb%d0%be%d0%b6%d0%b8-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8/", "text": "Съветникът по националната сигурност на Доналд Тръмп Джон Болтън потвърди, че се очаква Вашингтон да обяви нови санкции срещу Иран в понеделник. Болтън е в Йерусалим, където се срещна с израелския премиер Нетаняху, съобщава  .  край Ормузкия проток, Тръмп заплаши в събота Техеран с налагане на нови санкции. От Йерусалим, съветникът му Джон Болтън предупреди Иран да не тълкува като „слабост“ отменянето на американските въздуши удари върху обекти в страната. Никой не е давал на Техеран разрешение за стрелба в Близкия изток, заяви Болтън, който е известен като един от „ястребите“ в администрацията на Тръмп. Съветникът по националната сигурност подчерта за пореден път, че не може да се позволи на Техеран да се сдобие с ядрено оръжие. В четвъртък Доналд Тръмп спря планираната атака над ирански обекти в отговор на свалянето на американския разузнавателен дрон. Причина за решението му  , които щяха да направят подобен ход нереципрочен. Публикации в медиите твърдят, че вместо това Съединените щати са извършили кибератаки над ирански оръжейни системи. Ако Тръмп обяви в понеделник нови санкции срещу Техеран, както самият той анонсира, кибератаките ще се окажат само част от американския отговор. Междувременно иранският президент Хасан Рухани коментира, че американската агресия поставя началото на ново напрежение в региона. Той призова международните институции да реагират подобаващо. Иран предупреди европейските държави, че ако не го защитят от американските санкции, ще ограничи още повече спазването на ядрената сделка, съобщава БТА. През май Техеран вече ограничи спазването на договорената преди четири години със световните сили сделка, в знак на протест срещу решението на САЩ да се оттеглят едностранно от споразумението. Според ръководителя на иранския Стратегически съвет за международни отношения Камал Харази европейските държави трябва да задействат търговския механизъм, който да напарви търговията им с Иран възможна въпреки американските ограничения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Джон Болтън: САЩ ще наложи нови санкции на Иран заради сваления дрон"}
{"url": "https://trud.bg/%d0%b0%d0%ba%d0%b2%d0%b0%d0%bc%d0%b0%d1%80%d0%b8%d0%bd%d1%8a%d1%82-%d0%be%d1%82%d0%b2%d0%b0%d1%80%d1%8f-%d0%be%d1%87%d0%b8%d1%82%d0%b5-%d0%bd%d0%b0-%d1%8f%d1%81%d0%bd%d0%be%d0%b2%d0%b8%d0%b4%d0%b5/", "text": "Синият минерал украсява не една кралска корона – една от най-разкошните е на Елизабет II. Забележителни тиари с аквамарин имат още шведската кралица Маргрете и люксембуркската принцеса Сибила  Аквамаринът е не само в цветовете на морето през лятото – той носи и същото усещане за спокойствие, чистота и съзерцателност. Това е минерал на почтените хора. Не търпи лъжи, нито дребни хитрувания, но награждава щедро с късмет, любов и закрила благородните и непорочните. Щастлив е всеки, който го има за защитник.  Закрилник на моряците и пътешествениците, пазител на истината и любовта и още толкова други способности приписват на прелестния аквамарин. Неговата хубост не е дръзка и яростна, като тази на изумруда, рубина и диаманта. Цветовете му са меки и нежни като цвета на най-чистото лятно море. Излъчва същото спокойствие на морските вълни, същото уверение, че всичко ще бъде наред, че всички грижи са разрешими. Източните народи го наричат го „камък на ясновидеца“. Нанизи от аквамарин са открити край мумиите в древните египетски гробници. В Египетските царства, както и шумерите, са носили аквамарин за да им донесе щастие и вечна младост. В древен Рим се е давал на младоженците, след като са консумирали брака си, тъй като се е предполагало, че ще запази силната им страст. А в Средновековието вярвали, че може да пробуди загубената любов между съпрузите. Това е камък на вечната любов, символ на мира и чистотата. На Изток е известен като камък на Пророка, затова този, който го ползва, се пречиства в мислите и чувствата си, става непорочен. Също така прави характера по-ведър и благ, но без да собственикът на камъка да губи своята индивидуалност. Името му идва от латинското aqua marina – „морска вода“. Кръстен е така, заради прозрачността и цвета си – от съвсем бледосин, почти безцветен, до наситено морско синьо. Също както смарагда, той е вид берил, по-точно – берилиево-алуминиев силикат с железни йони. Съответно твърдостта му е много голяма – по 10-степенната скала на Моос е 7,5-8. Има шестоъгълна кристална структура. Обикновено при обработката се фасетират, но когато са оформени в кабошон (със заоблена повърхност), може да прояват ефекта „котешко око“. В България аквамарин има в Рила и Родопите. Големите находища са в САЩ, Бразилия, Мексико, Индия, Зимбабве, Русия, Афганистан, Пакистан и др., като най-ценните са от Бразилия. Нежният на цвят камък има мощно въздействие върху човешкия организъм. В далечното минало очилата са били изработвани от аквамарин, тъй като този кристал действа и успокояващо на очите. Той спасява от зависимостите към алкохол, комар, цигари и наркотици. Навремето мислели, че служи като противоотрова, вероятно защото укрепва бъбреците, черния дроб, далака и щитовидната жлеза, като по този начин пречиства и организма като цяло. Помага при здравословни проблеми във врата и гърлото – за целта трябва да се носи на къса верижка, за да пада точно на това място. Хроничен тонзилит може да бъде лекуван, като се носи огърлица от аквамарин заедно с тюркоаз, содалит, халцедон и син топаз. Хората, които се стремят към истините на невидимия свят, го носят за да засилят способността си да предвиждат бъдещето и да подобрят интуицията си. В зависимост от цвета, аквамаринът се свързва с 5-та (или гърлената) чакра, полезен е при медитация, тъй като носи спокойствие, мир, вдъхновение и любов. Също така засилва личната сила и аурата. Когато се постави на 3-та чакра (тази на слънчевия сплит) води до отпускане на слънчевия сплит и успокояване на храносмилателните органи.   Ако потъмнее, значи идва буря Точно като морето аквамаринът мени цветовете си според настроението на своя притежател. Ясно син е, когато собственикът му е спокоен и уравновесен. Но ако е ядосан, притеснен или подтиснат, камъкът помътнява. А ако пък побелее, това е знак за притежателя му, че е обграден от лицемери. Истината е, че аквамаринът се обезцветява и при прекалено нагряване. В миналото са го използвали като барометър: ако потъмнее или позеленее, значи идва буря. Той е професионален талисман на моряците – закриля ги и ги предпазва от морска болест и удавяне. Аквамаринът е и камък на пътешествениците и на хората занимаващи се с научна и уединена работа.   Със синия топаз са като две капки вода Синтетичен аквамарин има, но пазар за него няма, защото производствената му цена е по-висока от тази на добива на естествените камъни. Аквамаринът не е достатъчно популярен, нито ‘чак толкова рядък, за да има търсене за фалшификат. Единствената измама е, когато търговците се опитват да пробутат на клиента син шпинел или дори боядисано стъкло, вместо аквамарин. Но аквамаринът не е трудно да се различи дори на пръв поглед. Гледан под различен ъгъл той проявява различни оттенъци на синьо-зеленото – свойство, известно като плеохроизъм. Фалшификатът ще има непроменлив цвят. Докато другият му „двойник“ – синият топаз, също е скъп камък. Проблемът е, че на външен вид е почти невъзможно двата да бъдат различени. Още повече, че и двата минеурала са с висока твърдост – аквамаринът е 7,5-8 по 10-степенната скала на Моос, а топазът – 8. Топазът често няма тези зеленикави нюанси на аквамарина, но това също е трудно да се долови, а и не е сигурен критерий. Единственият начин да се различат визуално е, че топазът, за разлика от аквамарина, проявява двойна рефракция – ако поставите камъче върху вестник, примерно, буквите ще се начупят и няма да може да ги видите ясно. Аквамаринът е по-скъпият камък по няколко причини. Първо, почти всички сини топази са всъщност прозрачни, но термично обработени. Безцветните топази са относително често срещани, така че пазарът е наситен с изкуствено получени сини камъни. В сравнение с тях аквамарините са по-рядко срещани. Втората причина е, че топазът се чупи по-лесно при удар. Препоръчително е да пазарувате аквамарин от магазин, на който имате доверие и със сертификат. Или да отнесете аквамарина на проверка при бижутер.   Носи нещастие на Стрелеца Мненията за това кои зодиакарни знаци трябва да носят аквамарин леко се различават. В древността са смятали, че е рожден камък на месец октомври, днес е прието, че е на камък на родените през март. Според някои той е защитник на зодия Телец. Други твърдят, че е много благоприятен за под знака на Скорпиона, но е добър и за Овен, Телец, Близнаци, Везни, Водолей и Риби. Аквамаринът въздейства различно – за Раците и Рибите е регулатор на емоциите – умиротворява ги и укротява агресията им. Водолеят е по-любвеобилен и дружелюбен под въздействието му. Телците стават по-щастливи, когато го носят, защото ги избавя от тревожните мисли. На Везните помага да вземат важни решения и ги предупреждава за предстоящи опасности. Само Стрелците не бива да носят аквамарин. Те трябва да го избягват, защото може да им навреди и да им донесе проблеми и нещастие.   Разкрива психическите способности Ако сте свръхчувствителни към лоши вибрации, тоест, ако усещате дори на физическо ниво, когато край вас има хора, обзети от тежки мисли или негативни настроения, носете аквамарин в съчетание с опушен кварц (кварцът заземява). Иначе едно от най-важните свойства на аквамарина е, ч еможе да ви помогне да откриете, отприщите и овладеете своите парапсихични способности. Той е един от най-могъщите камъни, способни да разобличат всяка астрална заблуда. Използвали са го за изготвяне на амулети, които засилват вътрешното зрение. Този камък дарява с емоционално разбиране на обкръжаващия свят. Насочва собственика си да се откаже от низките страсти и да канализира същата тази енергия в полза на висшето благо на човечеството. Той привлича късмета, дава съсредоточеност и спокойствие, но изобличава лъжата – както на другите, така и на притежателя си, затова не се препоръчва да бъде носен от хора, които обичат да хитруват. Той коригира мислите и постъпките на притежателя си и пресича всичко, което би го накарало да престъпи законите на нравствеността и добродетелта. Наричат го „съдия“ и „учител“.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.06.23", "title": " Аквамаринът отваря очите на ясновидеца\t"}
{"url": "https://trud.bg/%d0%b4%d0%b6%d0%be%d0%bd-%d0%bb%d0%b5%d0%bd%d1%8a%d0%bd-%d0%be%d1%82%d0%ba%d1%80%d0%b8-%d0%bd%d0%be%d0%b2%d0%b8%d1%8f-%d0%bc%d0%be%d0%ba/", "text": "От Владимир Памуков, Боян Бойчев Председателят на БОК и икона на световната лека атлетика Стефка Костадинова беше в чартъра на МОК, отлетял от Минск за Лозана, за да присъства на откриване на новата щаб квартира на олимпийския комитет. Под звуците на вечния хит „Представи си“ на Джон Ленън гости от цял  свят се събраха в швейцарския град по покана на президента Томас Бах. Датската компания 3ХN е автор на архитектурния шедьовър. Соларни панели на покрива ще се грижат за електричеството в комплекса, а за него специално инсталирани помпи ще изпомпват вода от Женевското езеро.  Откриването стана на 125-ия рожден ден на МОК. Цената й е 145 милиона долара. „Днес наистина виждаме колко велик визионер е бил Пиер де Кубертен – заяви Томас Бах. – Олимпийският символ е символ на надеждата, мира и хуманността. Целият свят се събира заедно на едно събитие.“ В речта си лидерът на световния спорт цитира текста от песента на Джон Ленън. „Можете да кажете, че Кубертен е бил мечтател, но не е бил единствен – започна Бах. – Ние работим за мирния свят, за който Ленън пее. Цялата сграда е направена като символ на приятелството.“ В уникалното съоръжение ще работят 500 души. Членовете на МОК се събират в понеделник, за да изберат домакина на зимните игри през 2026-а. Кандидатурите са две – италианската Милано-Кортина и шведската Стокхолм.", "date": "2019.06.23", "title": " Джон Ленън откри новия МОК"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b1%d0%be%d0%b3%d0%b0%d1%82%d0%b0-%d1%81-3600-%d0%b2%d0%b8%d0%b4%d0%b0-%d0%b1%d0%b8%d0%bb%d0%ba%d0%b8/", "text": "В България съществува голямо богатство и разнообразие на растителни видове, които са около 3600 на брой. Като лечебни растения се употребяват 700 от тях, а ежегодно се събират 300 вида. Благодарение на разнообразните климатични и почвени условия българските билки съдържат висок процент биологично активни вещества. България успява да преработва нищожни количества от билките, които се берат у нас. Едва 5% от добиваните годишно около 15 000 тона лечебни растения, остават в страната”, споделиха пред „Труд” фитотерапевти. Според търговци от бранша България в челната петица по производство и износ наред с Индия и Афганистан. 80% от тези количества обаче заминават зад граница. „Значителни количества от родните билки се пласират в Европа, стигат дори до Африка и Америка. Лечебните ни растения заминават предимно за Германия, Австрия, Англия, Кипър.От десетилетия сме в списъка на тези страни, защото имаме изключително богата и разнообразна природа. Имаме много видове и диворастящи находища”, категорични са експертите.  Те споделят, че България е единствената страна в ЕС, която има Закон за лечебните растения и това е защото имаме ресурс. „Сред най-кадърните, подготвени и образовани билкозаготвители са инженери лесовъди, ботаници, агрономи. Те се насочиха към създаване на собствени плантации. Част от насажденията са от култивирани билки, които освен, че задоволяват нуждите от определени количества лечебни растения, но и съхраняват определения вид от изчезване. Това са билки с доказани през вековете лечебни свойства. Сред тях са градински чай, мента, маточина, лавандула, невен”, разкриват познавачи. Те са категорични, че вещи билкари успяват да съхранят естествените находища на диворастящи растения с ценни качества. Благодарение на това има оформени плантации от зимзелен, върбинка, многоцветна върбовка. Хит това лято са свирчовината, известна още и като бъз, липовия цвят, еньовчето, лайката, равнецът. Изкупуват се още подъбиче, блатен тъжник, жълт кантарион, камшик и др. Заради обилните валежи, тази година е благоприятна за билковата реколта. Благодарение на влагата има изключително добър добив на роза. Изкупните цени на лековитите растения варират средно от 2 до 15 лева за килограм суха. Има и забранени за бране лековити растения. Сред тях са корен от бял оман, медицинска ружа, както и такива с ограничителен режим – лазаркиня, божур, рудиола, тъй като са на изчезване. Търсене има още за градински чай, който се изкупува по 3,50-5 лева килограма в изсушено състояние. Медицинската лайка пък е превилегия на Южна България, където все още има находища, а цената и е скочила на 12 лева / кг суха заготовка. Ментата и лавандулата са с традиционно високо търсене, като цената им на килограм достига съответно 7 лева и 5 лева. Ренесанс преживяват чубрицата и билката бабини зъби, които държат цени от по 5-7 лева за килограм в сухо състояние.", "date": "2019.06.23", "title": " България е богата с 3600 вида билки\t"}
{"url": "https://trud.bg/%d0%bf%d1%80%d0%b5%d0%ba%d1%80%d0%b0%d1%82%d0%b8%d1%85%d0%b0-%d0%bf%d0%be%d1%80%d1%8a%d1%87%d0%ba%d0%b0%d1%82%d0%b0-%d0%b7%d0%b0-%d0%bf%d0%be%d0%b4%d0%bb%d0%b5%d0%b7-%d0%bc%d0%be%d0%b4%d1%8a/", "text": "И втората обществена поръчка за изграждането на подлез “Модър-Царевец” беше прекратена, защото единствената фирма участник в надпреварата е пропуснала твърде важен момент в техническото си предложение. “Никъде в обяснителната записка към частта ВиК участникът не описва своето техническо решение за изграждането на канализацията и отводняването на съоръжението в поисканите от възложителя два варианта – предвид съществуващата канализация и предвид изграждането на Южния обходен колектор”, е записано в мотивите на конкурсната комисия, с които варненската фирма “Инжстройинженеринг” ЕООД е отстранена от конкурса, а самата процедура – прекратена. Така 10 години след като община Пловдив започна работа по проекта за подземна пътна връзка между районите “Западен” и Южен” реализацията пак се отлага. В началото на тази година първата поръчка по избор на изпълнител се провали, защото тогава не постъпи нито една оферта.  Заложеният от градската управа ценови таван за проектирането и строителството и при двете процедури беше 12 млн. лв. За подлеза има само идеен проект, работният трябва да бъде изработен от фирмата, която ще строи, но без него не е ясно дали сумата от 12 млн. лв. ще е достатъчна. За последно община Пловдив ремонтира автомобилния подлез на ул. “Гладстон”, което струваше 6 млн. лв. На този фон големите строителните фирми се въздържат от участие, защото съпоставката сочи, че предвидените пари за изграждането на чисто ново съоръжение едва ли ще стигнат. Сега община Пловдив ще трябва да обяви нова процедура, но първо ще трябва да направи пазарно проучване колко ще струва строителството на такъв подлез, както предвиждат влезлите в сила на 1 март т. г. промени в ЗОП. И ако проучването покаже по-висока цена от предвидените 12 млн. лв., ще трябва да се търсят още пари. В бюджета на Пловдив за 2019-а за подлеза “Модър-Царевец” са предвидени едва 1 млн. лв., разликата трябваше да бъде отпусната през следващите години. И ако сумата нарасне, финансирането ще се окаже още по-сложна задача. При това заради пазарното проучване новата поръчка няма как да бъде обявена преди изборите, т. е. обектът остава за следващия кмет на Пловдив.", "date": "2019.06.23", "title": " Прекратиха поръчката за подлез „Модър-Царевец”\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%bd%d0%b0-%d0%be%d1%84%d0%b8%d1%86/", "text": "Вицепремиерът и министър на външните работи Екатерина Захариева заминава на официално посещение в Азербайджан на 23-25 юни, съобщават от МВнР. В Баку тя ще разговаря със своя колега, министъра на външните работи на Азербайджан Елмар Мамадяров, ще се срещне и с председателя на Министерския съвет на Република Азербайджан Новруз Мамадов и председателя на Милли Меджилиса Огтай Асадов. Визитата на Екатерина Захариева е продължение на съществуващия отличен политически диалог на високо и най-високо равнище между двете страни. Във фокуса на разговорите между Екатерина Захариева и Елмар Мамадяров ще бъдат резултатите от проведената на 31 октомври 2018 г. Първа сесия на Стратегическия диалог на ниво министри на външните работи. Ще бъдат обсъдени и теми, свързани с изграждането на Южния газов коридор и газовата връзка Гърция-България (IGB). Основно място в двустранните отношения между двете страни заема сътрудничеството в областта на енергетиката и транспорта. След изграждането на Южния газов коридор и интерконектора България – Гърция, нашата страна ще получава до 1 млрд. куб. м. газ годишно, считано от 2020 г. Това реално би диверсифицирало доставките на природен газ за Република България. Изграждането на транспортна инфраструктура, свързваща Европа и Азия, е от съществен интерес за двете страни – на първо място, транспортния коридор между Каспийско и Черно море и международния мултимодален транспортен коридор „Персийски залив – Черно море”.", "date": "2019.06.23", "title": " Екатерина Захариева заминава на официално посещение в Азербайджан"}
{"url": "https://trud.bg/%d1%86%d0%b0%d1%80%d1%81%d0%ba%d0%be-%d1%81%d0%b5%d0%bb%d0%be-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d1%85%d0%be%d0%bb%d0%b0%d0%bd%d0%b4%d1%81%d0%ba%d0%be-%d0%ba/", "text": "Новакът „Царско село“ привлече холандското крило Родни Антуи. Офанзивният футболист пристига от „Волендам“. През изминалия сезон Антуи е изиграл 28 мача във второто ниво на холандския футбол, като е реализирал 3 гола и има в актива си 4 асистенции. Кариерата на Антуи започва в „Утрехт“, където прави дебют в елита на Холандия на 19 години. Днес играчът ще направи първа тренировка с новите си съотборници.  До момента тимът, воден от наставника Никола Спасов, се подсили с Иван Чворович, Сергей Георгиев, Евертон Диас и Андерсон Коста. През уикенда тимът изигра и първата си лятна проверка – успех с 1:0 над „Струмска слава“.", "date": "2019.06.23", "title": " „Царско село” представи холандско крило"}
{"url": "https://trud.bg/%d0%b8%d0%bd%d1%84%d0%b0%d1%80%d0%ba%d1%82%d0%b5%d0%bd-%d0%b1%d1%80%d0%be%d0%bd%d0%b7-%d0%b7%d0%b0-%d0%b1%d0%be%d0%bd%d0%b5%d0%b2%d0%b0-%d0%b2-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0/", "text": "От Владимир Памуков, Боян Бойчев Антоанета Бонева се нареди след Цветелина Цветанова (48 кг, самбо) в поредицата медали, които заваляха за България на вторите Европейски игри в Минск. В стрелбата на 10 м с въздушен пистолет българката направи инфарктен финал, който я нареди на подиума. Цветанова взе същия цвят отличие ден по-рано. В първата част от финала Бонева беше лидерка до 5-ия изстрел завърши сред осемте най-добри. Но във втората „петица“ допусна колебания. От възможно най-близка позиция до рубежа я подкрепяше двукратната олимпийска шампионка Мария Гроздева, която остана на точка от финала навръх рождения си ден и 12-а в крайното класиране. Преди последните 2 изстрела Антоанета водеше минимално пред рускинята Виталина Бацарашкина след постоянна смяна на местата. В крайна сметка нервите на българката издържаха и тя успя да задържи преднина от 1 десета, завършвайки с 218,1 т. Шампионка стана Зорана Арунович (Сърбия), следвана от Анна Коракаки. Гъркинята влезе във финала с най-лош резултат, но успя да навакса до среброто. „Нищо не ме изненада, крайното класиране е справедливо – каза Бонева. – Радвам се, че пак съм на стълбичката. След второто раждане се възстанових по-бавно и трудно.”  Бонева взе сребро на първите евроигри в Баку преди 4 г.", "date": "2019.06.23", "title": " Инфарктен бронз за Бонева в стрелбата"}
{"url": "https://trud.bg/%d0%b4%d0%b6%d1%83%d0%bb%d0%b8%d0%b0%d0%bd%d0%b0-%d0%bc%d0%b0%d1%80%d0%b3%d1%83%d0%bb%d0%b8%d1%81-%d1%82%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d1%87%d0%b0%d0%ba%d0%b0%d0%bb%d0%b0-%d0%bc/", "text": "Актрисата Джулиана Маргулис става световноизвестна с ролята на сестра Керъл Хатауей в сериала „Спешно отделение“, където си партнира с бъдещата холивудска звезда Джордж Клуни. През 2010 г. печели Златен глобус за най-добра телевизионна актриса за „Добрата съпруга“. Участва в десетки продукции, сред които „Семейство Сопрано“, „Спешно отделение“, „Призрачен кораб“, „Добрата съпруга“, „Мъглите на Авалон“, The Grid. Джулиана Маргулис е родена на 8 юни, 1966 г. в Спринг Вали, близо до Ню Йорк. Има румънски, унгарски и австрийски корени. Част от детството си бъдещата актриса прекарва в Европа – във Франция, Италия и Великобритания.Тя е най-малкото от три момичета, майка й е бивша балерина, а баща й – автор на рекламни текстове. Родителите й се развеждат, когато е на една година и майка й често се мести с децата. Париж, Англия и на много места из Америка – където и да отидат, Джулиана свиква винаги да бъде новото дете в града, както казва сама: „Винаги бях новата и затова непрекъснато ми се налагаше да се доказвам. Майка ми беше хипи, волна душа. Не ми забраняваше нищо, освен едно – да гледам телевизия“. Актьорството не е детската мечта на Джулиана. Като малка се увлича по историята на изкуствата и музеите. Когато е на 13, се връща в САЩ и на 14 започва да учи в гимназия в Ню Хампшир. В училище не се чувства добре приета от съучениците си. „Децата ме наричаха рибешка уста, защото имах големи устни“, обяснява тя и често плаче пред майка си, измъчвана от подигравките на съучениците си. След гимназията, Джулиана се записва да учи история на изкуството в колежа Сала Лоурънс, където се включва в студентски постановки. Дипломира се и заминава за Ню Йорк, с надеждата да си намери работа като актриса. Докато получи роля в Out For Justice (1991), Джулиана работи като сервитьорка: „Помня, че бях на работа в ресторанта, когато ми звънна тогавашния ми приятел: ‘Обадиха се! Утре заминаваш да снимаш филм!” А аз си стоях там с престилката.“ На другия ден Джулиана е в самолета, първа класа. „Никога няма да забравя този полет. Стюардесите знаеха името ми. Чувствах се в рая“. През 1994, Джулиана получава най-известната си роля досега. Това е ролята на сестра Каръл Хатауей в постигналият феноменален успех сериал „Спешно отделение”. Сценаристите предвиждат героинята й да умре в пилотния епизод, но на тестовите прожекции публиката толкова я харесва, че тя остава. Джулиана подписва петгодишен договор, а след изтичането му, едногодишен. „Доволен съм, че се снимахме заедно”, казва партньорът и от сериала Джордж Клуни. Джулиана е единствената от актьорската група на „Спешно отделение“, наградена с ЕМИ, плюс две награди на Актьорската гилдия за женска роля в драма, в две поредни години (1998 и 1999). През 1998 списание People я включва в списъка си на 50-те най-красиви хора. През октомври 1999 актрисата отхвърля предложение за $27 милиона долара, ако остане в „Спешно отделение“ още два сезона. Джулиана обяснява решението си с нуждата да продължи напред и с чувството, че вече е дала всичко каквото може за образа на Каръл Хатауей. Плановете й са да се премести в Ню Йорк, да играе на Бродуей. Следва участие във филма на TNT излъчен през 2001 (и издаден у нас на видео) „Мъглите на Авалон“. Джулиана участва в офбродуейските спектакли на „Монолози на вагината“ през август същата година в Ню Йорк, а през октомври и ноември в Лос Анджелис. През 2001 се снима в The Man From Elysian Fields заедно с Анди Гарсия и Мик Джагър. На следващата година си партнира с Гейбриъл Бърн в приключенския хорър „Призрачен кораб”. Пак през 2002 по екраните излиза Evelyn – семейна драма, в която си партнира с Пиърс Броснан. Едно от последните й участия е в телевизионния филм с Робърт Карлайл „Хитлер: Възходът на злото”. Днес Джулиана Маргулис живее заедно със съпруга си – актьора Рон Елдард (заедно са още от втория сезон на „Спешно отделение“) и със сина им в дома си в Санта Моника, Калифорния. Актрисата обожава котките и отглежда две. Когато получава една от наградите си за сериала „Добрата съпруга” тя благодари на мъжа си и заявява, че обича да е неговата „добра съпруга”. Всъщност Джулиана винаги го споменава в благодарствените си речи. Когато получава една от наградите си на Гилдията на филмовите актьори, тя специално благодари на свекъра и свекървата си, че са отгледали толкова прекрасен мъж. Журналистите я закачат, че просто се подмазва, но Маргулис сериозно заявява: „Разбира се, че съм им благодарна. Обичам ги от все сърце. Те са възпитали и отгледали мъжа, когото обичам. И като майка на момче разбирам каква е била отговорността им. Самата аз се чувствам отговорна какъв мъж ще стане сина ми след време”. Джулиана и Кийт се женят през ноември 2007 г., когато тя вече е бременна в седмия месец. Поради тази причина не успяват да отидат на меден месец. След това се канят, но бебето още е малко, не искат да го оставят и така цели три години, когато най-накрая се решават на така желаната почивка. Джулиана се шегува: „Смятам, че жените трябва да изчакат да имат деца и чак след това да отидат на меден месец. Така ще им се услади много повече. Когато три години всяка нощ бебето те буди, така приятно е да отидеш някъде и да спиш по осем-девет часа непробудно. Чаках три години за меден месец, но му се насладих изцяло.”", "date": "2019.06.23", "title": " Джулиана Маргулис три години чакала меден месец"}
{"url": "https://trud.bg/%d1%83%d1%81%d0%b8%d0%ba-%d0%bf%d1%80%d0%b5%d1%80%d0%b5%d0%b6%d0%b4%d0%b0-%d0%ba%d0%be%d0%b1%d1%80%d0%b0%d1%82%d0%b0-%d0%b7%d0%b0-%d1%82%d0%b8%d1%82%d0%bb%d0%b8%d1%82%d0%b5/", "text": "Доскорошният абсолютен шампион в полутежка категория Олександър Усик ще получи шанс за бой за титла при най-тежките, след като Световната боксова организация (WBO) го направи свой задължителен претендент. Така украинецът пререди Кубрат Пулев, който е със същия статут, но в IBF. Причината е, че WBO е наред да излъчи съперник на шампиона Анди Руис (САЩ) според ротационния принцип на организациите.  Преди това обаче шампионът има друга задача – реванш с Антъни Джошуа, от когото взе четири пояса през май. А победителят ще се бие с Усик.", "date": "2019.06.23", "title": " Усик прережда Кобрата за титлите"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d0%ba%d0%bc%d0%b5%d1%82-%d0%bd%d0%b0-%d0%b8%d1%81%d1%82%d0%b0%d0%bd/", "text": "Изборните секции в Истанбул официално затвориха. Най-големият град в Турция трябваше да гласува за кмет, след като предишният вот през март беше касиран. Тогава Изборите бяха спечелени от кандидата на опозицията Екрем Имамоолу, който победи бившия турски премиер Бунали Йълдъръм. Урните отвориха в 8 сутринта местно време и приключиха работа в 17 часа. Очаква се по-късно да бъдат обявени първите резултати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Приключи гласуването за кмет на Истанбул"}
{"url": "https://trud.bg/%d0%b1%d1%81%d0%bf-%d0%b8%d1%81%d0%ba%d0%b0-%d0%bf%d0%b0%d1%80%d1%82%d0%b8%d0%b9%d0%bd%d0%b0%d1%82%d0%b0-%d1%81%d1%83%d0%b1%d1%81%d0%b8%d0%b4%d0%b8%d1%8f-%d0%b4%d0%b0-%d1%81/", "text": "БСП е готова за диалог по темата за партийните субсидии. Социалистите са правили изчисления как ще се отрази намаляването на парите за партиите от 11 лв. на 6 или 8 лв. на глас. Лидерът на левицата Корнелия Нинова призова за спокойно и разумно обсъждане на темата. „Субсидията на партиите трябва да бъде намалена, но да не бъде 1 лев, защото това убива многопартийната система в България и демократичния процес. Ние сме правили различни разчети и на 6 лв. и на 8 лв. Имаме ги тези разчети. Готови сме да ги дадем в едни разумни и спокойни, без различни емоции, разговори да ги обсъдим с другите партии и да се спрем на нещо общо като решение”, обясни Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " БСП иска партийната субсидия да стане 6 или 8 лева на глас"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%81%d0%bf%d1%80%d1%8f-%d0%b2%d0%be%d0%b9%d0%bd%d0%b0-%d0%bd%d0%b0-%d0%b4%d0%b2%d0%b0-%d1%86%d0%b8%d0%b3%d0%b0%d0%bd%d1%81%d0%ba%d0%b8-%d0%ba/", "text": "Война между две цигански фамилии избухна в събота вечерта в карловското село Розино. Наложила се намеса на полицията, за да разтърве мургавите кланове. Арестувани са 15 души, а мъж и жена, простреляни със сачми от ловни пушки, са откарани в болница, където са оперирани. Причината за сблъсъците била стара вражда между родовете Сребреви и Искендерови, разказаха местни хора. Омразата била от много години и само възрастни цигани помнели, че започнала заради невярна булка от единия клан, която избягала от мъжа си. Така или иначе в събота привечер 20-ина от Сребревите атакували Искендерови. Отрядът открил огън с две ловни пушки по прозорците на няколко къщи и паркиран наблизо микробус, посипал се и дъжд от камъни. 53-годишен мъж на име Юлиян бил надупчен в гърдите, а 35-годишната Дудка, родила преди по-малко то месец последното си дете, била улучена в крака. Хората от Розино припомниха, че кланът на Сребреви е по–агресивен от Искендерови, които били по-работливи и не отказвали селския труд. През 2013 г. двама цигани от Сребреви пребиха до смърт при дребна свада на бензиностанция карловския бизнесмен Георги Рогачев. Престъпниците лежат в затвора с присъди по 18 и 20 години.", "date": "2019.06.23", "title": " Полицията спря война на два цигански клана\t"}
{"url": "https://trud.bg/%d0%b1%d0%b8%d0%b2%d1%88-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%b5-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d0%bb-%d0%b1%d0%b0%d0%bd%d0%ba%d0%b0-%d1%81-%d0%bf%d1%80%d0%b8/", "text": "Български гражданин, в миналото осъден и лежал в затвора по обвинение за банков обир, информирал Банка ДСК, че притежава база данни, съдържаща клиентски данни от банката. „На база на тази информация банката назначи вътрешно разследване, по време на което беше установено, че не e имало успешна дигитална атака срещу информационните системи на банката. Във връзка с това, ако лице притежава такива данни, те могат да се получат само и единствено по друг, но също така незаконен начин с неправомерно действие във вреда на банката“, обясняват от ДСК в официално съобщение до медиите. Банка ДСК е уведомила Комисията за защита на личните данни по случая и е подала доклад до съдебните органи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Бивш затворник е заплашвал банка с притежание на лични данни на клиенти"}
{"url": "https://trud.bg/%d0%b0%d1%81%d1%82%d1%80%d0%be%d0%bb%d0%be%d0%b3%d1%8a%d1%82-%d1%81%d0%b2%d0%b5%d1%82%d0%bb%d0%b0%d0%bd%d0%b0-%d1%82%d0%b8%d0%bb%d0%ba%d0%be%d0%b2%d0%b0-%d0%b0%d0%bb%d0%b5%d0%bd%d0%b0-%d0%be%d1%82/", "text": "Помнят на подсъзнателно ниво, че някъде в недалечното или необозримо далечно минало са били заедно Сродните души съществуват и от натрупана в предишни прераждания карма зависи дали ще се срещнат в настоящия живот. За тяхното разпознаване има установени в хилядолетията назад астрологични аспекти, разказа пред “Труд” астрологът Светлана Тилкова – Алена. Зад понятието сродната души се крият няколко понятия, които характеризират човешките отношения, що се отнася до партньорство в семеен план, брак и любов, уточнява Алена. “Едната група хора се числи към сродните души в духовното общение. Тези души са братя и сестри от първичните триади, когато белтъчинката, носител на живота, все още не е въплътена във физическо тяло. Тези сродни души, при среща в преражданията си във физическо тяло имат голяма мощ и сила и срещнат ли се могат да направят чудеса”, разяснява астрологът. По думите є втората група хора са сродни души, но не от първичните триади, а вече преживели срещи в своите физически прераждания. Те може да са братя и сестри, майки, бащи, синове и дъщери. При съградена положителна карма в миналото прераждане и нова среща във възраст и време, подходящи да създадат семейство, те се превръщат в кармични половинки, изживели вече един съвместен живот, въпреки че кръвната им връзка е била различна. За разпознаването на сродна душа няма общо правило от пръв поглед. “То съществува на подсъзнателно ниво и като астрологични аспекти. Тези хора – сродни души, свързани от предишни прераждания, са орисани от съдбата още при своята първа среща в преражданията си да са заедно, щастливи, в брак и да създадат децата си”, посочва Алена. По думите є причините за привличането са много. “Ако причината е кармична, те помнят на подсъзнателно ниво, че някъде, в недалечното или необозримо далечно минало са били заедно. В настоящия живот те знаят, че са две половинки на едно цяло, което потвърждава тяхната композитна звездна карта” (виж илюстрацията), казва астрологът. А отговор на основния въпрос – от какво зависи да срещнем сродната си душа, е кармата, натрупана в предишни прераждания. “От отговорите на въпросите дали в предишните си живот и кармични срещи, особено завършили с положителна карма, партньорите имат право отново и отново да са заедно и да бъдат все така щастливи. Ако са натрупали, поради различни фактори негативна карма, защото и това е възможно, те имат забрана за нова среща в следващо прераждане”, обобщава Алена.   Разликата между хипноза и медитация Не бива да се смесват хипноза и медитация. Чрез хипноза е невъзможно да се медитира, категорична е Алена.  “Медитацията дава възможност на всеки от нас да си почива, освобождавайки съзнанието си от тежките мисли, проблеми, от напрежението на ежедневието. Медитацията осъществяваме сами, а хипнозата е процес, при който някой въздейства върху нас. Не е възможно човек да бъде хипнотизиран, за да бъде накаран да медитира, че “да си каже преражданията”. Това е измама”, посочва още тя. Регресията, свързана с настоящия живот на човек, който има проблеми, коренящи се в детството му, може да доведе до тяхното осъзнаване и отстраняване. Такава регресия е полезна, стига и хипнотерапевтът да е квалифициран, уточнява астрологът.  “Някой може ли да каже колко хора в България са посетили сеанси по регресия или дълбинна медитация, за да “видят” своите прераждания? Никой не знае и никой не контролира чужденците, които го правят в България. Кой гарантира, че те не променят психиката на хипнотизирания човек, не кодират ключови думи, които в определена среда да го подтикнат към удобно някому действие, или да кодират събуждане на болест след година, две, пет”, са важните според Алена въпроси, които трябва да се вземат под внимание.   Съдбовна забрана за брак важи за всички Съдбовната забрана за брак не прави изключение за сродните души, кармични половинки. Те също са подвластни на нейното действие, но за разлика от останалите хора, при които създаденото по време на Съдбовна забрана брак семейство обичайно се разпада, сродните души са облагодетелствани. Когато сродни души създадат семейство по време на неотпаднала Съдбовна забрана за брак, те задължително изживяват своите кризи, дори са възможни временни раздели, но отпадне ли забраната, те отново се събират, за да изживеят в хармония и разбирателство живота си на семейна двойка. Съдбовната забрана за брак не е наказание, а предупреждение, затова я има при мнозинството от хората. Тя не е изключение. Съществуването є не трябва да буди притеснение сред хората, на които е наложена, независимо че понякога бариерата е спусната до 35-ата година – през целия първи житейски период на мъжа или жената. Причината да съществува Съдбовна забрана за брак не е свързана с негативно кармично наследство, затова не бива да плаши. “Границата, до която ви съветвам да не слагате подписа си под брачното свидетелство, съществува поради две причини. Първата и по-маловажна е, за да съзреете за поемане на отговорностите в собствено семейство. А когато направите грешката, семейството се разпада във втория или третия ви житейски период. Не се шокирайте, когато съвсем неочаквано половинката ви хукне презглава към адвокат, за да се развежда дори при приемливо, основано на взаимна търпимост и дори разбирателство, битие. Причината е в неспазената от един от двама ви, а понякога и от двамата Съдбовна забрана за брак. Не търсете компромиса, по-добре се разделете, докато все още има време за нова среща”, съветва Алена. “Ако сте на 30 и повече години и все още не сте семейни, тя ви е направила добро, като ви е предпазила от бъдещи сривове. Когато сте достигнали 20-25-годишната си възраст и сте наясно, без да знаете защо, че отношенията ви с противоположния пол не вървят, е правилно да се консултирате с кармичен номеролог дали и при вас няма Съдбовна забрана за брак, която проваля всяка сериозна връзка, криеща възможността да прерасне в брак”, уточнява астрологът. По думите є втората и по-важна причина за съществуването на Съдбовна забрана за брак е, че около нейната горна граница е определена да бъде срещата с единствената, истинска половинка, партньора за цял живот. Разминаването с този мъж или жена обикновено е факт, ако вече има сключен брак по време на Съдбовна забрана.   Внимавайте с връщането в предишни животи “Регресивната хипноза е метод за връщане в предходни животи, масово използван по целия свят. Което не го прави достоверен, самовнушение или измама. Всичко зависи от хипнотерапевта. Добрият хипнотерапевт може да ви преведе по целия път на вашите прераждания и да ви върне обратно невредим в настоящото. Лошият може и да ви убие. Измамникът ще ви вземе само парите. Добрият, но работещ за някого, ще ви превърне в друг човек или ще кодира в съзнанието думи, които ви правят подчиняеми и манипулируеми”, предупреждава астрологът Светлана Тилкова – Алена.  По думите є когато човек е приспан, неговата душа се отделя от тялото и тръгва по сребърната нишка, която я свързва с всичките й прераждания назад във времето и пространството. “Този път назад е крачка по крачка, а не е скокообразен. Не е възможно да преминеш в предходното си прераждане, ако не минеш през болката на раждането, която задължително трябва да е фиксирана върху записващата лента на хипнотерапевта. Не можеш да отидеш в някое от първите си прераждания, без да минеш през следващите преди настоящото ти. И тъй като нашите прераждания не са само приятни моменти, човек убива, бива убит, умира при нещастен случай, има много поводи да крещи, да страда, и всичко това се записва. Всеки преход от едно в друго прераждане задължително минава през ембрионална поза”, уточнява Алена. На съвременния човек не му е нужно знанието за неговите предходни прераждания, ако няма основателна причина да го иска. Причина, свързана със здравето, психиката или отношенията. “Ако ви кажа например, че по време на татарските нашествия в България, сте били мъж, когото нашествениците са одрали жив и после са набили на кол, сигурно ще го помните цял живот и психиката ви постепенно ще се фиксира върху тази информация. Дойде ли този момент, смятайте, че вредата за вас вече е факт”, дава пример астрологът. Освен всичко друго, опитите за връщане в предходни прераждания под хипноза са изключително опасни. “Никой не дава гаранция, че след събуждането от хипнотичния сеанс в твоето тяло ще бъде твоята Душа. Хипнотерапевтът не носи наказателна отговорност, но и да носи, какво от това, след като в твоето тяло ще живее чуждо същество. Липсата на професионализъм, дори и най-малкото неумение, може да превърне в ад живота на хипнотизирания човек и да събуди заспалата му зла същност. Може и да го унищожи или прекодира съзнанието му, против волята му, разбира се. Например от враг на джендеризма, месец, два след сеанса да стане защитник на ЛГБТ движението. От хрисим човек да се превърне в потенциален терорист, от апартиен да се “прероди” в ревностен партиен функционер”, уточнява Алена. *В следващия брой четете под какъв зодиакален знак се ражда България.", "date": "2019.06.23", "title": " Астрологът Светлана Тилкова – Алена: От кармата зависи да срещнеш сродната си душа"}
{"url": "https://trud.bg/%d1%81%d0%b0%d1%89-%d1%83%d0%b4%d0%b0%d1%80%d0%b8%d0%bb%d0%b8-%d0%b8%d1%80%d0%b0%d0%bd%d1%81%d0%ba%d0%b8-%d0%ba%d0%be%d0%bc%d0%bf%d1%8e%d1%82%d1%80%d0%b8/", "text": "Американски представители заявиха, че киберсилите на армията на САЩ са предприели по-рано през седмицата ответна атака срещу ирански компютърни системи на фона на изострящото се напрежение между двете страни, предаде Асошиейтед прес. Трима неназовани американски представители казаха пред Асошиейтед прес, че операцията била предприета в четвъртък вечерта и при нея били извадени от строя ирански компютърни системи, контролиращи иранските ракетни установки.  Пръв за киберудара съобщи сайтът „Яху нюз“, цитиран от БТА. Двама от източниците заявиха, че президентът Доналд Тръмп разрешил киберудара точно когато отменил конвенционалния военен отговор на свалянето от Иран на американския разузнавателен безпилотен летателен апарат.  Те допълниха, че подготовката на киберотговора започнала седмици преди атаката. Подготовката била извършена в рамките на изработването на план за извънредни ситуации. За кибератаката съобщи и вестник „Вашингтон пост“, цитиран от ТАСС. Изданието се позовава на свои източници в разузнаването на САЩ. Вестникът посочва, че Пентагонът предложил на президента операцията да бъде извършена след приписаното от Вашингтон на Иран нападение срещу два нефтени танкера в Оманския залив. Компании от сферата на киберсигурността съобщиха, че Иран е засилил кибератаките си срещу американското правителство и критична инфраструктура на фона на напрежението. Компаниите „Крауд страйк“ и „Файър ай“, които редовно следят подобна активност, посочиха, че през последните седмици, хакери, за които се предполага, че работят за иранското правителство са атакували американски правителствени служби, както и някои сектори от икономиката на САЩ, включително петролния и газовия.  Не е ясно дали хакерите са успели да получат достъп до атакуваните от тях системи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " САЩ ударили ирански компютри"}
{"url": "https://trud.bg/%d0%ba%d0%be%d0%b9-%d0%be%d0%b1%d0%b8%d1%87%d0%b0-%d1%82%d0%be%d0%bf%d0%bb%d0%b0-%d0%b1%d0%b8%d1%80%d0%b0-%d0%bf%d0%be%d1%82%d0%bd%d0%b8-%d0%b6%d0%b5%d0%bd%d0%b8-%d0%b8-%d0%ba%d0%be%d0%bc%d0%b0%d1%80/", "text": "Две баби, целите в бръчки, си говорят.  – Вчера показваха по телевизията как живее Бриджит Бардо. И нея я показваха… Ти помниш, кога бяхме млади, всички искахме да изглеждаме като нея?  – И какво?  – Ами, …сбъдна се нашата мечта.  *** Лорд Питър е човек с изключително кротък нрав, за разлика от жена си, която прави скандали от сутрин до вечер.  Веднаж лейди Нора изпада в бясно настроение и започва да проклина:  – Дявол да го вземе, как можах да се окажа такава тъпа крава и да се омъжа за нищожество като теб!  В този момент лорд Питър и залепва звучен шамар.  – Вижте какво, милейди, бих изтърпял всички обиди, които ми нанасяте, но нямам намерение да прощавам на никого, който се опитва да засегне жена ми, като я нарече тъпа крава…  *** В момент на умиление тъщата разказва спомени на зетя:  – А на младини бях такава кльощава, с криви крака, направо грозна….  – Пу, пу! Да не са ти уроки, майко… много добре си се запазила!  *** Срещат се двама приятели. Единият споделя:  – Снощи някакъв бандит нахлу в къщата и преби тъщата почти до смърт.  – А ти защо не се намеси?  – Е, не е честно – двама мъже срещу една жена…  *** – Вие обичате ли топла бира, потни жени и комари?  – Не, разбира се.  – Добре, ще запишем, че излизате в отпуска през зимата.  *** Всяка вечер в Старческия дом, бай Гошо има среща с баба Пена, пред телевизора за любимия сериал. През това време баба Пена държи бай Гошо за оная работа. Една вечер той не отива на срещата. На следващия ден се засичат, баба Пена го пита:  – Къде беше снощи, та те нямаше?  – При Станка от втория етаж…  – Така ли!? И какво прави?  – Ами гледахме сериала…  – Така значи?! Та какво има тая Станка по-хубаво от мен, та гледаш сериала с нея?  – Паркинсон…  *** Тече изпит. От залата излиза измъчен студент. Всички чакащи веднага го питат:  – Как мина?  – Като в църква.  – Как така?  – Професорът задава въпрос, аз се кръстя. Аз отговарям, той се кръсти.  *** Бай Ганьо отишъл при свой приятел в Япония. Когато почукал на вратата бил ударен и изпаднал в кома. Когато дошъл в съзнание видял японеца и го попитал какво се е случило, а японеца отговорил:  – Нищо особено, просто японска техника – карате!  На другата година японеца дошъл на гости на Бай Ганьо в България. Още преди да достигне вратата нещо силно го ударило и той изпаднал в кома. Когато се събудил видял Ганьо и го попитал какво се е случило а той просто му отвърнал:  – Японска техника – полуоска от “Тойота”!  *** Американец, французин и бай Ганьо пътували на един кораб. И както били на палубата си говорели за излегналата срещу тях жена:  – Мисля да отида да взема една бутилка френско шампанско и цветя и да отида да ухажвам тази мадмоазел – казал французинът.  -Сега сме в американски води и мисля, че е редно да отида аз да взема една бутилка уиски и цветя и аз да ухажвам тази прелестна мис – отвърнал американеца.  След това и двамата се обърнали към разплутия до тях бай Ганьо, който пиел бира и го попитали:  -А вие мосю Ганьо, защо не се намесвате в нашия разговор? Да не сте гей?  -Абее аз я плющя от една седмица, ама щом трябва и ша я ухажвам! – отговорил българина.  *** Пътува Бай Ганьо в един кораб с английската кралица. По едно време откъм водата се чуват силни викове за помощ – английската кралица, докато си гледала през парапета на палубата и… паднала вьв водата. Изведнъж се чува шум от второ тяло, падащо във водата – “пльос” – и кой си мислите – Бай Ганьо.  Спасил Бай Ганьо английската кралица, и веднага любопитни репортери го обиколили, и го попитали:  – Абе, Бай Ганьо, как ти най-смел от всички скочи във водата и спаси английската кралица ?  А Бай Ганьо им вика:  – Абе аз, че съм си смел, смел съм си, ама само да ми падне тоя който ме бутна!  *** Петка щял да ходи за риба и отишва за съвет при Чапай:  – Абе, Чапай, ти как ги вадиш тия червеи.  Чапай му казва:  – Ами виж сега, вземаш един акумулатор, две жици и допираш двата полюса до земята и те сами излизат.  Отива Петка за риба обаче се връща целия син и подут от бой. Чапай го пита:  – Какво стана бе, направи ли нещо?  Петка:  – Да бе направих, допрях жиците обаче нищо не излезе и аз взех жиците за високо напрежение и ги допрях до земята и взеха да излизат, ама не червеи ами миньори!  *** – Мамо, изпитайме за столиците на държавите!  – Добре. Коя е столицата на Германия?  – Това е лесно. Берлин! Дай още някоя!  – Коя е столицата на Франция?  – Берлин!  – А на Полша?  – Берлин!  – Браво, Адолф, браво!  *** Англичанин се хвали на американец :  – ..и тогава крал Уйлям докоснал с меча си рамото на дядо ми и го направил рицар!Американецът:  – Много важно. Някакъв индианец навремето докоснал с томахавката си дядо ми и го направл ангел!  *** Дебел човек стои пред едно училище. Учителка го пита:  – Извинете! Дете ли чакате?  – Не, от бирата е.  *** Обява във вестник: „Мъж 40 години търси секс“. Седя и се чудя – пропусната запетая или огромна трагедия?!?  *** До едно време мъжете напиват жените за да ги вкарат в леглото, а от един момент нататък – за да ги приспят и да могат да играят спокойно на компютъра…  *** Страдащ от морска болест пътник пита с надежда капитана:  – Кажете, онова там вече земя ли е?  – Не, хоризонт.  – Слава Богу, пак е по-добре, отколкото нищо.  *** Какво ми разправяте, че дрехата е чиста вълна! Вижте какво пише на етикета – 100% памук! – А, това е за да лъжем молците.  *** Командир на полк пита касиера: – Къде държите нашите пари?  – В здрава кутия.  – Надеждна ли е?  – Абсолютно! Никакъв ключ не може да я отвори.  – А вие как я отваряте?  – С пирон.  *** – Ако пътя ви пресече черна мишка, след нея черна котка, след нея черно куче, а след него черно внуче, значи дядото е издърпал не ряпа, а кабел с високо напрежение.  *** Ходил Вуте на лекция на тема ”Ген и околна среда”. Връща се и Пена го пита  – Кажи, Вуте, какво разбра от лекцията?  – Амии. . . виж сега, Пено, да ти обясним: Аз съм рус, със сини очи, ти си руса, със сини очи и децата ни са руси, със сини очи – това е от гена. Комшията е кестеняв, , жена му е кестенява, а децата им са руси, със сини очи – това е от околната среда.", "date": "2019.06.23", "title": " Кой обича топла бира, потни жени и комари?"}
{"url": "https://trud.bg/%d1%81%d0%ba%d0%b0%d1%80%d0%bb%d0%b5%d1%82-%d0%b9%d0%be%d1%85%d0%b0%d0%bd%d1%81%d0%be%d0%bd-%d0%b0%d0%b7-%d1%81%d1%8a%d0%bc-%d0%bc%d0%b0%d0%bd%d0%b8%d0%bf%d1%83%d0%bb%d0%b0%d1%82/", "text": "В Холивуд още има сексизъм. Много работа се свърши, но още повече работа тепърва има да се свърши и всички ние трябва да участваме в промяната. Не си падам много по диетите Аз съм отворена към критика и приемам всички мнения На 34 години Скарлет Йохансон е една от най-големите филмови звезди на планетата. Прелестната американка със скандинавски гени е на върха на кариерата си след монументалния успех на комиксовия мегахит „Отмъстителите: Краят”. Тя играе една от централните роли в колосалния хит, който вече има над 2,7 милиарда долара от продадени билети по цял свят. Вече се работи и по самостоятелен филм за нейната героиня, озаглавен подобаващо „Черната вдовица”.  За последните десет години Скарлет си създаде репутация на елитна холивудска суперзвезда, икона на плътта и политическа активистка. Родената в Ню Йорк американка с датски корени е сред най-желаните актриси и лица за престижни рекламни кампании на световните топ брандове. Скарлет има четири номинации за „Златен глобус” и може да се похвали със солидна филмография, която включва качествени филми като „Изгубени в превода”, „Мач пойнт” и „Вики, Кристина, Барселона”. В последно време тя се ориентира към по-комерсиалните холивудски филми ала „Отмъстителите” и „Ghost in the Shell”, носещи още повече слава и по-високи хонорари. – Скарлет, „Отмъстителите: Краят” се превърна в световно събитие и затвори една глава в епичната история на комиксовите филми на „Марвел”. Сега милиони фенове очакват „Черната вдовица”, който ще бъде посветен на Вашата героиня. Как се развива този проект?  – „Отмъстителите: Краят” наистина беше нещо специално. Аз съм безкрайно развълнувана от реакцията на публиката. Целият свят заобича тези персонажи.. А работата по „Черната вдовица” вече започна. Филмът ще прилича на международен шпионски екшън за моята героиня Наташа Романов. Тя е позната като „Черната вдовица” – шпионин и убиец, трениран от КГБ преди да се откъсне от тях и да стане агент на Щ.И.Т. и Отмъстителите. Ще има много интересни неща в сюжета, но няма как да ги издаваме. Режисьорска е Кейт Шортланд – прекрасна австралийска майсторка на качественото кино. Много пъти съм говорила с президента на „Марвел студио” Кевин Файги относно самостоятелния филми за „Черната вдовица”. И двамата доста си пасваме в творческо отношение и аз нямам търпение филмът да стане готов и да зарадва почитателите на „Марвел”. – Как приехте поляризираните коментари за участието си в екранизацията по прочутото японско аниме произведение Ghost in the Shell?  – Аз съм отворена към критика и приемам всички мнения. Първообразът е толкова обичан, има армия от ревностни фенове и нямаше как една американска екранизация да не предизвика по-крайни реакции. Много хора останаха доволни и ме поздравиха.  В крайна сметка това е един екшън филм, много интересен като концепция и труден за реализация. Действието се развива в бъдещето, аз изпълнявам ролята на специален оперативен агент, хибрид между човешко същество и киборг. Моят персонаж е лидер на елитен отряд, озаглавен Section 9. Нашата задача е да възпираме разрушителните деяния на най-опасните престъпни елементи на обществото. Борим се срещу екстремизма. Моята героиня развива своето съзнание с разгръщането на сюжета, някои спомени се появяват. Може да се каже, че филмът описва едно пътешествие към себеоткриването. Процесът е труден, има своите минуси, но вместо да потиска тези спомени, моята героиня развива любопитство към тях. Именно нейните пропуски и недостатъци започват да я карат да се усеща все повече като човек и по-малко като робот. Нейното любопитство ми харесва. Апетитът за знания ме привлече към сценария и персонажа. Винаги съм била много заинтригувана от детайлите на човешката душа, обичам да интерпретирам сигналите, да откривам красотата на всеки един от нас, да търся човечността. Тези качества понякога са скрити, но ги има, там са, в нас са, ние ги носим. Всеки от нас крие по една кутия на Пандора в себе си. – Преди време вдъхновихте горещи дебати и с репликата, че не вярвате в моногамията. Очаквахте ли толкова крайни реакции?  – Много се забавлявах. В едно свободно общество всички имаме право на мнение и трябва да можем да го изразяваме без да се опасяваме от реакциите на хора, които не познаваме. Вижте, моногамията изисква постоянна и страшно трудна работа, понякога се стига до крайни компромиси, често не толкова необходими. Мисля, че моногамията не е вродена в човешката природа, със сигурност при мъжете, но също така и при нас, жените, особено сега, след като вече сме независими. Проблемът с моногамията винаги е бил на преден план при предишните ми любовни връзки и бракове. Не вярвам в моногамията. Излишна е. Също така мисля, че изневярата не е престъпление. Хората понякога са прекалено осъдителни и искат да се почувстват добре като накарат някой друг да се чувства зле заради хипотетични морални провали и грехове. Но това ми се струва абсурдно и нелепо. Все още вярвам в брака, но подхождам към него с огромно внимание. Всяка успешна връзка върви с провал. Човек трябва да знае как да избира. Идеята за брака е много романтична, това е една красива концепция, която много трудно се прилага на практика. Но когато се приложи успешно, това е прекрасно и заслужава да се празнува. – Кои са най-важните качества за успех в актьорската професия?  – Отдадеността към киното като изкуство е страшно важно. Способността да манипулираш собствените си емоции също. Аз към манипулаторка и лесно влизам в образ. Това ми помага. В нашата професия психологическата трансформация е задължителна, но физическата също. Не мога да ви опиша колко много тренирах за ролята на „Черната вдовица”. Имах чудовищен режим, чувствах огромно физическо изтощение през цялото време, но си струваше. Ако искаш да си актьор, трябва да имаш невероятна дисциплина. Въпреки, че ако трябва да съм честна, не си падам много по диетите. Но когато ролята го налага нямаме избор. – Трудно ви съвместявате филмовите ангажименти с майчинството?  – Не е лесно, но аз харесвам предизвикателствата. Майчинството е съвсем друг свят. В сравнение с романтичните връзки, например, е като разходка в парка. Любовта ми към дъщеря ми е чиста, свежа, лесна, проста. Дарява ме с постоянно щастие. – Каква е ситуацията в развлекателната индустрия след скандала с Харви Уайнстийн и кампанията #MeToo?  – Много работа се свърши, но още повече работа тепърва има да се свърши и всички ние трябва да участваме в промяната. Няма да е лесно. В Холивуд още има сексизъм и несправедливост.", "date": "2019.06.23", "title": " Скарлет Йохансон: Аз съм мани­пу­ла­торка"}
{"url": "https://trud.bg/%d0%bf%d0%be%d0%b2%d1%82%d0%be%d1%80%d0%bd%d0%b8-%d0%b8%d0%b7%d0%b1%d0%be%d1%80%d0%b8-%d0%b7%d0%b0-%d0%ba%d0%bc%d0%b5%d1%82-%d0%bd%d0%b0-%d0%b8%d1%81%d1%82%d0%b0%d0%bd%d0%b1%d1%83%d0%bb/", "text": "В Истанбул днес ще се проведат повторните кметски избори, след като резултатът от вота на 31 март беше касиран, предава   Право на глас имат малко над 10 560 000 турски граждани. Основните претенденти за поста са кандидатът на опозицията Екрем Имамоглу и бившият премиер на Турция Бинали Йълдъръм, издигнат от Партията на справедливостта и развитието на президента Реджеп Ердоган. Гражданите на Истанбул могат да избират между общо 21 кандидати – 4, издигнати от партии (малката националистическа формация „Ватан“, опозиционната Народнорепубликанска партия, управляващата Партия на справедливостта и развитието и малката проислямска Партията на щастието), и 17 независими. Основните претенденти за поста градоначалник са двама. Като последните проучвания дават преднина на Екрем Имамоглу пред Бинали Йълдъръм. Бизнесменът и кмет в предишния мандат на истанбулския квартал „Бейликдюзю“ Екрем Имамоглу бе издигнат от основната опозиционна Народнорепубликанска партия и подкрепен от „Добрата партия“ с лидер Мерал Акшенер и прокюрдската Демократична партия на народите. След решението за повтаряне на вота в мегаполиса, няколко кандидати от малки леви формации се отказаха от участие в негова полза. На 19 юни малката десноцентристка Партия на верния път също декларира подкрепа за него. Бившият министър на транспорта, премиер и председател на Меджлиса Бинали Йълдъръм беше издигнат от Партията на справедливостта и развитието на президента Реджеп Ердоган и подкрепен от Партията на националистическото действие. До повторния вот се стигна след като на 6 май Висшата избирателна комисия на Турция отмени резултата от кметските изборите от 31 март по жалба на Партията на справедливостта и развитието. По-рано Екрем Имамоглу получи мандата за кмет, но до решението на висшия избирателен орган той беше в ръцете му 18 дни. Множество избиратели се върнаха в Истанбул, за да гласуват. Туристическите фирми и хотелите по-рано позволиха промяна на датите на резервации за почивки и пътувания. Някои курортни общини, контролирани от опозицията, затвориха плажовете си днес, за да насърчат избирателите да се върнат за вота. Вчера автобусни фирми добавиха още коли, за да поемат увеличения пътникопоток, а „Турските авиолинии“ пуснаха 24 допълнителни полета – 17 вчера и 7 днес. Предизборната кампания протече без сериозни инциденти, с изключение на няколко отделни провокации срещу предизборни щандове или мероприятия на опозицията. Преди изборите Висшият избирателен съвет отстрани от длъжност 13 председатели на общински избирателни комисии заради нередности. Съветът осъвремени и избирателните списъци, като премахна от тях 68 017 души – мнозинството от тях починали (21 157 души) или постъпили на военна служба (33 775 души), както и поставени под запрещение и възбрана да гласуват. Тъй като се повтарят изборите от 31 март, лицата, навършили 18 години в периода между 31 март и 23 юни, няма да могат да гласуват. Делегация от 14 души от Конгреса на местните и регионални власти към Съвета на Европа, разделена на 6 екипа, ще наблюдава местния вот в мегаполиса АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Повторни избори за кмет на Истанбул"}
{"url": "https://trud.bg/%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%b7%d0%b0%d0%b3%d0%b8%d0%bd%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%81%d1%82%d1%80%d1%83%d0%bc/", "text": "Пешеходец бе прегазен и убит на място на АМ „Струма“ край Сандански. Инцидентът станал в тъмните часове, около 22 часа на 22 юни в района между Сандански и село Ново Делчево. Пешеходецът внезапно изскочил на пътя в района и бил ударен фатално от лек автомобил. Водачът е известният в Сандански фотограф Янко Кръндаров. Той е обяснил, че въобще не е видял пешеходеца, мъжът е бил облечен и в черни дрехи. Полиция и линейка веднага са се озовали на подадения сигнал, но мъжът починал на място. Часове наред се правиха огледи на местопроизшествието. Полиция отбиваше трафика на магистралата през второстепенния път на отбивката при село Ново Делчево. Все още самоличността на починалия не е установена, тъй като той не е носел документи у себе си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Прегазиха пешеходец на магистрала “Струма“ край Сандански"}
{"url": "https://trud.bg/%d0%b8%d0%b2%d0%b0%d0%bd-%d1%88%d0%b8%d1%88%d0%bc%d0%b0%d0%bd%d0%be%d0%b2-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81%d0%b5-%d0%b4%d0%b0/", "text": "Около 150 жертви годишно взема водата у нас. Близо 80% от населението не умее да плува, а които могат, не знаят основните правила. Едно от най-важните е да не се влиза във водата след хранене. Тогава при гмуркане стомахът връща поетото и се запушва дихателният апарат. Не толкова удавяне, колкото задушаване е причината за фаталния край.  Първата жертва на лакомия, съчетана с водна стихия, е регистрирана през 1903 г. Родом от Самоков, Антон Манушев отрасва в район богат на водни басейни. През котловината минават Черни и Бели Искър с притоците Палакария и Шипочаница. Наблизо са Страшното и Свинското езеро. Антон се учи да плува в Страшното, но прокобата му е Свинското. Той следва финансови науки в Брюксел и се връща в България. Чиновник е в Министерството на финансите и Дирекцията на земеделието и търговията. Прочува се като майстор плувец в гьола Овча купел край София. През 1903 г. премиерът ген. Рачо Петров поверява на Антон Манушев финансовото министерство. През август княз Фердинанд кани кабинета да разпусне в двореца „Евксиноград”. Антон хваща влака с колегата от просвещението проф. Иван Шишманов „Беше взел със себе си голяма кутия чер хайвер. На гара Каспичан трябваше да обядваме. Телеграфически Манушев беше поръчал гювеч. Яде много”, документира професорът свинското поведение на финансиста. Под Големия ясен домакинът е сервирал чай. Някой предлага преди чаепитието да се изкъпят в морето. Министрите се събличат. „Един адамитски кабинет”, сравнява ги княза с древната секта, която практикувала нудизъм. Всички хукват към вълните, които този ден са високи. С тях и Манушев, оперен да покаже какво може. С подут стомах от гювеч и хайвер! Антон Манушев се хвърля в прегръдките на Черно море. Прави „кавак”, тоест обръщане под водата, което връща храната. „Че той се дави! Манушев се дави”, алармира правният министър Никола Генадиев. Тази драма е предупреждение за политиците, които са с генетично завишен апетит. Някои вече потеглиха към морето, други си стягат багажа. Да внимават, защото ако се удавят, на кого ще ни оставят. Българският народ ще осиротее. Князът тръгна по каменяците край брега, да съгледа нещо от тялото. Тръгнахме и ний. Пратиха за лодка Скоро след като Паяков беше назначен министър, опозиционните вестници изкараха, че новият държавен мъж бил контрабандист на сол Другите министри бяха заминали по-рано. Аз отпътувах с Манушева. Беше взел със себе си голяма кутия чер хайвер. На гара Каспичан трябваше да обядваме. Телеграфически Манушев беше поръчал гювеч. Яде много. По пътя за Евксиноград в един файтон разправяше ми какви планове има за преуредбата на българските финанси. Обеща ми да подкрепя винаги моите планове. Пристигнахме. Заварихме колегите. Под големия ясен пред килиите, гдето бяха се установили министрите, беше вече сложен чай. Аз отидох да си измия ръцете. В туй време чух, че някой предложи на цялата компания да отидат по-напред да се окъпят в морето. Докато да отида – всички бяха се запътили за морския бряг. С тях и Манушев. Аз тръгнах подир малко тоже в същата посока, но взех пътеката, която води към една пейка над самия бряг. Тук съвършено неожидано срещнах княза. Любезни поздравления. Хвърлих поглед към плажа долу и вече видях, че министрите – Петков, Рачо, Генадиев, бяха се съблекли и навлизаха във водата. Князът духовито се обърна към мене: „Един адамитски кабинет” (или cabinet d’adamites). В тоя момент видях Манушева как хукна да тича навътре и стори ми се, като че вълните зинаха да го погълнат. Чух Генадиев, че извика: „Че той се дави! Манушев се дави”, и нахлу тоже в морето. Но вече от Манушев се виждаше само от време на време главата и двете ръце издигнати, после се скри съвсем. Анков и още един се затекоха с Rettungsring (спасителен пояс). Доближиха, но една вълна ги изтика назад. Манушев беше загубен. Ужас обхвана всички. Тръгнахме с княза долу още като видяхме, че Манушев навлиза в морето. Князът тръгна по каменяците край брега, да съгледа нещо от тялото. Тръгнахме и ний. Пратиха за лодка. (При банята нямаше лодка!) Докато дойде една рибарска лодка, видяхме, че морето изхвърли тялото на Манушев повалено по очи. Грозна гледка! Извлякоха, турнаха го в лодката и го докараха пред сегашния кей (гдето се влиза в парка). Тук вече почнаха да го разтриват. Никакви следи от живот. Пренесоха го в стаята му (до моята). Тук се яви лекар от Варна. Всички опити за механично съживяване останаха суетни. Манушев не бе вече между живите. Още същата вечер се реши да се назначи на негово място Паяков, тогава директор на някакво комерсиално заведение във Варна. Когато князът ме попита какво мнение имам за него, аз му казах, че не познавам неговите финансови способности, но че като директор на Търговското училище той беше добър. Бил и директор на гимназията в Солун. И след смъртта на Манушев всички министри останаха в Евксиноград. Обаче веселото настроение на княза и гостите беше изчезнало. Князът страдаше очевидно от своето суеверие (ХIII народно събрание). Кабинетът даде курбан. Скоро след като Паяков беше назначен министър, опозиционните вестници изкараха, че новият държавен мъж бил контрабандист на сол. Не исках да вярвам, но оказа се, че работата не била измислена. Съдбата бе искала с разследването върху това престъпление да бъде натоварен от министър Сарафова моят братовчед Алеко Шишманов. Когато Паяков зае поста на Манушев, разследването бе вече привършено и контрабандата констатирана. Двамата мошеници търговци Паяков и Киро Вълев (?) бяха осъдени на една висока глоба, солта конфискувана и пр. Според закона част от глобата се падаше на братовчеда ми Алека. Аз се заинтересувах за това възнаграждение, защото с него можеше да се изплати една полица, която бях подписал за Алека. Но падна Сарафов и сумата остана да се прибира от Свищовската митница. Трябваше да се поиска чрез Министерството на финансите. Но шеф на това министерство беше станал вече контрабандистът. Que faie! Стана обаче едно чудо и може би, без да знае Паяков, сумата бе поискана от Свищов и връчена на мене от Чакалова. Аз я внесох веднага в Банката. Паяков се извиняваше, че нищо не бил знаел за тази сделка. Мошеничеството се дължало на съдружника му Вълев. Естествено, че Алеко Шишманов дълго време не можа да остане инспектор в Министерството на финансите. Скоро го прибра Генадиев в Земеделската банка.   Наследникът с инфаркт в парламента Лазар Паяков, наследникът на Антон Манушев, много внимава с къпането. Винаги се плацика на гладно, не слага троха в устата. Преяжда обаче с банкноти. Корупцията свива гнездо в България веднага след Освобождението през 1878 г. Причината е, че нашата администрация е наследник на турската от игото и руската от временната окупация. Двете са прочути със своята продажност. В ония мътни години, които не са избистрени до днес, Григор Начович е забъркан в банкова далавера. Джобът на Димитър Греков натежава от чужда фабрика за спирт в Княжево. Константин Стоилов печели покрай акциите на Русчушко-варненската железница. Лазар Паяков не е изключение. Родом от Габрово, той учи в цариградския Робърт колеж. Завършва стопански и търговски науки в Париж. Учителства в Солун, директор е на Търговската гимназия в Свищов. Сетне е председател на Варненската търговско-индустриална камара. Паяка, както му викат, плете корупционни мрежи. Аферата със солта, за която пише проф. Шишманов, не е изолиран случай. Финансистът надушва, че най-доходоносни са заемите, от които прибира комисионни. „При един разговор с Паякова – скоро след сключването на първия заем – той ми заяви, без да го питам, че някаква леля била му завещала някаква значителна сума, затуй можал и да изпрати дъщеря си на учение. Кой го караше да ми се обяснява. Изглеждаше ми гузен”, свидетелства професорът. На 14 декември 1910 г. Народното събрание има само една точка в дневния ред: „Разглеждане предложението на шуменския народен представител г-н Атанас Краев за даване под съд някои от министрите на бившите кабинети Рачо Петров, Димитър Петков и Петър Гудев и изслушване обясненията на визираните в предложението бивши министри”. Председателят Петър Ораховац нарежда министрите да влязат в пленарната зала. Първи се появяват Рачо Петров и Иван Шишманов. После влизат Михаил Савов и Никола Генадиев. Тримата остават прави, а Генадиев с бързи крачки отива при председателя и му прошепва нещо на ухото. Ораховац, който е лекар, поставя диагноза: „Моля събранието да се съгласи да се прекъсне заседанието за 10 минути предвид на това, че на едного от явилите се бивши министри е припаднало.” Клетникът е Лазар Паяков. Поразен от масивен инфаркт, той пада като отсечено дърво в кулоарите. Първата и до сега последна жертва в святата обител на демокрацията.", "date": "2019.06.23", "title": " Иван Шишманов: Финансов министър се дави в „Евксиноград”\t"}
{"url": "https://trud.bg/%d1%81%d0%bb%d0%be%d0%b2%d0%b5%d0%bd%d0%b8%d1%8f-%d0%b7%d0%b5%d0%bb%d0%b5%d0%bd%d0%b0-%d0%bf%d1%80%d0%b8%d0%ba%d0%b0%d0%b7%d0%ba%d0%b0-%d0%b2-%d0%ba%d1%80%d0%b0%d1%8f-%d0%bd%d0%b0-%d0%b1%d0%b0%d0%bb/", "text": "Постойна яма – най-дългата пещера в Европа – цели 20,5 км. Стандартът на живот е най-висок от цяла Източна Европа Ако най-прекият път към дома на един човек са неговата кухня и общата трапеза, и ако градовете са като хората, то най-добре отидете в Любляна в петък привечер. Тогава улицата недалеч от тройния мост над река Любляница къкри, цвърчи, пуши и се тресе от ежеседмичния кулинарен фестивал в словенската столица. Върху паветата, протрити от вековете, са опънати маси, на които се готвят ястия от цяла Словения, съседни страни и държави от другия край на света… В огромен опушен като парен локомотив съд се варят миди, на зачервена скара подскачат колбасици, чебапчета и плескавици. Малка пещ, заобиколена от сръчни младежи, бълва тънки и разноцветни, сякаш рисувани от ренесансови майстори пици. Облечени в народни носии мъже и жени поднасят традиционни словенски ястия – потица – тестена плетеница със сладко или месо и ореховите щрукли с мед, а край тях ухаят на екзотични подправки специалитети от Азия, Африка и Америка… Между масите тече река от хора, които опитват и попиват всички вкусни вълшебства край тях. Кулинарният фестивал в Любляна сякаш очертава границите, етносите и културите на тази невероятно красива и подредена страна, отворила врати и сърце за хора от цял свят. Стъпила на Адриатическо море и опряна на Юлиянските Алпи, Словения е сгушена в най-северозападната част на Балканския полуостров между Хърватия, Унгария, Италия и Австрия. Площта є е малка – само 20 000 кв. км, на които живеят 2 млн. души. Но богатствата є са многобройни и сред тях най- впечатляващи са историята и културата. Взаимното проникване и обогатяване на културите е в основата на тази земя,била и в Римската, и във Франкската, и в Австрийската империя, и в Югославия. И от всички сякаш е успяла да вземе хубавото, но да изгради собствен облик – красив, спокоен и пълен с достойнство. В Словения стандартът на живот е най-висок от цяла Източна Европа. Заводите є произвеждат автомобили, вагони, мотоциклети, селскостопански машини, електроуреди, текстил и обувки. Всяко парче земя е грижливо обработено. Край пътищата, без нито една дупка на тях, се простират малки ниви и градини, които раждат всичко – жито, картофи, хмел, ябълки и зеленчуци. Но въпреки многото предприятия и интензивно земеделие, градове, села и полета са потънали в зеленина и чист въздух, а тревите дори край пътищата са сресани и подържани като прическите на красивите жени по улиците на Любляна. Всичко се дължи на трудолюбието, дисциплината и отговорността на словенците, които мнозина наричат „прусаците на Балканите”. Казват дори, че словенската работливост е толкова различна от балканската мудност, че когато след земетресение Словения предложила на бившата си съдружничка в Югославия Черна гора пратки кръв, гордите черногорци отказали, за да не съсипят заложената в гените им склонност към рахатлък. Но макар и отдадени на труд без типичните за балканците трапезни веселия и юнашки жестове, словенците са сърдечен и уважителен към гостите си народ. И с гордост показват историческите и природните си забележителности. Сред най-големите богатства на Словения е Постойна яма – най-дългата пещера в Европа – цели 20,5 км. В подземните зали,които слизат до 120 м дълбочина, се извисяват огромни сталактити и сталагмити, някои внушителни като издялани от великани колони, други загадъчни като вкаменени чудовища. Блестят, полирани от водата корони и престоли, диплят се тънки като паяжини завеси от варовик. Галериите за туристи са дълги 5 км и огрени от светлини, които превръщат природните образувания в приказна феерия. Някои от залите са високи до 50 м, а в една от тях може да се изнасят и концерти пред 10 000 души. Уникалната пещера се разглежда с подземно влакче, тикано някога от гидове, но от 1945 г. електрифицирано. А пътешествието с тракащите кабини на милиметри от надвисналите скали прилича на приключенията на Индиана Джоунс в Храма на обречените. Малко преди излизането от земните недра туристите могат да видят и едно от най-странните същества в света – пещерен протей, известен още като „човешка риба”. Дългото до 30 см почти прозрачно земноводно може да оцелее без храна до 10 години. Факт, който впечатлява повечето туристи, вероятно защото не познават български пенсионер. Бедността, стигнала до борба за оцеляване, обаче е позната и по тези земи. Легенди разказват за рицаря разбойник Еразъм Предямски, който грабел от богатите и раздавал на бедните. Замъкът на благородника, наричан „славянския Робин Худ”, е друга забележителност на Словения. Страховитата крепост се е впила с кулите и стените си в 123 метрова скала недалеч от пещерата Постойна и продължава да внушава сила и непристъпност и днес – 8 века след построяването є. Рицарят, живял през 15 век, не бил от хрисимите и изтънчени благородници и не само обирал търговци, но и застанал срещу император Фридрих Трети в битката му за престола. Затова бил обсаден в планинското си гнездо. Но това не го уплашило, тунелите в карстовите скали му давали възможност да се запасява с провизии и дори да праща месо и плодове на неприятелите си. Прислужник обаче предал господаря си, посочвайки най-уязвимото му място. Храбрият рицар загинал не особено достойно, улучен от каменни гюлета в надвисналата над долината външна тоалетна на замъка. Легендите и колекциите от оръжия, ловни трофеи и картини, както и зловещата тъмница за мъчения, в която още се носят стенания, привличат в кацналия на камъните замък милиони туристи годишно. Мнозина от тях после поемат към най-високия връх в Словения Триглав (2864 м), кацнал и на националния флаг, или към езерото Блед. Но никой не подминава Любляна. 300- хилядният град е най-тихата и уютна европейска столица с барокови сгради и къщи, потънали в цветя и зеленина. В центъра автомобилите се рядкост, хора сноват с велосипеди, а градският транспорт е с електрически бусове. Многобройните заведения край река Любляница предлагат Лашко пиво и ароматно кафе, а улични музиканти омайват с романтични балади и джаз парчета. Културата, изкуствата и науката в Словения са издигнати в култ, поради което и националният празник на страната – 8 февруари, е посветен не на битки и победи, а на най-великия поет на страната – Франце Прешерн. Това, заедно с вековете, преживени в западни империи,вероятно обяснява и спокойствието, високия стандарт на живот и реда в тази малка страна на прелеза между Балканите и Централна Европа.", "date": "2019.06.23", "title": " Словения – зелена приказка в края на Балканите\t"}
{"url": "https://trud.bg/%d0%b1%d0%be%d0%b3%d0%b4%d0%b0%d0%bd-%d0%bc%d0%b8%d0%bb%d1%87%d0%b5%d0%b2-%d0%b4%d0%b8%d0%b0%d0%b3%d0%bd%d0%be%d0%b7%d0%b0%d1%82%d0%b0-%d0%bd%d0%b0-%d0%bf%d1%8a%d1%82%d0%bd%d0%b0%d1%82%d0%b0-%d0%b1/", "text": "„Диагнозата на пътната безопасност у нас е алчност, некомпетентност и безотговорност“, заяви пред   Богдан Милчев, председател на Института за пътна безопасност „Това лято минахме границите на всичко нормално. Повтаряме една и съща грешка и отговорността за състоянието на пътната безопасност е на българската политическа клас“, каза още Милчев. „Няма нито един шофьор, който да иска да излезе и да убие или да бъде убит на пътя. Хората обаче винаги ще допускат грешки. Ние трябва да сменим цялата си политика и философия. Не може да сложим на 7 милиона българи по един пътен полицай, който да го контролира и глобява“, на мнение е Милчев. По думите му хората не могат да бъдат променени, а това трябва да бъде направено със средата – инфраструктура, законодателство и механизмите за взаимодействие и контрол между съответните институции. Според него тази промяна трябва да бъде направена от българската политическа класа, която обаче е излязла в „междуизборна летаргия“. „Откакто свършиха изборите досега са загинали 60 души. Ние не виждаме реакция и някой да се е разтревожил. Изкарахме Пътна полиция на улицата с PR акции – нямаме нужда от това. Проблемът е много глобален и политиците не могат да го решат“, каза още Богдан Милчев. Богдан Милчев коментира още, че е на път да се убие най-добрата идея, която е давана досега, а именно създаването на Държавна агенция за пътна безопасност, която е инструмент на политическата класа да накара всички институции да започнат да си вършат работата. „Повече от 10 г. те не издават доклад за състоянието на пътната безопасност и да анализират проблема. В средата на годината сме, а все още няма такъв за 2018 г.“, коментира Милчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Богдан Милчев: Диагнозата на пътната безопасност у нас е алчност, некомпетентност и безотговорност"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-15-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b8%d0%b7%d1%87%d0%b5%d0%b7%d0%bd%d0%b0/", "text": "Добър край за 15-годишната българка, изчезнала в Солун. Момичето е намерено живо и здраво в района на Солун снощи, според фондация „Усмивка на детето“. Психолози от фондацията ще бъдат близо до Теодора Мирчева и нейното семейство, за да осигурят психологическа подкрепа и каквото друго е необходимо, се казва в съобщение на фондацията. Припомняме, че  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Намериха 15-годишната българка, изчезнала в Солун"}
{"url": "https://trud.bg/%d0%b1%d1%83%d1%84%d0%be%d0%bd-%d1%81-%d0%be%d1%84%d0%b5%d1%80%d1%82%d0%b8-%d0%be%d1%82-%d0%bb%d0%b8%d0%b9%d0%b4%d1%81-%d0%b8-%d0%bf%d0%be%d1%80%d1%82%d0%be/", "text": "Легендата на италианския футбол, вратарят Джанлуиджи Буфон, може изненадващо да продължи кариерата си в английския Чемпиъншип. Бившият национал е получил любопитно предложение от „Лийдс“, но шансовете да приеме са твърде малки. На Острова признават, че Буфон трудно ще избере второто ниво на английския футбол пред възможността да играе в Шампионската лига. „Порто“ на свой ред също е отправил оферта към иконата на „адзурите“, след като Икер Касияс обяви край на кариерата си. В Италия пък кандидати за подписа на стража – „Аталанта“, „Бреша“ и „Парма“ настояват да имат доскорошния играч на ПСЖ.", "date": "2019.06.23", "title": " Буфон с оферти от „Лийдс“ и „Порто“"}
{"url": "https://trud.bg/15-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b8%d0%b7%d1%87%d0%b5%d0%b7%d0%bd%d0%b0-%d0%b2-%d0%b3%d1%8a%d1%80%d1%86%d0%b8%d1%8f/", "text": "Властите в Гърция сигнализираха за изчезването на 15-годишната Теодора Мирчева от България. Тя е изчезнала от дома си в Сикиес, Солун. Теодора Мирчева е с височина 1.55 м, нормално тегло, кафява коса и сини очи. В деня на изчезването си била със зелена рокля и с червени спортни обувки с бели и ивици. Както е посочено в съобщението на фондацията „Усмивка на детето“: Всеки, който има някаква информация, нека да се свърже 24 часа в денонощието на „Европейска линия за изчезнали деца 116000, както и на всички полицейски служби в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " 15-годишна българка изчезна в Гърция"}
{"url": "https://trud.bg/%d1%82%d1%80%d1%83%d1%81-%d0%be%d1%82-56-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%83%d0%b4%d0%b0%d1%80%d0%b8-%d0%ba%d0%b0%d0%bb%d0%b8%d1%84%d0%be%d1%80%d0%bd%d0%b8%d1%8f/", "text": "Земетресение с магнитуд 5,6 по Рихтер в Калифорния. Трусът е бил регистриран в 3:53 часа местно време и е на дълбочина 12 км. Епицентърът е на 869 км северозападно от Лос Анжелис и на 300 км северозападно от Сакраменто. До момента няма данни за жертви и пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Трус от 5,6 по Рихтер удари Калифорния"}
{"url": "https://trud.bg/%d0%b6%d0%b5%d0%bd%d1%81%d0%ba%d0%be-%d1%86%d0%b0%d1%80%d1%81%d1%82%d0%b2%d0%be-%d0%b2-%d0%bc%d1%8a%d0%b6%d0%b5-%d0%b2-%d1%87%d0%b5%d1%80%d0%bd%d0%be-%d0%b3%d0%bb%d0%be%d0%b1%d0%b0%d0%bb/", "text": "Ефектите не успяха да спасят фантастичната комедия „Мъже в черно: Глобална заплаха” е заглавието на продължението на „Мъже в черно”, което е опит и за рестарт на цялата поредица. Критиците не останаха очаровани от филма, зрителите в САЩ също останаха равнодушни и му осигуриха скромни приходи за премиерния уикенд, доста под очакванията. Ефектите не успяха да спасят фантастичната комедия, която предлага изобилие от политическа коректност и феминистки послания. В „Мъже в черно: Глобална заплаха” доминират жените. В центъра на историята е героинята на Теса Томпсън. Нейният партньор е изигран от Крис Хемсуърт. Този път агентите, които винаги са пазили човечеството от боклука на Вселената се отправят към Лондон, за да се изправят срещу най-голямата глобална заплаха до момента – къртица в тяхната собствена организация. Режисьор на „Мъже в черно: Глобална заплаха”е Ф. Гари Грей („Италианска афера”, „Straight Outta Compton”, „Бързи и яростни 8”), а сценарият е дело на Арт Маркъм и Мат Холоуей („Железният човек”, „Трансформърс: Последният рицар”), по образи създадени от Лоуел Кънингам. Продуценти са Уолтър Ф. Паркс и Лори МакДоналд, а Стивън Спилбърг отново е изпълнителен продуцент заедно с Бари Зоненфелд. В ролите освен Крис Хемсуърт и Теса Томпсън са още Лиъм Нийсън, Ема Томпсън, Ребека Фъргюсън, Кумейл Нанджиани, Рейф Спол и др.", "date": "2019.06.23", "title": " Женско царство в „Мъже в черно: Глобална заплаха”"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%bf%d0%be%d0%bb%d1%83%d1%87%d0%b8%d0%bb-%d0%be%d1%82%d0%bb%d0%b8%d1%87%d0%bd%d0%be-%d0%bf%d0%b8%d1%81%d0%bc%d0%be-%d0%be%d1%82-%d1%82%d1%80/", "text": "Севернокорейският лидер Ким Чен-ун е получил лично писмо от президента на САЩ Доналд Тръмп, предадоха агенциите, като се позоваха на съобщение на КЦТА. Съдържанието на писмото не беше разкрито, но след като се запознал с него, Ким го определил като „отлично“, посочи Корейската централна телеграфна агенция (КЦТА), цитирана от БТА. „Оценявайки умението да прави политическа преценка и извънредната смелост на президента Тръмп, Ким Чен-ун заяви, че ще помисли сериозно върху интересното съдържание (на писмото)“, се допълва в съобщението. Откакто през февруари срещата между Ким и Тръмп в Ханой завърши без резултат, преговорите за севернокорейските ядрени оръжия навлязоха в застой, а напрежението в отношенията между двете страни се повишава. Вашингтон иска Пхенян да се откаже от ядрените си оръжия, докато Северна Корея иска да бъдат отменени международните санкции срещу нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Ким-Чен ун получил „отлично“ писмо от Тръмп"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%b0/", "text": "Двама души остават в ловешката болница след  , която стана вчера, информира  . Бусът, който превозвал група младежи, се удари в автомобил заради отнето предимство между ловешките села Българане и Малиново. Инцидентът стана в ранния следобед. Фолклорната формация се е връщала от участие в Априлци. Вследствие на удара микробусът се преобърна в канавката. В него са пътували 12 души. Те са откарани за преглед в болницата в Ловеч. Част от тях са пожелали да си тръгнат за домашно лечение. Състоянието на двамата, които са останали за лечение, е стабилно. Късно вечерта жена е транспортирана в неврохирургията в университетската болница в Плевен със загуба на съзнание и с фрактура. Има увреждане на лицевите кости. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Двама души остават в болница след катастрофата в Ловешко"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%b0%d0%bd%d0%b4%d1%80%d0%b5%d0%b9-%d0%b1%d0%b0%d0%b1%d0%b8%d1%88-%d1%81%d0%b5-%d0%be%d1%87/", "text": "Голям протест с искане за оставката на чешкия премиер Андрей Бабиш се очаква тази вечер в Прага. Повод за недоволството стана проект за доклад на Европейската комисия, който установи наличието на конфликт на интереси във връзка със субсидии за предишната му бизнес империя. Около 400 000 души вече подписаха петиция, призоваваща Бабиш да подаде оставка. Недоволните настояват от поста си да се оттегли и министърът на правосъдието, заради опасения, че може да повлияе на съдебната система в момент, когато прокуратурата трябва да реши дали да повдигне обвинения срещу Бабиш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.23", "title": " Голям протест срещу Андрей Бабиш се очаква в Прага\t"}
