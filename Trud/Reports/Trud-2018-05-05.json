{"url": "https://trud.bg/%d0%bc%d1%8a%d0%bb%d0%bd%d0%b8%d1%8f-%d1%83%d0%b1%d0%b8-11-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%b2-%d0%b1%d0%be%d1%81%d0%bd%d0%b0-%d0%b8-%d1%85%d0%b5/", "text": "Бурите с дъждове, силен вятър и гръмотевици, които обхванаха части от Балканите в последните два дни, отнеха един човешки живот, съобщава македонската електронна медия „Плюс Инфо“. В близост до град Пърнявор в Босна и Херцеговина е загинало 11-годишно момиченце, поразено от мълния. Инцидентът се е случил в петък, съобщават местните медии. В сръбската столица Белград падна градушка с големина на лешник. Метеоролозите прогнозират покачване на температурите, но предупредиха, че гръмотевичните бури се насочват към западните части на Сърбия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Мълния уби 11-годишно момиче в Босна и Херцеговина"}
{"url": "https://trud.bg/%d0%b2%d0%b0%d0%bb%d0%b5%d0%b6%d0%b8-%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8/", "text": "В неделя празничният ден ще започне с разкъсана облачност. Преди обед на места в Югозападна България ще превалява, а следобед краткотрайни валежи с гръмотевици ще паднат на много места, по интензивни в западните и централните райони. Възможни са градушки. В началото на следващата седмица температурите ще се понижат и най-високите ще са между 18 и 25 градуса. Облачността ще бъде разкъсана. Главно в следобедните часове ще има валежи и гръмотевици, на места в Западна и Южна България с проливен характер. В четвъртък повече слънчеви часове преди обед, следобед най-вече в западната половина на страната ще превали и прегърми. В петък ще бъде по-стабилно, с повече слънце и кратки валежи най-вече около планините.", "date": "2018.05.05", "title": " Валежи и гръмотевици"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b1%d1%80%d0%b0%d1%82-%d0%bf%d0%b8%d1%82-%d0%ba%d0%b0%d1%82%d0%be-%d1%81%d0%b8%d0%bd%d0%be%d0%bf%d1%82%d0%b8%d0%ba-%d0%b2%d0%b8%d0%b4%d0%b5%d0%be/", "text": "Холивудската звезда Брад Пит стана момче от прогнозата за времето. Облечен в костюм като на водещ от кабелна телевизия, той се превъплъти в синоптик с блестяща усмивка. Новата му роля беше част от комедийното шоу на Джим Джефрис.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Вижте Брат Пит като синоптик (ВИДЕО)"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bf%d0%b8%d1%80%d0%b0%d0%bc%d0%b5-%d1%81%d1%82%d1%80%d0%be/", "text": "„За два месеца спираме строителството на лот 3.1 ,за да се намери решение как да запазим археологията и да направим магистрала Струма”, това каза премиера Бойко Борисов, след като близо един час гледа мястото където бе открит античния римски град, датиран от 3-4 век след Христа край Благоевград. Очаквам до два месеца инженерите и експертите да ми дадът най-доброто решение. Борисов пристигна на археологическата площадка заедно с министрите на финансите, транспорта, регионалното развитие и културата. Тук бе и шефът на  АПИ Дончо Атанасов. На разкопките бяха и протестиращите, които заявиха пред премиера, че искат на всяка цена да се запази античният град, но и магистралата да продължи.  Борисов отиде при тях и разговаря като ги попита те какво предлагат. Буквално на полето се проведе едно своеобразно обществено обсъждане на това как да се случат нещата, че да не  загуби нито археологията, нито пътя. Няколко варианта се коментираха направо пред гражданите- единият да се премести трасето, което ще струва 50 млн.лева и четири години забавяне на лота. Друг вариант е да се разкрие целият античен  град, който е над трасето за магистралата и там да отидат милионите за консервация и реставрация и да се направи един музей на открито. А в долната част, която сега е намерена, да се извадят най-ценните гробници. Това предложиха археолозите.  Имаше предложение и с тунел да се мине под разкопките. Дотук са дадени 20 милиона лева за отчуждителни мероприятия, над 2 милиона лева за разкопките, ако се премести по-ниско трасето пък има опасност ако придойде река Струма да залее магистралата , сложно е,затова ще изчакам специалистите да се произнесат и да ми дадат най-изгодния вариант, каза  премиерът Борисов. Хората ми благодариха, че започнахме  магистралата, така и открихме археологията, ще направим всичко възможно да се запази. Ако трябва, ще се мести и трасето, макар това да е рисково, каза още Борисов преди да отпътува с министрите за Петрич, където ще посети други археологически разкопки, тези на древния град Хераклея Синтика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Премиерът Бойко Борисов: Спираме строителството на АМ“Струма“ на лот 3.1 докато не се намери най-доброто решение за археологията и магистрала"}
{"url": "https://trud.bg/%d0%ba%d0%b0%d1%82%d0%b0%d1%80%d1%81%d0%ba%d0%b8-%d0%bc%d0%b8%d0%bb%d0%b8%d0%be%d0%bd%d0%b5%d1%80-%d0%b7%d0%b0%d1%80%d1%8f%d0%b7%d0%b0-%d0%bc%d0%be%d0%bd%d0%b8%d0%ba%d0%b0-%d0%b2%d0%b0%d0%bb%d0%b5/", "text": "Моника Валериева се раздели с годеника си само две седмици след като двамата се сгодиха. Въпреки че съвсем скоро се похвали с пръстен за няколко хиляди долара, плеймейтката неочаквано призна за края на арабската си приказка с пост в профилите си в социалните мрежи. „Почти година след като се срещнахме, аз и мъжът, който беше до мен се разделяме”, написа тя под тяхна обща снимка, на която обаче отново бе закрила лицето на тайнствения си любим със стикер под формата на сърце. В прочувственото си послание към последователите й тя ги призова да я уважат и да не я засипват с негативни коментари Дупнишката красавица oбeщa някoгa дa paзкpиe кaквa e цялaтa иcтинa зa пpoвaлeния бpaк. Ho cпopeд cлyxoвeтe милиoнepът, кoйтo къпeшe любимaтa cи в цвeтя, пoдapъци и лyкc е сложил край на отношенията им точно когато Моника вече е подготвяла пищна сватба. За него се твърди, че е наследник на много богат арабски род, което личеше и от стандарта на живот, който силиконовата красавица демонстрираше откакто се премести при него в Дубай. През ден Валериева публикуваше подаръци от любимия си, който не щадеше средства и я затрупваше с невиждано скъпи подаръци.", "date": "2018.05.05", "title": " Катарски милионер  заряза  Моника  Валериева две седмици след годежа им\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%ba%d0%b0%d0%bd%d0%b8-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%bd%d0%b8%d1%8f-%d0%ba%d0%be%d0%bc%d0%b8%d1%82%d0%b5%d1%82/", "text": "Премиерът Борисов покани инициативния комитет, който протестира в Благоевград за защита на античния град. „Той каза,че ще ни очаква идния четвъртък при него, за да изложим своята теза, каза председателя на комитета Лазар Андреев. Ние искаме да се измести трасето и да се запази целия античен град, такъв какъвто е открит. Следващата седмица в Благоевград ще има извънредна сесия, на която ще се дебатира съдбата на разкопките, както и ще се гласува дали да има местен референдум по темата или не. Няколко общински съветника внесоха искане за провеждането на референдум и благоевградчани да кажат какво да се случва с разкопките. Местното БСП вече излезе с декларация, в която заявиха,че подкрепят провеждането на референдум.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Борисов покани инициативния комитет за защита на античния град в столицата"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%bd%d1%8f%d0%b3%d0%be%d0%bb%d0%be%d0%b2-%d1%81%d0%bf%d0%b5%d1%87%d0%b5%d0%bb%d0%b8-%d1%82%d1%83%d1%80%d0%bd%d0%b8%d1%80%d0%b0-%d0%ba%d1%83%d0%bf%d0%b0-%d1%81/", "text": "Кметът Йорданка Фандъкова връчи купата на победителя в първия градски турнир по конен спорт Купа София на Ангел Няголов с кон Чакотаго. Вестник „Труд“, който е медиен партньор на състезанието, проследи емоциите на ездачи, организатори и зрители в топлия и слънчев съботен ден. Призьорът Ангел Няголов бе излъчен след втория манш на изпитанието с височина на препятствията 140 см. В него участваха първите осем състезатели от първия манш, в който се включиха общо 24 участника. Сред тях стартираха и три деца, които представят националния отбор за своята възрастова група и предстои да участват и на европейски шампионат. При децата първото място спечели Ая Митева от клуб „Конкур“. Общият брой на конете-участници бе 40 и някои от ездачите участваха с повече от един кон. В голямото класиране второто място зае Андрей Гочев с Балофина, а третото Апостол Тенев с Форт офДжулай. За първи път в историята на столицата се провежда подобен турнир и стотици столичани бяха зрители в Южния парк. Публиката демонстрира забележителна култура и дисциплина. Още при първото съобщаване, че в интерес на ездачи и коне зрителите трябва да запазят мълчание по време на скачането, нито един от възрастните и малчуганите, заобиколили състезателния плац от всички страни, не издаде и звук и аплодисментите звучаха едва след последното препятствие. За най-малките бяха осигурени мъничко пони и кон, на които желаещите се разхождаха безплатно. Кметът Йорданка Фандъкова призна, че предизвикателството е било огромно за целия й екип заради множеството неизвестни – това, че столици като Виена, Лондон и Париж провеждат такива градски турнири от години е техен опит, а ние само сме амбицирани да застанем редом с най-големите. Теодор Шейтанов, ген. секретар на Българската федерация по конен спорт коментира, че работата на експертите от съответните общински служби е в основата на отлично свършената работа. „Получи се прекрасно – внушително, красиво и се превърна в празник за всички, които посетиха турнира“ – коментира кметът. Охрана на велосипеди, представители на „Зелени системи“, експерти от общината бяха постоянно ангажирани с осигуряването на отлични условия както за състезателите, за терена и площите около зоната на турнира, така и за публиката. Състезанието бе не само спортно изпитание за атлетите – коне и техните ездачи, но и възможност за специалистите да обяснят на публиката какво виждат и по какъв начин се формират оценките и резултатите на ездачите. В първото изпитание стартираха най-малките деца, които скачаха със своите понита. За някои от тях стартовете представляват огромно психическо изпитание и само трупането на опит в реална състезателна среда им помага да се научат не просто да яздят добре, но да се справят и с вълнението преди всеки старт. След тях демонстрация по обездка направиха Райко Гануков, републикански и балкански шампион по обездка и неговата ученичка Мирела Райкова и отборен шампион в дисциплината от балканиадата през 2017. В два манша протече прескачането на препяствия с височина на паркура от 140 см., а зрителите разбраха, че и най-големите майстори в ездата и носители на множество награди и шампионски титли, не са застраховани от грешки, които трупат наказателни точки. Напълно безгрешно и през двата манша премина победителят Ангел Няголов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Ангел Няголов спечели турнира Купа „София“"}
{"url": "https://trud.bg/85-%d0%bc%d0%bb%d0%bd-%d0%bb%d0%b2-%d1%89%d0%b5-%d1%81%d1%82%d1%80%d1%83%d0%b2%d0%b0-%d0%b2%d0%b0%d1%80%d0%b8%d0%b0%d0%bd%d1%82%d1%8a%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb/", "text": "85 млн. лв. ще струва вариантът АМ „Струма“ при „Скаптопара“ да минава под селището. Това каза пред журналисти, председателят на УС на Агенция „Пътна инфраструктура“ инж. Дончо Атанасов след като инспектира участъка от автомагистрала „Струма“ при откритите останки от древно селище до село Покровник. Инж. Атанасов заяви, че ще бъде намерено решение. „Мислили сме го, аз съм тук всяка седмица. Предполагам с археолозите да го решим, министър Банов е тук. Да направим една комисия с инженери, археолози и да го съхраним – това е история“, добави той. Регионалният министър Николай Нанков, министър на културата Боян Банов, премиерът Бойко Борисов и инж. Дончо Атанасов коментираха, че ако се построи мост, селището ще бъде унищожено чисто технологично, а и опасно. „Моето е предложение е това – горе разкопаваме, местим най-ценното там“, добави инж. Атанасов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " 85 млн. лв. ще струва вариантът магистрала „Струма“ при „Скаптопара“ да минава под селището, заяви инж. Дончо Атанасов"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%b4%d0%bf%d1%81-%d0%b8%d0%bc%d0%b0-%d0%b2%d0%b0%d0%b6%d0%bd%d0%b0-%d1%80%d0%be%d0%bb%d1%8f-%d0%bd%d0%b0/", "text": "„ДПС има важна роля на Балканите.” Това заяви председателят на ДПС Мустафа Карадайъ на възпоменателния събор в хасковското село Караманци в местността „Кабаач”, където се отбелязва 34-та годишнина от началото на съпротивата срещу т. нар „възродителен процес”. „Изпитвам гордост и преклоненине! Гордост от това, че имахме и имаме силата да се  борим за каузата за свобода, за правата и свободите на всички граждани.“ С тези думи се обърна лидерът на ДПС към събралите се на събора. Карадайъ сподели високата оценка, която Движението получава в международен и европейски план и значимата балансираща роля, която има на Балканите, страната и Европа. „Ние получихме висока оценка за балансиращата роля на ДПС! Защото ако политиците говорят за Западни Балкани, то ние говорим за Балканите като цяло или по-скоро за Югоизточна Европа. Защото нашата югоизточна съседка е част от тази процес. Престоят предсрочни избори юни месец. Ние сме убедени, че там ще се проведат едни демократични избори и чрез тях ще  се защитят демократичните ценности и демокрацията на Републиката на Великия Ататюрк“, заяви Карадайъ. „Признание за политиката, която води ДПС за защита на демокрацията, европейските ценности, за устояването на правата и свободите в България, в Европа и в целия регион. ДПС е единствената партия, която се бори с национализма, популизма и ксенофобията и ще продължи да го прави“ заключи председателят на ДПС Мустафа Карадайъ. Думата на събора бе предоставена и на народния представител от Хасково и зам.-председател на ПГ на ДПС Йордан Цонев. В своето изказване Йордан Цонев изрази своите притеснения относно овластяването на националистите. „Миналата година беше направен опит ДПС да бъде разцепено, платихме висока цена, но висока цена плати и България, защото благодорание на този опит и лъжите, с които бяха подведени 100 хиляди симпатизанти на ДПС. Днес на власт са националистите  и България  в момента плаща висока цена!”, заяви депутатът от Хасковския район. „Единството на симпатизантите и членовете на ДПС, на мюсюлманската общност е от изключително значение за националната сигурност и просперитета на българските граждани. Няма да допуснем България да има такова управление,  в което ксенофобията е ежедневна практика, в което правата на човека са поставени под въпрос. Нещо повече, поставен е под въпрос и евроатлантическата ориентацията на България.“ бе категоричен Цонев.  И допълни  „Тази ориентацията, за  която д-р Ахмед Доган, създавайки Движението за права и свободи и Българския етнически модел ориентира цялата страна към НАТО и ЕС, защото от тях зависи националната сигурност, просперитета и стабилност   на нашата страна.“  Към събралото се множество Йордан Цонев  се обърна с призива „В тези майски дни да мислим за единството си, да мислим за бъдещето на нашите деца, защото има какво да направим за  България!  С единството на ДПС печели цяла България!“, заключи Цонев. На събора присъстваха зам.-председателят на ПГ на ДПС Халил Летифов, народните представители Рамадан Аталай и Димитър Аврамов,  Камен Костадинов-член на ЦОБ, Мюмюн Искендер-кмет на община Минерални Бани, Ерджан Юсуф-областен председател на ДПС Хасково, Гюнер Четин-координатор на ДПС Тракия Р. Турция, общинският председател на ДПС Минерални Бани Екрем Юзеир, кметове на съседни общини и на общини в Кърджали, партийни председатели, ръководството на Младежко ДПС, гости от страната и чужбина. На сцената бяха поканени и участниците в съпротивата Халибрям Гювен, Феим Кахраман, Хасан Фахри и Нури Фахри, Ремзи Идриз, Фахрие Ибрям и Ерол Аптула-син на покойния Абдуллах Ибрям.", "date": "2018.05.05", "title": " Мустафа Карадайъ: ДПС има важна роля на Балканите (ВИДЕО)\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%89%d0%b5-%d0%be%d1%82%d0%bf%d1%83%d1%81%d0%bd%d0%b5-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc/", "text": "Министър-председателят Бойко Борисов пое ангажимент правителството да отпусне необходимите средства за довършване на разкопките на Хераклея Синтика – Градът на македонските царе, съобщава от МС. Според археолозите, работещи на обекта, са нужни 100 000 лв. Премиерът възложи на министрите Горанов, Банов и Нанков, които го придружаваха при посещението на обекта, да създадат организация за приемане на решението от Министерския съвет в най-скоро време. Смята се, че Хераклея Синтика, разположена в местността „Рупите“, е била столица на Средна Струма. Разкопките започват през 2007 г. Откритите до този момент находки са превърнали античния град в привлекателна туристическа дестинация. Реставрирането на обекта ще спомогне за разширяване на интереса към региона, в който традиционната дейност е свързана със селското стопанство. Премиерът Борисов посети и кооперативния пазар, изграждан със средства, отпуснати от правителството. Кабинетът подкрепи с 1,3 млн. лв. обекта, който предоставя площи на производителите от региона да предлагат продукцията си. Обектът е с изградена нова ВиК мрежа, икономично осветление и паркинг за доставка на стоките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Бойко Борисов: Правителството ще отпусне необходимите средства за довършване на разкопките в местността „Рупите” (ВИДЕО)"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%81%d1%82%d0%b0%d1%82%d1%83%d1%8f-%d0%bd%d0%b0-%d0%ba%d0%b0%d1%80%d0%bb-%d0%bc%d0%b0%d1%80%d0%ba%d1%81-%d0%b2-%d1%80%d0%be%d0%b4%d0%bd%d0%b8%d1%8f-%d0%bc/", "text": "По повод честването на 200-годишнината от рождението на Карл Маркс в родния му град Трир в Западна Германия бе открит паметник на комунистическия философ, предоха ТАСС и ДПА. Паметникът, който е подарък от Китай, е изработен от бронз и е с височина 4,4 метра, а тежи 2,3 тона. Той е поставен на еднометров постамент до символа на града античната Порта Нигра. Около 200 гости, включително делегация от Китай, присъстваха на церемонията по откриването на паметника. Паралелно с честванията е организирана и демонстрация. Участниците в нея смятат за неуместно поставянето на толкова голяма статуя на философа в сърцето на града. В акцията участват неколкостотин души. Церемонията и речите в Трир бяха прекъсвани от викове и подсвирквания от различни групи протестиращи наблизо. Германска група, която представлява интересите на жертвите на комунизма, критикува честванията по повод 200-годишнина от рождението на Маркс, посочвайки, че няма дебат по въпроса за подкрепата на философа за насилието при премахването на социалните класи. Казваме “да” на дебата за Маркс, но “не” на неговото боготворене, посочи в съобщение лидерът на групата Дитер Домбровски. В Трир не за първи път отбелязват рождения ден на Маркс. Преди пет години из целия град бяха поставени около 500 малки статуи на мислителя от червена пластмаса. В града почти 60 години работи музей, който се намира в дома на Маркс и всяка година е посещаван от около 40 000 души. Като цяло в идните няколко месеца в Трир ще има 600 прояви – изложби, концерти, театрални постановки, конференции – по повод годишнината от рождението на Маркс. Близо 130 години след смъртта му в Лондон през 1883 г., авторът на “Капиталът” си остава един от интелектуалците, които са най-коментирани по света. Противоречиво е виждането за него. За едни той е критик-визионер на опасностите на капитализма, а за други вдъхновител на съветската, китайската или камбоджанската диктатури. Вчера на проява по повод годишнината от рождението на Маркс председателят на Европейската комисия Жан-Клод Юнкер каза: “Маркс не е отговорен за всички зверства, за които трябва да отговарят тези, за които се твърди, че са негови наследници”, припомня Франс прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Откриха статуя на Карл Маркс в родния му град Трир"}
{"url": "https://trud.bg/%d0%bd%d0%b0%d0%b2%d0%b0%d0%bb%d0%bd%d0%b8-%d0%b8-%d0%bd%d0%b0%d0%b4-1000-%d0%bd%d0%b5%d0%b3%d0%be%d0%b2%d0%b8-%d0%bf%d0%be%d0%b4%d0%b4%d1%80%d1%8a%d0%b6%d0%bd%d0%b8%d1%86%d0%b8-%d1%81%d0%b0-%d0%b0/", "text": "Основният опонент на Кремъл Алексей Навални и над 1000 негови поддръжници са арестувани днес по време антиправителствени протести в цяла Русия два дни преди встъпването в длъжност на Владимир Путин в четвърти президентски мандат, предаде Франс прес. Навални не можа да се яви на президентските избори на 18 март, спечелени от Путин с над 76 процента от гласовете, защото беше осъден по обвинение, което според него е било изфабрикувано от Кремъл.  По негов призив днес хиляди демонстранти се събраха в много руски градове с лозунги “Русия ще бъде свободна!” и “Долу царя!”. Митингите не бяха разрешени от властите. Организацията “ОВД Инфо”, която следи за политическите преследвания, съобщи, че най-малко 1029 поддръжници на Навални са били арестувани от полицията в 19 руски града през днешния ден, от които 475 в Москва. Арестите са извършени брутално, посочи организацията, като подчерта, че някои от арестуваните имат одрасквания и отоци. В Москва за кратко полицията използва сълзотворен газ и употреби сила, за да разпръсне демонстрацията. Имаше и сблъсъци между опозиционери и активисти, подкрепящи Кремъл. Самият Навални беше арестуван малко след пристигането си на демонстрацията в Москва под виковете на протестиращите, които скандираха “Срам!” на украински, по подобие на проевропейския бунт на Майдана в Киев през 2014 година. В Санкт Петербург, вторият по големина руски град, хиляди преминаха в шествие по “Невски проспект”, прочутата централна улица в старата имперска столица, скандирайки “Путин крадец!”, и “Путин вън”.  Някои демонстранти се опитаха да блокират движението на автомобили, преди да се намеси полицията. Протестиращи хвърляха яйца и бутилки с вода по полицаите, които използваха сълзотворен газ. Руската полиция блокира голяма част от града и започна да арестува демонстранти, съобщи Асошиейтед прес.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Навални и над 1000 негови поддръжници са арестувани по време на антиправителствените протести в Русия"}
{"url": "https://trud.bg/%d1%82%d1%80%d1%83%d1%81-%d0%b2%d1%8a%d0%b2-%d0%b2%d1%8a%d0%b3%d0%bb%d0%b5%d0%b4%d0%be%d0%b1%d0%b8%d0%b2%d0%bd%d0%b0-%d0%bc%d0%b8%d0%bd%d0%b0-%d0%b2-%d0%bf%d0%be%d0%bb%d1%88%d0%b0-%d0%bf%d0%b5%d1%82/", "text": "Петима души са в неизвестност след трус, ударил въгледобивна мина в Полша, предава  , като уточнява, че намиращата се в южната част на страната мина е собственост на JSW, най-големият производител на коксови въглища в Европа. Първоначално информацията беше, че изчезналите миньори са общо седем, но по-късно стана ясно, че двама от тях са спасени, все още не е ясно какво е тяхното състояние. На място е екип от осем спасители, които търсят останалите миньори. Високите нива на метан във въздуха в района на труса възпрепятстват спасителната операция, допълни говорителят на властите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Трус във въгледобивна мина в Полша, петима в неизвестност"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb/", "text": "Археологическите разкопки край Благоевград ще бъдат запазени и ще се търси вариант за изместване на магистрала “Струма”. Това заяви премиерът Бойко Борисов. Днес той, придружен от четирима министри и председателя на УС на АПИ – инж. Дончо Атанасов, разгледа разкопките край Благоевград. Министър-председателят разговаря на място с кмета на Благоевград д-р Атанас Камбитов, ангажирани с идеята да се намери най-оптималният вариант – разкопките да бъдат съхранени и магистралата край областния център да бъде изградена в срок. Премиерът Бойко Борисов даде срок от месец -месец и половина на археолозите и  пътните специалисти да преценят оптимално добрите решения. Експертна комисия ще решава как да продължи проучването на терена и какви ще са вариантите и точните стойности за изместване на магистралата. Той увери хората, дошли на разкопките, че културното богатство ще бъде запазено. Министрът на регионалното развитие и благоустройството Николай Нанков, министърът на транспорта Ивайло Московски, министърът на финансите Владислав Горанов и министърът на културата Боил Банов също подчертаха, че ще се търси вариант да бъдат защитени интересите на всички. “Мисля, че думите на премиера ще удовлетворят всички, включително и тези, които  имаха някакви съмнения. Още от началото настоявах да изчакаме експертите да дадат най-доброто решение. Всички искаме това културно богатство да бъде запазено. Премиерът обеща да се осигури финансиране и за проучване на останалата част от древното селище, така че никой не трябва да има и капка съмнение, че тези археологически находки, които ще се превърнат във визитната картичка на Благоевград, няма да бъдат съхранени”, заяви кметът д-р Атанас Камбитов. Днес той още един път заяви пред премиера, пред министрите и пред всички присъстващи благоевградчани, че категорично защитава идеята древното селище да бъде запазено. Д-р Камбитов подчерта, че не само Община Благоевград, но и цялата държава и лично премиерът Бойко Борисов са ангажирани с идеята да се опази културното наследство и в същото време да се изгради автомагистрала “Струма”. “Фактът, че министър-председателят дойде лично и отдели толкова много време да разгледа и да разговаря с хората, е показателен за отговорността на всички ни за намиране на най-оптималното решение”, посочи кметът Камбитов. Той подчерта, че не бива да се конфронтират двете цели – съхраняване на културното наследство и завършването на  магистала „Струма“ край Благоевград, защото само тогава ще има положителен ефект за всички благоевградчани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Премиерът Бойко Борисов и кметът на Благоевград: Ще намерим най-доброто решение да запазим археологическите находки и да изградим магистрала „Струма“"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%bf%d0%b0%d1%80%d0%b8%d0%b6-%d1%81%d1%80%d0%b5%d1%89%d1%83-%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd/", "text": "Десетки хиляди демонстранти преминаха днес под яркото слънце в Париж в протестно шествие под наслов “Ще си изпати Макрон” (изразът гласи буквално “Празник за Макрон” – Fete a Macron – бел. р.), за да изразят недоволството си от реформите, подети от френския президент, предаде Франс прес. Политическото движение “Непокорна Франция” от радикалната левица, чийто депутат Франсоа Руфен е инициатор на шествието, обяви участието на 160 000 демонстранти, дошли да кажат “Стоп, Макрон”. На платформи сред кортежа се издигаха фигури на Еманюел Макрон в облика на Дракула, на Юпитер или на банкер-цар с въже на врата. Парижката префектура е мобилизирала 2000 полицаи и жандармеристи в Париж, за да се предотврати присъединяването към акцията на групи, предизвикващи безредици, както стана на 1 май.  Но колоритното шествие потегли в добро настроение от площада пред Парижката опера, където преди това се състоя пикник-концерт в присъствието на много хора, дошли със семействата си. Очаква се демонстрацията да приключи към 20 часа местно време (21 часа българско) с концерт на площада на Бастилията. От избирането си преди година държавният глава се ангажира “да трансформира” Франция много бързо. Миналата есен се зае с реформата на Кодекса на труда, а от пролетта е изправен пред множество протести и стачки, сред които и срещу железопътната реформа. Радикалната левица и някои синдикати се надяват да извършат “конвергенция на борбите”, за да дестабилизират президента, когото обвиняват в либерални уклони и социална разруха. “Да живеят служителите от Ер Франс, да живеят железничарите, да живеят служителите в държавните болници, да живеят адвокатите, слава на държавните служители”, заяви пред множеството лидерът на “Непокорна Франция” Жан-Люк Мераншон, имайки предвид стачките в различни браншове през последните седмици във Франция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Протести в Париж срещу Еманюел Макрон"}
{"url": "https://trud.bg/%d0%bf%d0%b5%d1%89%d0%b5%d1%80%d0%b8%d1%82%d0%b5-%d0%b2-%d0%b4%d0%b5%d0%b2%d0%b5%d1%82%d0%b0%d1%88%d0%ba%d0%be%d1%82%d0%be-%d0%bf%d0%bb%d0%b0%d1%82%d0%be-%d0%ba%d1%80%d0%b8%d1%8f%d1%82-%d1%82%d0%b0/", "text": "Деветашкото плато е край изключително красив и живописен, див, автентичен, самобитен, богат не само с прочутите Крушунски водопади, но и със своите тайнствени пещери, криещи легенди за заровено имане. В него са разположени най-голяма част от пещерите в България, а четири, сред най-дългите и красивите, са в землището на Крушуна – Бонинската (2754 м), Водопада (1999 м), Урушката маара (1600 м) и Горник (1100 м). Удивителен пещерен комплекс се крие в скалите на платото, съставен от дълбоки и стръмни проломи. Мрежата от подземни зали е осветена оскъдно от призрачното сияние на трудно проникващите слънчеви лъчи.  още пази спомена за миналото си на мандра. В дъното бучи подземна река. Подът на огромната й зала е изравнен и циментиран, а входът загрозен от тухлена стена. Но сдружение „Деветашко плато” има велики планове за нея. Идеята е един ден тук да се провеждат джаз концерти. Амбициозно и оригинално! Вътрешността на   е с оригинални галерии, покрити с бели образувания, т.нар. „лунно мляко”, които на фона на кафявия под създават неописуема гледка. Лабиринтът е труден за ориентиране, затова е препоръчително посещението навътре в пещерата с водач, осигуряващ неопренови костюми, лодки и други предохранителни мерки. Водата, извираща оттук, се провира през уникална бигорна решетка, пада от 20-метрова височина в разкошния каскаден Крушунски водопад като живописно пръскало и се спуска надолу в поредица от водоскоци, прагове и езера. , една от най-красивите и уникални, се намира на около 3 км югозападно от село Кърпачево. Достъпът до основната галерия е по метална стълба. От отвора високо над главата в пещерната галерия прониква сноп слънчева светлина, който пронизва сумрака и образува странен магичен ореол. Точно по обед, когато слънцето пада под прав ъгъл, лъчите му сякаш я пронизват през сърцевината и от топлината влагата се изпарява видимо. Голямата входна зала удивително напомня на космическа чиния. Редуват се езерца, причудливи сталагмити, прилични на църква, животни, хора, стръмни пътеки, отвеждащи в недрата на подземното царство. Пещерата е доста стръмна и труднодостъпна, затова влизането навътре е препоръчително само с добра екипировка. Уникална природна забележителност е  , на 2 км от село Горско Сливово. Вертикална пещера с внушителен вход и дълбочина над 40 м, тя стръмно пропада надолу. Самото слизане по отвесна стълба си е незабравимо екстремно преживяване. Усещането е неописуемо, истинско слизане в ада. Впрочем името на пещерата идва от това, че навремето местните са използвали природната дупка за сметище, над което непрекъснато зловещо са грачели гарвани. , едно от най-древните села в района на Деветашкото плато, е карстов и изключително богат на понори или както ги е наричал народът губилища. Това са вертикални шахти, често входове към неизследвани пещери. В тях водата от дъждовете бива буквално поглъщана. Наричат ги още върпини. Впрочем през близкото село Тепава минавал пътят, по който турците бягали и криели златото си. Може би някъде все още лежат заровени жълтиците им. Във  , на 3 км от село Кърпачево, са намерени останки от праисторически живот. Разположена хоризонтално, скоро след входа тя се разклонява на два ръкава, които водят към село Чавдарци. Легендата разказва как селският ага приписал всичките си земи на ратая Футьо, когато се наложило да бяга. Футьо станал богат изведнъж, но не могъл да понесе богатството и затова продал имотите. Имането скрил в пещера. Съкровището и досега не е открито. Най-прочутата атракция в района е, разбира се, удивителната  . Огромна и древна, в нея са намирани останки още от неолита. Една от най-големите, тя е със статут на обект с международно значение. Влиза се през грандиозен като размери и полуелипсовиден по форма вход. Галерията е най-голямата пещерна зала на Балканския полуостров. Залата е 25 хиляди кв.м, а в най-високата си част е почти 60 метра. Седем „окна” я осветяват. Водите в деветашката пещера извират от 14 различни места. Някои от езерата могат да се преминат единствено с лодка. Величествено, красиво, уникално пространство, което само природата може да сътвори! Съвършената акустика на залите е прорязвана от крясъците на най-голямата в страната колония от прилепи, заради които достъпът до пещерата е забранен от 1 юни до 31 юли. Коршунът е вид ястреб мишелов, известен още като „каня”. Преди хиляда години той бил овчарче, което все забравяло да напои агънцата и те, когато завали, протягали муцунки към небето да се напият. На Господ му дошло до гуша от немарливото овчарче и решил да го превърне в каня, който само веднъж в месеца да вижда водата като вода и да може да пие. Оттогава до днес коршунът все лети над вода, над Крушунските водопади, а водата му се вижда кръв и той пищи пронизително и драматично. В останалите дълги дни чака дъжд да завали от небето, за да утоли вечната му жажда.", "date": "2018.05.05", "title": " Пещерите в Деветашкото плато крият тайни за скрито имане\t\t\t"}
{"url": "https://trud.bg/8-200-000-%d0%b5%d0%b2%d1%80%d0%be-%d1%89%d0%b5-%d1%81%d1%82%d1%80%d1%83%d0%b2%d0%b0%d1%82-%d0%bf%d1%80%d0%b5%d0%b4%d1%81%d1%82%d0%be%d1%8f%d1%89%d0%b8%d1%82%d0%b5-%d1%82%d1%8a%d1%80%d0%b6%d0%b5%d1%81/", "text": "За превозването на военнослужещите за участие в традиционния парад на Червения площад са предвидени почти 150 милиона рубли, което се равнява на 2 милиона евро. Празничните концерти в столицата са на стойност два и половина милиона евро, съобщи  . Те са предвидени край храма „Христос Спасител“ в центъра и на Беларуската, Казанската и Рижската гара. Организирана е и среща на ветераните на Театралния площад, за която ще бъдат похарчени шест и половина милиона рубли или над 85 000 евро. Специално поръчаната георгиевска лента с дължина 5 километра ще излезе 100 000 рубли или малко над 1300 евро. Заделени са пари за разгонването на облаците над Червения площад и за празнични фойерверки там. Повече от 32 милиона рубли или над 400 000 евро са предвидени за сувенири и подаръци за ветераните. Подаръците включват комплекти спално бельо, прахосмукачки, миксери, кафеварки, сокоизстисквачки, кухненски роботи и ютии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " 8 200 000 евро ще струват предстоящите тържества по случай Деня на победата в Москва"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%b3%d0%b5%d0%bd%d0%b5%d1%80%d0%b0%d0%bb-%d0%bb%d0%b5%d0%b9%d1%82-2/", "text": "С военен №1 на републиката разговаряхме в навечерието на професионалния празник на войската 6 май. С уговорката, въпреки че е празник, да не си говорим празнично, а да обсъдим обективно ситуацията в армията.   се съгласи да даде оценка за реалното състоянието на войските и да посочи наболелите проблеми, по които работи висшето военно ръководство на Въоръжените сили. Днес Андрей Боцев ще получи четвърта звезда от президента и ще бъде повишен в най-високото армейско звание за нашата армия – генерал.  – През последните години се наблюдава както запазване на традиционните рискове и заплахи, така и възникване на нови, които са по-комплексни и по-трудни за наблюдение, оценка, превенция и противодействие. Българската армия продължава да изпълнява своите конституционни задължения и задачите по трите мисии на Въоръжените сили. Макар с определени ограничения, нямаме понижаване нивото на амбиция и отказ от реализирането на възложените ни функции.  – Считам за коректно да се отбележи, че КСНС констатира, че  „Българската армия може да изпълнява част от задачите си по посочената мисия в ограничен обем.“ Вече нееднократно имах възможността да споделя какви са причините за тази констатация. Първо, недостатъчното ресурсно осигуряване, което рефлектира върху изграждането и подготовката на формированията. Второ, липсата на приемлив обществен баланс, с който да се осигури необходимата социална устойчивост в армията. Това доведе до системен отлив на подготвени кадри и спад в мотивацията на военнослужещите. На трето място, състоянието на основното въоръжение и техниката остава критично. Основните бойни платформи във видовете въоръжени сили се експлоатират с редица ограничения, а това снижава бойната им ефективност. Четвърто, финансовите средства за персонал не позволяват да бъдат попълнени вакантните длъжности. Не на последно място е и забавянето на проектите за модернизация.  –  Недостигът към настоящия момент е около 5700 длъжности за военнослужещи. През 2018 г. е планирано да се приемат на военна служба около 1300 души, като вече са стартирани процедури от края на миналата година и до края на това шестмесечие следва да бъдат назначени около 500 души. Освен това са обявени за попълване  още около 600 вакантни длъжности, а до края на годината предстои да обявим конкурси за останалите незаети места.  – Най-голям е недостигът на младши офицери – най-вече капитани. Не ни стигат още майори и подполковници. Недостигът на офицери в щабовете и войските е 20%. За разрешаване на проблема още преди 4 г. започна постепенно увеличаване приема на курсанти. Ако випускът във военните училища през 2017 г. беше от над 70 офицери, то тази година ще завършат над 110, догодина е планирано около 140 с тенденция ръстът да продължава. От миналата учебна година стартира задочно обучение на военнослужещи, предимно от сержантския и войнишкия състав във висшите военни училища за придобиване на образователно квалификационна степен „бакалавър“ в професионално направление „Военно дело“. Така им се дава възможност да станат офицери. В армията има немалко бойци и сержанти с висше образование, завършили граждански вузове. От тази година е предвидено, който от тях желае, може да започне обучение в едногодишен курс във военно училище, след което  ще му се присвои лейтенантско звание. Това са поредни стъпки за намаляване на некомплекта от офицери. За компенсиране недостига стартираха и процедури за връщане на офицери, освободени от военна служба.  – Пределната възраст за служба винаги е била различна за отделните категории военнослужещи и военните звания. След промените в ЗОВС от края на 2016 г., възрастта за прием на войници и матроси намаля от 32 на 28 години, пределната възраст за служба също – от 50 на 46 г. и се въведе ограничение в продължителността на сключваните  договори с тях. Целта на тази промяна бе подмладяване на   войнишкия състав и създаване на възможност за попълване на запаса, след като напуснат армията. Същевременно на тази категория военнослужещи се даде възможност да придобият необходимите 18 години, действително изслужени, за да се възполват от правото  на ранно пенсиониране по чл. 69 от КСО. За офицерските кандидати, сержантите и старшините пределната възраст бе променена от 52 на 55 г. в синхрон с промените в КСО, засягащи изискванията за придобиване на право за пенсия. При младшите офицери и старшите офицери до военно звание „подполковник”/„капитан II ранг” включително, в края на 2016 г. също настъпи промяна и при тях се получи изравняване на пределната възраст от 55 г. Направихме анализ каква е ситуацията в армиите на НАТО.  Оказва се, че в повечето от тях пределната възраст за всички звания е по-висока от нашата. Така например подполковниците в  пакта служат до 58-59. У нас генералските звания са в обхвата 58-62г., а там 60-65г. Смятам, че е крайно време  продължителността на военната кариера  да се определя с оглед защитата на инвестираните в хората от държавата пари, време и материални ресурс за обучение и подготовка.  – Ще продължа да отстоявам конкретното виждане на военното ръководство на МО. Всяка промяна, която засяга мащабен кръг от хора в една система, печели както подкрепа, така и неразбиране или съпротива.  – Членовете на КСНС се обединиха около предложението да се преразгледа планът на МО за преодоляване на недостига от личен състав и да се набележат нови конкретни мерки. Набелязан е пакет от мерки в краткосрочен и дългосрочен период.  Основните от тях в краткосрочен период включват предложения за промени в ЗОВС за формиране възнаграждението на военнослужещите за военно звание и за длъжност, както и предприемане на мерки за диференциране на основното възнаграждение на военнослужещите за различните длъжности. Тоест, намерението  ни е да върнем старото положение водещо при формирането на заплатата да е заеманата длъжност.Което е по справедливо. Защото сега военните  с едно звание взимат почти еднакви заплати, а отговорността е различна. Другото ни предложение е базата за определяне на основното месечно възнаграждение, която се определя със Закона за държавния бюджет /ЗДБ/, да се обвързва с ръста на минималната работна заплата за страната. Сега базата е 380 лв., а минималната заплата – 510 лв. Виждате колко е голяма диспропорцията. Тези мерки целят да се повиши социаният статус на хората от отбраната и повиши привлекатеноста на военната професията.  – Бюджетът на МО е в размер на 1 219,12 млн. лв., като 911,73 млн. лв. са утвърдените средства за персонал. Бюджетът на институцията за 2018 г. е нараснал с 113 млн. лв. спрямо определения разходен таван по ЗДБ за 2017 г., като нарастването на средствата за „Персонал“ е със 107 млн. лв., от които 100 млн. лв. за увеличаване възнагражденията на военнослужещите с цел създаване на условия за мотивация и професионален подбор. Останалите средства са за увеличение на заплатите на цивилните служители във връзка с промяната на минималната работна заплата в страната. Предвидените 100 млн. лв., включително за осигурителните вноски, са планирани за разпределение така: за увеличаване възнагражденията на личния състав в системата на МО – 70 млн. лв. и 30 млн. лв. за назначаване на до 1 300 военнослужещи през 2018 г. с приоритет в декларираните формирования.  – Смятам, че финансовите средства за персонал на база списъчен състав, а не на щатен, не позволяват да бъдат на 100% попълнени вакантните длъжности.  – Основните причини за това, че военната професия не е привлекателна, са финансови. Хората не са удовлетворени от заплащането. Трудностите на службата оказват негативни ефекти и върху семейството, върху отглеждането на децата. Военнослужещият постоянно е на занятия и учения и неговото отсъствие влияе върху отглеждането и възпитанието на децата. Нищо не може да замени бащините грижи. Когато военният го преместят в друг гарнизон, а там няма работа за съпругата, детска градина за децата, няма и квартира и трябва да плаща наем, да издържа семейството с една заплата, мислите ли че ще бъде удовлетоврен от службата? Това също е част от непривлекателността на професията. Въобще трява да се развива и усъвършенствува психосоциалният модел за подпомагане на семействата на военнослужещите и особено при заминаване на мисия  или операция зад граница.  – Резултатите от проведените конкурси през последните години показват, за съжаление, тенденция на спад на кандидатите за постъпване на военна служба. Статистиката е следната: от 5-6 кандидата за едно място през 2013 г. до 1 кандидат за едно място през 2016 г. и по-малко от 1 за 2017 г. Тенденцията през 2018 г. е 1 кандидат за едно място. Съотношението  в отделните региони в страната е различно, зависи от икономическото развитие и безработицата.  – Тази година пред гражданите ще бъдат показани почти всички образци техника и оръжия, с които разполагаме.  Логично участието на техника в парада повишава разходите, тъй като трябва да бъдат добавени стойностите за горива, амортизационни отчисления на техниката и командировъчни средства за водачите. Средствата за парада са предвидени в бюджета на МО за подготовка на Въоръжените ни сили. Държавният бюджет не се натоварва допълнително нито с лев за това, че  ще има техника на парада. .  – Министърът утвърди докладна записка, с която  са разпоредени етапите, през които следва да бъде формирано новото Висше военновъздушно училище. Ще се създаде работна група с участието на офицери от Командването на ВВС, от факултет „Авиационен“ на Националния военен университет „Васил Левски“ и експерти от специализираната администрация на МО. Работната група трябва да разработи концепция за създаване на Висше военновъздушно училище. След нейното утвърждаване ще се пристъпи към изготвянето на Проект за създаване на Висше военновъздушно училище, който ще се съгласува вътрешноведомствено и съвместно с МОН, ще се внесе в Националната агенция за оценяване и акредитация.  Цялата организация трябва да гарантира успеха на начинанието, като същевременно не се наруши балансът във финансовото осигуряване на останалите държавни висши военни училища.  – Не.  – От месец април 2015 г. Въоръжените сили участват в операции по оказване на логистична поддръжка на структурите на МВР и охрана на държавната граница във връзка с увеличения миграционен натиск към България. За изминалите три години финансовите средства, изразходвани за участието в операции по охрана на границата, се осигуряват от бюджета на МО. За възстановяването им са изготвени искания до Министерството на финансите за отпускане  на допълнителни средства към военния бюджет за изпълнение на тези задачи. От месец октомври 2016 г., в изпълнение на европейски проект „Подкрепа на усилията на Р България за справяне с миграционен натиск по външните граници“, между МВР и МО беше сключено партньорско споразумение, с което се назначиха финансови средства за МО в размер на 7 268 000 лв. Тези средства покриват потребностите за командировъчни разходи в операциите до месец октомври 2018 г. Към 31.03.2018 г. по проекта на МО са възстановени 6 578 400 лв.  – Състоянието на авиационната техника е следното: неизправна – около 30% и с изтекъл ресурс и нуждаеща се от капитално-възстановителен ремонт – около 40%.  – Благодаря им  за техния професионализъм, отговорност и всеотдайност, с които издигат авторитета на нашата родина по света. Нека Свети Георги закриля тях и техните семейства!", "date": "2018.05.05", "title": " Началникът на отбраната генерал-лейтенант Андрей Боцев пред „Труд“: Армията има нужда от социална устойчивост\t\t\t"}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%bf%d1%80%d0%b8%d0%b7%d1%80%d0%b0%d0%ba%d0%b0-%d0%bd%d0%b0%d0%b2%d1%8a%d1%80%d1%82%d1%8f-200-%d0%b3%d0%be%d0%b4%d0%b8%d0%bd%d0%b8/", "text": "„Един призрак броди из Европа – призракът на комунизма“. С тези емблематични слова започва текстът на „Комунистическия манифест“, публикуван през 1848 г. в Лондон от един почти неизвестен дотогава пруски изгнаник, Карл Маркс и неговия съратник, съмишленик и спонсор Фридрих Енгелс. Но вторият не е останал така в историята, както първият. Защото днес няма зрял човек на планетата с неутрално мнение за Карл Маркс. Самото споменаване на името му вече е повод за противоречие, спор, скандал, размяна на любезности или удари с крайник. Пък било то и само по повод 200-годишнината от рождението му, която се отбелязва днес, на 5 май. И понеже всеки има собствено мнение за несъмнено една от най-влиятелните личности в и за историята на човечеството, няма да угаждаме никому. Няма и как. А за влиянието, което са оказали разсъжденията на Маркс от средата на ХІХ век, свидетелства най-малко статистическия факт, че през по-голямата част на втората половина на ХХ век всеки трети жител на Земята е живял под една или друга форма на „марксистка“ диктатура. Било то в Източна Европа, Азия, Африка, Южна или Латинска Америка. Портрети, статуи, бюстове и паметници на Маркс днес по света има колкото църкви, джамии, синагоги и пагоди взети заедно. Епохалният му труд „Капиталът“ е преведен на всеки език, подобно на Библията или Корана. И тези сравнения не са случайни, съзнавате защо – и трите книги са пролели и продължават да проливат равностойно кръвта на човечеството. Авторът също е преминал през началните фази на индоктринирането на младежта към вярност в „партията“ през 1980-те в България, преди да се срине тогавашният „строй“, комунистическата диктатура. И марксизмът беше религията. А пък тя, „опиум за масите“, но кой от онези пъдари да мисли за тези неща. Както и да е – нито с идването на демокрацията у нас нещо кой знае колко се промени откъм свободно мислене на обществото, нито марксизмът изчезна от света с края на Студената война. Икономическите и социални теории на Карл Маркс продължават да са двигател на втората, с тенденция съвсем скоро да се превърне в първа, икономика на света – Китай. Не случайно именно Китайската комунистическа партия (ККП) дари огромния бронзов паметник на Маркс в цял ръст, висок 5,5 метра и дело на техен творец, който ще се открие днес в Трир, родния му град. Жителите на Трир малко се изненадали, когато още през 2017 г. се свързали с тях от Пекин, да ги информират че желаят по случай тазгодишния повод да дарят статуята на града. И да я пренесат на собствени разноски. Както и да платят основната част от разходите по организирането на честванията в града за откриването й. И дадат посока на стотици хиляди китайски туристи, които да идват на поклонение до Трир. А президентът на Китай Си Дзинпин – надграждал с томове върху трудовете на Маркс в доктрината си за управлението на Поднебесната империя, която обяви на конгреса на ККП преди месец и половина – ще бъде днес там специално за повода. Идва по собствена инициатива. Именно, за да отдаде почит на духовния ментор, когото нарича „най-великият мислител на всички времена“ и „учителят на революция за пролетариата и всички трудещи се хора по света“. Както и да легитимира допълнително с Маркс политическия курс, който налага на страната си, след като се назначи за пожизнен президент през март. Си отправи официално препоръка към всички партийни членове да „четат марксистките трудове и да възприемат марксистките теории, като начин на живот и духовна цел“. С патос и всичко останало.  Министри от федералното правителство на Германия също ще присъстват на официалната церемония по откриването, но не и канцлера Ангела Меркел. Тя все пак е родена и израснала в Източна Германия. И колкото и да е видна историческа личност Карл Маркс, и германски принос към световната цивилизация, животът под изкривените форми на приложния марксизъм от времето на комунистическите диктатури не се забравя или прощава току така. Камо ли ако си ги преживял от гледната точка на бившата ГДР. Което пък не е никаква пречка за председателя на Европейската комисия Жан-Клод Юнкер, който ще е най-видният действащ политик от Стария континент на събитието, че даже и ще го открие със слово. Вероятно премерено, като това на президента на Германия Франк-Валтер Щайнмайер, излъчен от Германската социалдемократическа партия, първият приемник на ученията на Маркс още в края на ХІХ век. Който, макар и в изказване в четвъртък да го призна за „един от най-големите германски мислители“, го определи като „противоречив“ и със „закостеняло мислене“. И добави, че е невъзможно да се гледат теориите на Карл Маркс отделно от негативните ефекти, които са имали в социалистическите и комунистическите страни през годините. Германският президент също така обърна внимание, че не Маркс е имал вина за това, че с идеите му са злоупотребявали авторитарни, комунистически режими като тези в Съветския съюз или Източна Германия по време на Студената война. „Не трябва да се страхуваме от името на Маркс, но няма нужда и да му издигаме златни статуи“, настоя Щайнмайер. Е, китайската в Трир е бронзова. Засега. Съвсем сериозно! Историческият труд на Карл Маркс – тритомният Das Kapital е от седмица отново в класациите за най-продаваните книги в Германия. Носталгията вероятно… Германските телевизии излъчват биографични филми и коментарни предавания за живота му, а исторически най-буржоазният дясно-центристки вестник в родината на Бисмарк „Зюддойче Цайтунг“ сложи снимка на Карл Маркс на първата страница на неделния си брой миналата седмица. С това последното бащата на комунистическата теория няма как да не е направил поне един оборот около себе си. Там, където е.", "date": "2018.05.05", "title": " Бащата на “призрака” навъртя 200 години\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5-%d0%be%d1%82-%d0%b2%d0%b5%d0%ba%d0%b8-%d0%b2%d0%b5%d0%ba%d0%be%d0%b2-%d1%81%d0%b0-%d0%b2/", "text": "България и Балканите са част от Средна Европа, а не от Източна Европа – този трудно оспорим природогеографски факт до такава степен е неглижиран от европейските политици, че геополитическите понятия на идеологическата блокова принадлежност почти са изместили реалните факти от географията и историята на земите и народите. Запад и Изток – са два термина, придобили абсурден политически отенък, доста различен от посоките в компаса. До преди четвърт век Европа свършваше при Виена и всичко на изток от Австрия тънеше в мъгла и мрак. България и Румъния бяха „Изток”, но пък Гърция, Финландия и Турция бяха  „Запад”, а сега пък и балтийските страни са  част от „Запада”, а дори и от Еврозоната. България и Румъния са си Запад спрямо Москва и Изток спрямо Брюксел. Ако съпоставим политическата и природогеографската карти на Европа и обозначенията на регионите в тях, няма как да не се сблъскаме със странни разминавания в терминологичния апарат. Географите са свикнали с тях и сякаш не се дразнят, защото едното било природогеографска наука, а другото – политическа, тоест променлива в историческото време картина на междудържавното разположение на силите, а то, както се знае, е твърде изменчив фактор. Всъщност, политическата карта отразява моментното състояние на властовите възможности за завоюване и отстояване на държавните територии, а природогеографската карта отразява трайните непроменливи териториални дадености. В каква част на Европа се намира България? Европа е най-големият евразийски полуостров, който поради изключително голямото си цивилизационно значение за цялата планета, реално представлява самостоятелен политически континент. По официални данни най-западната точка на континента Европа е португалският нос Кабу да Рока (9°29’ з.д.), разположен на брега на Атлантическия океан, намиращ се в Западното полукълбо. Най-източната точка на континента е разположена в подножието на Полярен Урал, близко до Байдарацкая губа (67°20’ и.д.), като общо измерването в меридиани обхваща приблизително 76 мерни единици. Разстоянието по посока запад-изток между най-крайната западна и най-крайната източна точка е около 6800 км. Спрямо Гринуичкия (Нулевия) меридиан Европа е разположена в двете полукълба – Източно и Западно, като преобладаващата част е в Източното полукълбо. Най-западната точка на съвременната държава България е връх Връшка чука при  р. Тимок (22°21’и.д.), а най-източната е нос Шабла на Черно море (28°36’ и.д.). Всеки образован човек може сам да се увери чрез малки изчисления, че ако възприемем географското деление на Европа на Западна, Средна и Източна с относително съразмерни части, то България и Балканският полуостров попадат в Средна Европа, а не в Източна Европа. Ако се откажем от политически манипулативното деление на европейското пространство на две несъразмерни части и  възприемем по-адекватното на реалността деление на Европа на три равностойни части, съобразени с природогеографските реалности, то става очевидно, че от гледна точка на географските координати по меридиани, измерващи отстоянието от нулевия Гринуички меридиан, България и Балканите се намират в Средна Европа, а от гледна точка на географските координати по паралели, измерващи отстоянието от Екватора – те се намират в Южна Европа. Понятието Средна Европа, което е много разпространено до Втората световна война (макар и в твърде разтеглив контекст и съдържание), изведнъж изчезва и на негово място се въвеждат политически  обременените понятия Западна и Източна Европа, които съответстват на западните разбирания за Западен свят и Източен свят. Като резултат от студената война възниква концепцията, според която в Западна Европа се включват всички страни, които застъпват позицията на САЩ по отношение на режима в Съветския съюз и страните от Източния блок, които изповядват съветската доктрина. Видимо е, че тази концепция е чисто политическа и няма нищо общо с географската реалност. Съвременното ни официално регионализиране на Европа все още е доста политизирано с цел политическо психовъздействие върху населението. От географска гледна точка Европа обикновено се разделя на западна, централна (средна), северна, южна и източна (границата е по диагонална линия, свързваща делтите на Висла и Дунав), но  Балканския полуостров твърде често е поставян в политическия регион, наречен Югоизточна Европа. Всъщност, строго научно погледнато, Балканите се намират в южния дял на Средна Европа. И следователно всички балкански народи следва да се самоопределят като средноевропейски народи, с произтичащите от това деление последици, включително и за самочувствието им. Осъзнаването на този  факт от реалността има огромно значение за бъдещето на региона, наречен  Балкански полуостров и народите, съществуващи на балканските земи от хилядолетия. Това е тяхната земя, техния дом и те трябва да са наясно с неговата същност и статут. Балканската земя е тяхна собственост, на основание изначално придобивно право, но това право трябва да се охранява и брани, защото не са малко мераклиите да я „лапнат”. Балканските земи и народи са били многократно завладявани, рязани и прекроявани от външни сили, а щом започнат да набират сила и придобиват международна значимост – и бомбардирани от други привидно християнски народи. Според т.н. Велики сили, т.е. големи по територия и военна мощ, дребните държави нямат право на  самостоятелно съществуване. Сега искат от нас солидарност тези, които никога не са били солидарни с нас и винаги са се солидаризирали с враговете ни. Обвиняват ни, че сме били стоели в разкрачен стоеж между Запада и Изтока, вместо да клечим само на западния си или на източния си крак, тоест бавили сме се да направим правилния избор. За всеки от враждуващите помежду си гиганти, правилната позиция е неговата. Да, ама не! Всеизвестно е, че в рискова ситуация като сегашната, най-подходящата поза е с леко разкрачени крака, присвити ръце и юмруци, готови за отговор на всякакви крушета. Гръб в гръб, в кръгова самозащита – така трябва да отговорят балканците на мераците на тези, които се питат: „Кому принадлежат Балканите?“ и „Кой  ще лапне Балканите“. Никой. Тези земи са от Бога поверени на балканските народи и те вече няма да ги предадат никому. И ще държат мераклиите надалече от земите си. При сблъсъка на правото на силата със силата на правото хвърчат искри. Силата все още не е отстъпила на правото. Правото все още не е победило. Но и това ще стане. В китайската „Книга на промените”, която императорите са били длъжни да знаят наизуст, има една хексаграма (11 ІІ), която гласи: „Хората (държавите) със „широка” натура, имащи склонност към авантюри, не трябва да бродят по околните пътища, забравяйки, че достигането на целите се осъществява по средния път.” Тогава се постига „Разцвет. Малкото си отива, идва голямото. Щастие и благоприятсване в делата.” (хекс. 11) Живеем в безвремие. Времето на тъй наречените Велики сили е изтекло, а  времето на духовно узрелите народи идва, но все още не е настъпило. Западните земи бавно потъват в мрака на Залеза. Зад източните земи едва се прокрадват първите лъчи на Изгрева. А по средата сме ние –  почти узрелите народи на водоразделните възвишения, на средния път на благоразумието, баланса и въвеждането на реда в хаоса.", "date": "2018.05.05", "title": " България и Балканите от веки веков са в Средна Европа\t\t\t"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d1%84%d1%80%d0%be%d0%bd%d1%82%d0%b5%d0%ba%d1%81-%d0%bf%d0%be%d1%82%d0%b2%d1%8a%d1%80%d0%b4%d0%b8/", "text": "Говорителят на „Фронтекс“ Ева Монкър потвърди съобщенията за тревожно нарастване на притока на мигранти от Турция в Гърция. По думите й все още е рано да се твърди, че се оформят нови бежански маршрути. “След кризата от 2015 година, мандатът на агенцията беше засилен съществено. Един от новите инструменти е резервът от 1 500 служители за бързо реагиране. Нашите операции вече са доста по обхватни и имаме съществено присъствие на всички основни миграционни маршрути. Провеждаме операции в Испания, в Италия и Гърция, както и операции в България, заяви говорителят на „Фронтекс” пред  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Говорителят на „Фронтекс“ потвърди съобщенията за тревожно нарастване на мигрантския поток от Турция към Гърция"}
{"url": "https://trud.bg/%d1%81%d0%b5%d0%bc%d0%b5%d0%b5%d0%bd-%d1%81%d0%bc%d1%8f%d1%85-%d1%81%d1%8a%d1%81-%d1%81%d0%bc%d0%be%d1%82%d0%b0%d0%bd%d0%b8-%d1%87%d0%b5%d0%bd%d0%b3%d0%b5%d1%82%d0%b0/", "text": "Продължението на изненадващия хит „Супер патрул“ пристига в българските кина с репутацията на една от най-успешните комедии за пролетния сезон. Амбицията на филма е да предложи семеен смях със смотани ченгета и да изсипе в очите на публиката колекция от зрелищни гафове и хумористични недоразумения.  Когато между САЩ и Канада възниква граничен спор, членовете на „Супер Патрул“ – Мак, Торни, Фостър, Заека и Фарва са повикани, за да изградят нов пропусквателен пункт в спорната зона. Според създателите на филма „нетрадиционните полицейски методи и лавината от шеги, ще накарат и най-разкрепостените да се изчервят“. Сценаристи на натъпкания с комедийни трикове филм са Ерик Столханске, Пол Сотър, Стив Лем, Кевин Хефернън и Джей Чандрашекхар, който е и режисьор. Главните роли са поверени на Брайън Кокс, Кевин Хефернън, Ерик Столханске, Пол Сотър, Стив Лем, Джей Чандрашекхар, Роб Лоу. Специално внимание заслужава и легендарната Линда Картър, която още преди десетилетия изигра „Жената чудо“. Тя все още е в прекрасна физическа форма и се завръща с интересна роля в премиерната полицейска комедия.", "date": "2018.05.05", "title": " Семеен смях със смотани ченгета\t\t\t"}
{"url": "https://trud.bg/%d1%82%d0%b0%d0%b9%d0%bd%d0%b8%d1%8f%d1%82-%d0%b4%d0%bd%d0%b5%d0%b2%d0%bd%d0%b8%d0%ba-%d0%bd%d0%b0-%d0%b0%d0%b4%d0%be%d0%bb%d1%84-%d1%85%d0%b8%d1%82%d0%bb%d0%b5%d1%80/", "text": "“Тайният дневник на Хитлер” е фикционално произведение, основано на точни исторически и биографични факти: започва от деня на арестуването на Хитлер след неуспешния Бирен пуч в Мюнхен през ноември 1923 г. и приключва през декември следващата година, когато той е освободен след амнистия. Авторът Харис Влавианос определя творбата си като “измислен повествователен документ”: “Открай време ме занимава “феноменът Хитлер”. Как един незначителен човек с натрапчиви идеи, ниско потекло и оскъдно образование е успял да омае германците, да ги завладее, да торпилира с евтината си реторика политическия договор на времето, да поведе една страна по път, оказал се най-унищожителният за целия свят и за самата нея, и да се превърне в олицетворение на абсолютното зло? Колко мощно трябва да е било усещането за национално унижение и всеобщо отчаяние, че германското общество да приеме Хитлер като Месия, способен да възвърне наранената му гордост?” Каква е целта на тази книга? Отговорът е в настоящото възраждане на национализма, фундаментализма и популизма в световен мащаб. Авторът желае да ни доближи до истината като предупредителен знак да не допускаме европейският дом да рухне. Харис Влавианос е известен гръцки учен, поет, писател и есеист, роден през 1957 г. в Рим. Завършва философия в Университета в Бристол и политология и история в Оксфорд. Издал е единайсет стихосбирки, преводи на Уолт Уитман, Езра Паунд, Т. С. Елиът, на съвременни англоезични поети. Преподава история и политология в Американския колеж в Гърция, води семинари по поетическо изкуство в издателство “Патаки”.     Ноември 1923 – декември 1924  14 ноември 1923 г. Жестоко се провалихме. Негодниците Кар, Зайсер и Лосов ни предадоха. Искаха да организират свое движение и да ме отстранят от играта. Бяха решили да провъзгласят Бавария за независима държава, да я откъснат от останалата Германия и да качат Рупрехт на трона! Ако този глупак Лудендорф не беше ги оставил да си тръгнат от “Бюргербройкелер”, сега властта щеше да е в нашите ръце. Изгубихме шестнайсет мъже. Всички те бяха герои. Паднаха за възраждането на Германия. Имената им трябва да останат завинаги в паметта на всеки истински патриот.  • • •  Аз съм едно нищожество. Трябваше да умра заедно с тях. Защо позволих на Шойбнер-Рихтер да ме блъсне на земята, когато полицията откри стрелба? Да го гледам как рухва, потънал в кръв, а аз да се отърва като последен страхливец! А Лудендорф не само не побягна, ами с високо вдигната глава се отправи към вражеските редици през дъжд от куршуми. Защо не намерих куража да се самоубия по-късно, когато потърсих убежище в дома на Ханфщенгл? Все още не знам защо оставих Хелене да ми издърпа пистолета от ръката. Вестниците в цялата страна ни се подиграват. Наричат нашата революция “смехотворен бирен пуч”, а мен – “пионката на генерала”. Някои дори побързаха да публикуват мои некролози, в които се казва, че “Хитлер е политически мъртвец”. Всичко мога да понеса, но не и позора.  • • •  Изпитвам ужасна болка в рамото. Дали не съм си счупил някоя кост? Не искам нищо. Само малко вода. И да затворя очи – завинаги, ако е възможно.  15 ноември 1923 г.  Не спах цялата нощ. Болките са непоносими. Не сложих и залък в устата си. Нито ще сложа. По-добре да умра тук вътре. Като герой.  21 ноември 1923 г.  Гробищата на Историята са пълни с провалили се революционери, неуспели да доведат докрай свещената си мисия. Аз съм един от тях. След смъртта ми никой няма да си спомня за мен. Свършено е с мен.  • • •  23 ноември 1923 г.  Нашата Партия беше поставена извън закона. Това бе последният акт от драмата.  25 ноември 1923 г.  Днес беше ред на Хелене. Донесе ми супа с месо и ме принуди да я изям пред очите ?. Доставих ? това удоволствие. Жените, с изключение на майка ми, никога не са ме интересували – смятам ги за скудоумни, те прилагат прозрачни хитрини. Но по някаква причина не мога да устоя на Хелене. Мъжът ? е голям щастливец. Такава жена бих искал да имам до себе си. Да може да ме въодушевява в миговете, когато се огъвам. Какво ли толкова намира у Ханфщeнгл! Е, разбира се, той е аристократ, учил е и в Америка, а аз съм обикновен селянин, провалил се човек на изкуството, едно нищо.  26 ноември 1923 г.  Затвориха ме тук, като смятаха, че така ще ме обезвредят. Че ще сломят духа ми. Че ще разтурят Партията ми. Огромна грешка! Като ме лишиха от свобода, те ме направиха още по-силен. По-решителен да продължа делото си. А освен това идиотската държава ми предоставя безплатно образование. Ще превърна затвора в университет. Килията си – в необятна библиотека. Нека погледна на затворничеството като на предоставила ми се възможност: сега ми се предлага безкрайно време да прочета необезпокояван онова, което от доста време съм си набелязал, за да попълня празнотите си. Градежът, който смятам да издигна, ще се крепи върху непоклатими идеи, а не върху гнили аргументи. На такива нашият народ се е наситил. Във всяка мюнхенска бирария срещаш парвенюта, готови да спасят Германия. А как? Със сгъваемите си джобни бръсначи ли? Основите, върху които ще градя, ще бъдат големите философи и мислители на нацията. Кант, Хегел, Фихте, Шопенхауер, Ницше ще бъдат моите светли пътеводни звезди. А редом с тях Вагнер, Чембърлейн, Лагард. Необходима е точно такава пауза след въоръжения конфликт. Преди да се хвърли върху плячката си, хищникът дебне в храстите, притаява се и изчаква подходящия момент, в който ще се хвърли стремително напред. Сега аз съм този хищник. Нека треперят онези, които ще се опитат да попречат на плановете ми.  Неуспехът, разгромът са най-висшата форма на човешкия опит. Но втори провал няма да има. От тук насетне всеки мой ход ще бъде много добре планиран. Аз няма да допусна импулсивността ми отново да вземе връх над мен.", "date": "2018.05.05", "title": " Тайният дневник на Адолф Хитлер\t\t\t"}
{"url": "https://trud.bg/%d0%ba%d0%b0%d1%82%d0%b0%d1%80-%d0%bf%d1%80%d0%b8%d0%b4%d0%be%d0%b1%d0%b8%d0%b2%d0%b0-19-%d0%b2-%d1%80%d0%be%d1%81%d0%bd%d0%b5%d1%84%d1%82-%d0%be%d1%82%d0%bc%d0%b5%d0%bd%d1%8f-%d1%81%d0%b5-%d1%81/", "text": "Катар придобива дял от близо 19 процента в Роснефт, спасявайки руския петролен гигант от неуспешна сделка с китайския конгломерат Си И Еф Си (CEFC), предаде Ройтерс. Постигнатото споразумение заздравява връзките между Москва и Доха в момент, когато Катар е бойкотиран от съседите си в Залива. Държавният Катарски инвестиционен фонд (QIA) първоначално бе купил заедно с швейцарския консорциум Гленкор (Glencore) 19,5 процента в Роснефт за 10,2 милиарда евро (12,2 милиарда долара) при частичната приватизация на руската компания през 2016 година. Миналата година обаче консорциумът се съгласи да продаде дял от 14,16 процента в Роснефт на Си И Еф Си за 9,1 милиарда долара. Сделката се възприемаше като ключова в разширяването на отношенията между Русия и Китай – най-големия енергиен износител и съответно потребител. Тя обаче се натъкна на проблеми, тъй като китайските власти започнаха разследване на основателя и председател на управителния съвет на китайската компания Е Цзянмин за предполагаеми икономически престъпления. Гленкор съобщи снощи, че консорциумът, който продаваше дела си в Роснефт, се разпуска и допълни, че Катар и Гленкор сега ще притежават пряко дялове. Катарският инвестиционен фонд ще контролира 18,93 процента от акциите на компанията, а Гленкор ще държи около 0,57 процента. Роснефт бе сериозно засегнат от американските санкции срещу Русия, наложени заради анексирането на Крим и заради ролята на Москва в кризата в Източна Украйна. Източници близки до Катарския инвестиционен фонд посочиха, че Роснефт може да се окаже изгодна дългосрочна инвестиция, като се има предвид, че огромната компания струва 65 милиарда долара, въпреки че произвежда повече петрол от американската ЕксънМобил (ExxonMobil), чиято стойност е 324 милиарда долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Катар придобива 19% в Роснефт, отменя се сделката с китайската Си И Еф Си"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d0%bd%d0%b5-%d1%81%d1%8a%d0%b4%d0%b5%d1%82%d0%b5-%d0%bc%d0%b0%d1%80%d0%ba%d1%81-%d0%b7%d0%b0%d1%80%d0%b0%d0%b4%d0%b8-%d0%bf/", "text": "Председателят на Европейската комисия Жан-Клод Юнкер заяви, че германският философ Карл Маркс не бива да бъде съден заради престъпления, извършени от негови последователи десетилетия след смъртта му, предаде Асошиейтед прес. Юнкер говори днес на събитие по случай 200-годишнината от рождението на Маркс в западния германски град Трир, където е роден Маркс. Имайки предвид престъпленията, извършени от революционери в Русия, Китай и другаде, Юнкер заяви, че “Маркс не е отговорен за всички зверства, за които трябва да отговарят тези, за които се твърди, че са негови наследници”. Утре в Трир ще бъде открит висок 4,4 м паметник на Маркс, дарен от Китай. Германска организация, представляваща жертви на комунизма, разкритикува честването на на годишнината на Маркс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Жан-Клод Юнкер: Не съдете Маркс заради престъпленията на последователите му"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d0%ba/", "text": "Председателят на Парламентарната група на ГЕРБ и зам.-председател на партията Цветан Цветанов присъства на празника на чевермето в Златоград. Заедно с него гости на празника са евродепутатът от ГЕРБ/ЕНП Владимир Уручев и народният представител Станислав Иванов. На събитието присъства и председателят на Народното събрание Цвета Караянчева, както и депутатите от ГЕРБ-Смолян Даниела Дариткова и Красимир Събев. „Радвам се, че за четвърта поредна година съм тук и че подобни традиции могат да стигнат до всички българи. Искам да благодаря на кмета Миро Янчев, който прави нещо невероятно. Златоград в момента е препълнен с туристи и изживяването е страхотно“, заяви Цветан Цветанов. Председателят на ПГ на ГЕРБ благодари и на проф. Николай Овчаров, който съпътства всяка инициатива, която пази духовността и автентичността на народа ни. Той сподели, че родопската му носия е от Златоград и тя е един добър символ. Ножът в пояса му бе подарен току-що от жител на Батак. Той с радост отбеляза, че днес времето е по-благосклонно към събитието в Златоград, като направи сравнение с предходната година, когато през нощта бе валял дъжд и майсторите бяха доста притеснени дали ще успеят да си свършат работата качествено. „Тази година се надяваме всичко да е наред и хората да се заредят максимално с позитивна енергия. Има много хора, които идват за първи път. И сега като вървяхме към центъра, облечени в носии хора казват: „Толкова добре се чувстваме в носиите и като виждаме, че около нас има толкова много хора с носии, се гордеем, че сме българи и че сме в Родопите – в една от перлите на Родопите – Златоград“, посочи още Цветанов. Кметът на Златоград Мирослав Янчев заяви, че с всяка изминала година стават по-добри в майсторлъка с чеверметата, защото това вече за пета поредна година това се случва в Златоград. „Хубавото е, че освен автентичното приготвяне на чеверметата, народните носии, може да се види красивата Родопа планина – едно от най-важните неща в днешния Гергьовден. Защото Родопа планина винаги има какво да покаже“, коментира Янчев и уточни, че 150-те чевермета се приготвят от 80 човека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Цветан Цветанов присъства на празника на чевермето в Златоград (СНИМКИ)"}
{"url": "https://trud.bg/%d0%bd%d0%b0%d1%81%d0%b0-%d0%b8%d0%b7%d1%81%d1%82%d1%80%d0%b5%d0%bb%d0%b2%d0%b0-%d1%81%d0%be%d0%bd%d0%b4%d0%b0-%d0%ba%d0%be%d1%8f%d1%82%d0%be-%d1%89%d0%b5-%d0%b8%d0%b7%d1%81%d0%bb%d0%b5%d0%b4%d0%b2/", "text": "Американската космическа агенция НАСА ще изстреля днес първата си сонда-робот, която ще изследва недрата на Марс, предаде Ройтерс. Космическият апарат е оборудван със сеизмограф, който да засича и най-леките “марсотресения”. Възоснова на измерванията учените се надяват да установят плътността, състава и дълбочината на пластовете на Марс, отбеляза професор Том Пайк от Импириъл колидж Лондон. “Не смятаме, че тектонните плочи на Марс са активни колкото на Земята, но в момента наистина не знаем. Така че като видим сеизмологичните измервания, това ще е изключително важна информация за нас.” Учените смятат, че някога ядрото на Марс е било течно както земното и то осигурява магнитното поле на планетата. Сондата трябва да установи дали това още е така като използва радио оборудване, за да наблюдава оста на въртене на планетата, каза доктор Сюзън Смрекар. “Ако вземете сварено и сурово яйце и ги завъртите, те се клатят с различна скорост заради разпределянето на течността вътре. Така че като следим сондата много внимателно, ще успеем да разберем как се поклаща Марс, което ще ни даде доста информация за ядрото му.” Сондата “ИнСайт” трябва да достигне Червената планета след шест месеца, а мисията й по изследване на дълбините на Марс ще продължи около две години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " НАСА изстрелва сонда, която ще изследва недрата на Марс"}
{"url": "https://trud.bg/%d0%bd%d0%b0%d0%b2%d0%b0%d0%bb%d0%bd%d0%b8-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%80%d0%b5%d1%89%d1%83-%d0%bf%d1%83%d1%82/", "text": "Два дни преди церемонията по встъпване в длъжност на руския президент Владимир Путин, спечелил четвърти мандат на изборите на 18 март, опозиционният лидер Алексей Навални призова поддръжниците си да излязат на улицата и да протестират, предаде ДПА. Планирани са демонстрации в 90 руски града под наслова “Той не е наш цар!”. Руските власти се опитаха да предотвратят демонстрациите, като извършиха арести в няколко града или обискираха офиси на организацията на Навални. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Навални призова за протести срещу Путин в 90 руски града"}
{"url": "https://trud.bg/%d1%85%d0%b0%d0%ba%d0%b5%d1%80%d0%ba%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb%d0%b0-%d1%81%d1%82%d0%be%d1%82%d0%b8%d1%86%d0%b8-%d1%85%d0%b8%d0%bb%d1%8f%d0%b4%d0%b8-%d0%b4%d0%be/", "text": "Хакерка е откраднала стотици хиляди долари от банкови сметки на Парис Хилтън, както и голи снимки, предаде ТАСС. Нарушителката Пейцар Бкчадзян вече е заловена. Тя е успяла да проникне онлайн до банковите сметки на Парис Хилтън и с данни от кредитните й карти да резервира билет за новогодишната вечер в хотел “Рузвелт” в Лос Анджелис през 2015 г. На празника тя също плащала с кредитните карти на Парис Хилтън. Сметката достигнала около 40 000 долара. Обвиняемата две години редовно е използвала сметките на Парис Хилтън. Тя е откраднала и голи снимки на хотелиерската наследничка, които тя е съхранявала в облак. Хакерката е арестувана през 2017 г. и се е признала за виновна в заговор и електронна измама. Прокуратурата иска да бъде лишена от свобода 57 месеца и да възстанови на потърпевшата пълната открадната сума от над 318 500 долара. Присъдата ще бъде обявена на 7 май. Парис Хилтън е на 37 години. Тя е праправнучка на основателя на хотелите “Хилтън” Конрад Хилтън. Прочу се като светска особа. Пресата следи отблизо личния й живот. Парис Хилтън се изявява също като актриса, фотомодел и дизайнер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Хакерка откраднала стотици хиляди долари и голи снимки от Парис Хилтън"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba/", "text": "Лек автомобил се е ударил в мантинелата на път II-73 Шумен – Смядово при разклона за село Кълново, съобщиха от ОД МВР-Шумен. По първоначална информация четирима души са откарани в болница за преглед. Няма данни те да са сериозно пострадали. От ОД МВР-Шумен апелират към шофьорите да преминават през участъка с повишено внимание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Четирима пострадаха при катастрофа край Шумен"}
{"url": "https://trud.bg/%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8-%d1%81%d1%80%d0%b5%d1%89%d1%83-%d0%bc%d0%b0%d0%ba%d1%80%d0%be%d0%bd-%d0%b2-%d0%bf%d0%b0%d1%80%d0%b8%d0%b6-%d0%b8-%d0%b4%d1%80/", "text": "Демонстрация срещу политиката на френския президент Еманюел Макрон ще се проведе днес във френската столица, два дни преди да се отбележи първата годишнина от избирането му за държавен глава на втория тур на президентските избори, предаде Франс прес. Подобни демонстрации са планирани и в градовете Рен, Тулуза, Бордо и Страсбург. За мерките за сигурност в столицата по време на демонстрацията днес ще се грижат 2000 полицаи и жандармеристи, след като традиционните шествия за 1 май бяха белязани от размирици. Организаторите на протеста днес в Париж са го нарекли иронично “Празник за Макрон и неговия свят”. Вдъхновител на протеста е радикалната лява партия Непокорна Франция на Жан-Люк Меланшон. Планира се “празникът за Макрон” в Париж да започне от Площада на Операта с пикник и концерт. После ще има шествие, което ще приключи вечерта с друг концерт на Площада на Бастилията.  Шествието ще придобие дори облика на карнавал, тъй като в протестния кортеж ще има четири карнавални платформи, посветени на Юпитер, Дракула, Наполеон и на Съпротивата. На първите три карнавални платформи ще има хора, дегизирани като Макрон, а на четвъртата протестиращите ще могат да се качват и да изразяват недоволството си от президента и да отправят исканията си към него. Ще има и два автобуса с открит втори етаж, като на единия от тях Меланшон ще говори пред множеството. Този автобус е кръстен “Спрете Макрон”. В началото на протестното шествие пък ще има 200 представители на различните отрасли, водещи социална “битка” с властите – железничари, студенти, здравни работници. Политици няма да присъстват на първа линия, а ще бъдат по-назад в шествието. Организаторите на инициативата казват, че това е само първи етап и втори подобен ще има на 26 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Демонстрации срещу Макрон в Париж и други градове"}
{"url": "https://trud.bg/%d0%b8%d0%bd%d0%b4%d0%b8%d0%b9%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-14-%d0%b4%d1%83%d1%88%d0%b8-%d0%b7%d0%b0/", "text": "Индийската полиция арестува днес 14 души, заподозрени в отвличането, изнасилването и убийството на 16-годишно момиче в щата Джаркханд, предаде Асошиейтед прес. Местният съдия Джитендера Сингх обясни, че обвиняемите са отвлекли момичето, докато било на сватба в четвъртък. Смята се, че някои от тях са го изнасилили, преди да го пуснат да се прибере. Бащата на момичето се оплакало на членовете на съвета на селото, в което живеят, но обвинените мъже били пуснати, след като получили наказание от 100 коремни преси и глоба от 50 000 рупии (750 долара), каза Сингх. В петък разгневени от жалбата, обвинените мъже пребили членове на семейството на момичето. Те залели тинейджърката с керосин и я изгорили. Сингх допълни, че полицията издирва главния заподозрян по случая. Това е поредното подобно престъпление на фона на набиращото сила недоволство след изнасилването и убийството на 8-годишно момиче в Джаму и Кашмир и още няколко случая на сексуални посегателства срещу млади момичета през последните месеци, отбелязва ДПА. Макар правителството да прие редица закони, увеличавайки наказанието за изнасилване на възрастен до 20 години затвор, почти през няколко седмици се съобщава за поредното брутално сексуално посегателство, допълва АП. В отговор на нарастващия обществен гняв, породен от изнасилванията на деца, индийското правителство миналия месец одобри смъртно наказание за осъдените за изнасилване на дете под 12 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Индийските власти арестуваха 14 души за изнасилване и изгаряне на момиче"}
{"url": "https://trud.bg/%d0%b0%d1%83%d0%b4%d0%b8-q2-%d1%81%d1%82%d0%b0%d0%b2%d0%b0-%d0%b1%d0%be%d0%b9%d0%bd%d0%b0-%d0%bc%d0%b0%d1%88%d0%b8%d0%bd%d0%b0-%d0%bd%d0%b0-%d0%bf%d0%b0%d1%82%d1%80%d1%83%d0%bb%d0%b8%d1%82%d0%b5/", "text": "„Автомобилът е пъргав, набира бързо, не е тежък, а е стабилен на пътя. Еднакво добър е и за градски, и за извънградски условия. В него нашите служители са добре защитени при инциденти, а от друга страна – осигурява им се достатъчно качествена работна обстановка за едно 12-часово дежурство”. Така Ивайло Христов, ръководител на дирекция „Сигнално-охранителна дейност” във фирма „СОТ 161”, представя новите автомобили Ауди Q2, с които вече са снабдени патрулите за реагиране. Дружеството, познато от 25 години с името „СОТ 161”, е най-голямото от охранителния бранш в България. Към момента то изпълнява договори за охрана на над 100 000 обекта в цялата страна. Тъй като 70 000 от тях са в София, само в столицата денонощно дежурят 47 патрула (доста повече от патрулите на полицията и КАТ-София), които реагират на сигнали от охранителна техника в обектите и от задействани паник бутони.  Във фирмата работят над 5000 души и автопаркът й е от повече от 540 автомобила, сред които и бронираните коли за инкасо-услуги. „Преди да стигнем до идеята за новите Ауди Q2, направихме пълна ревизия на автопарка, на сервизната ни дейност, на средствата, които фирмата отделя за поддръжка, гориво и транспорт. Наложи се изводът, че следва да обновим автопарка с автомобили на оперативен лизинг, но без да ги придобиваме. Тоест – те остават собственост на лизингодателя и след 4 години, когато изтече срокът на договора ни, ще бъдат върнати”, разказа Христов. С „бойна машина” Ауди Q2 ще работят всички патрули в София, Пловдив, Варна, Бургас и Слънчев бряг, Благоевград, Плевен, Стара Загора, Добрич и Велико Търново. „Новият автомобилът е част от нашите високи изисквания към патрулите. Момчетата знаят, че трябва да започват смяна с чисти униформи, спретнати и бодри. И сегашните ни коли са от добри марки и модели, но стремежът ни е да вървим нагоре. Спряхме се на четири модела на Q2 с турбо дизел и турбо бензин, с различни обеми на двигателя и различни конски сили, които са около 150. Част от автомобилите са 4Х4 и тях ще използваме за труднодостъпни райони извън града”, допълва шефът от „СОТ 161”. Любопитен факт е, че Ивайло Христов е започнал работа във фирмата като обикновен охранител в средата на 90-те години, когато излязъл от казармата. Оттогава е преминал по всички нива в дружеството. „В онези години бяхме известни из София като „охранителите с голфовете”. Тогава колите ни бяха „Фолксваген Голф” 2, после Голф 3, така чак до Голф 5”, припомня си Христов. И допълва, че специфичното за един патрулен автомобил на охранители е, че се налага двигателят да работи дълго време на място. По този начин се появяват дефекти, тъй като самите автопроизводители нямат практика да тестват двигателите за подобна експлоатация на място. През зимата гардовете се топлят на работещ двигател, през лятото пускат климатик срещу жегата, в същото време трябва да захранват и средствата за комуникация, монтирани в автомобила. Фирма „СОТ 161” е известна със своя собствен център за мониторинг, в който постъпват сигналите от сигнално-охранителната техника във всичките 100 000 обекта в страната. Те се препращат автоматично на таблети, монтирани в колите, с пълно описание на обектите, необходими за техния щателен оглед. Приемането на всеки сигнал се потвърждава с бутон в колата и охранителите тръгват към обекта. При закъснение на потвърждаването с повече от 10 секунди, дежурният се свързва незабавно с патрула. При пристигане охранителите натискат същия бутон. Така реакцията по сигнала се отчита по време и място чрез GPS устройството, което е монтирано във всяка патрулна кола. Комуникационните системи са със софтуер, който е създаден и се поддържат от други дружества, които не са свързани по никакъв начин със „СОТ 161”. Така клиентите на охранителната услуга могат да получат информация за реакциите на патрула и на дежурния диспечер, без каквито и да е съмнения, че данните са манипулирани. Отделно от това разговорите се записват и ако има грешка, при проверка тя лесно може да бъде открита. „Нашите коли нямат специален режим на движение като полицейските. Затова всеки от шофьорите ни е инструктиран да не кара рисково и да спазва Закона за движение по пътищата. Въпреки че ни е скъпа всяка секунда, по-скъпи са ни животът и здравето на момчетата. Не отричам, че се е случвало патрулните ни автомобили да се движат с превишена скорост, но това са някакви изключения на фона на повече от 1000 реакции в денонощието. Всъщност, за да избягваме задръствания, движение в жилищни райони, където има ограничения на скоростта до 40 км/ч, стремим се да изработваме подходящи маршрути. Целта е патрулите да са разположени най-правилно в даден периметър така, че да стигат най-бързо до конкретен обект, като се избягват различни препятствия. За да се стигне най-бързо по най-късия възможен път са нужни и натрупан опит, и много тренировки. При нас имаме и от двете”, казва още Ивайло Христов.  – Политика на фирмата ни е да работим с възможно най-сигурната и модерна техника, в това число и автомобилите. От началото на 90-те години досега сменихме много марки и модели, но винаги сме имали стремеж да купуваме само нови коли за патрулите. Последният ни избор е „Ауди”, серия Q2, от който през последните месеци взехме 116 автомобила! С тях нашите служители могат да работят и в градски и извънградски условия. Голяма част от колите са със задвижване 4Х4 и се използват във вилните зони, кварталите в полите на Витоша, както и на други трудно достъпни места. Вече сме готови с подмяната на всички автомобили в движение и резерв, така че нашите клиенти могат да заминат в отпуск и да са спокойни, че ние сме в пълна готовност да защитим имуществото им. Навремето – през 90-те години, във фирмата беше прието за нормално да се пристига за 5 минути, но с увеличаване броя на патрулите, подобряване качеството на колите и с придобития опит, вече измерваме реагирането на всеки сигнал в секунди. Пред мен е отчета на реагирането в София за март и мога да посоча средните времена за реакция на всяка смяна през денонощието, което варира в рамките на 2 минути 4 секунди до 2 минути и 19 секунди за всичките 47 автомобила на дежурство. Това означава, че в много случаи времето ни за реакция е под 2 минути, а понякога и под 60 секунди! Непрекъснато намаляваме средните времена за реакция и в страната, където насочваме не малка част от новите коли.  – Не можем да си позволим да вдигаме цените, които не са увеличавани от създаването на „СОТ 161” досега. През всичките тези 25 години ние не пестим средства, непрекъснато инвестираме и правим сериозни разходи, за да се развиваме и повишаваме качеството на нашите услуги. В същото време се налага дори да намаляваме таксите за охрана, да правим промоции и т.н., поради борбата с нелоялната конкуренция. Със сигурност някой ще каже, че това е свободен пазар, че точно в това е силата на пазарната икономика и аз бих се съгласил, ако при сигнално-охранителната дейност не ставаше дума за нарушения, допускани от много фирми, които остават незабелязани от държавата. Към нас тя е твърде взискателна и „СОТ 161” през 2017 г. беше обект на седем данъчни проверки, въпреки че е най-големия данъкоплатец в охранителния бранш и е единствената охранителна фирма между първите 180 компании на България по платени данъци. Докато за хиляди охранителни фирми явно не достига време за проверки, след като могат спокойно да не събират ДДС и да обявяват условия за охрана, без да разполагат с ресурс и реални възможности за изпълнението им. Точно това установяваме при проучванията си за закупуване на охранителни фирми, както и при офериране на услугите ни, където критерият “най-ниска цена” е водещ. Надяваме се, че с въвеждането на минималните изисквания за Сигнално-охранителна дейност, която вече е регламентирана в новия ЗЧОД, усилията ни, направените инвестиции и качеството на нашите услуги ще бъдат по-често забелязвани и оценявани.  – И най-калпавият регламент е за предпочитане пред хаоса, респективно липсата на правила и ред. Самият факт, че сигнално-охранителната дейност е призната за охранителна услуга за нас е достатъчен да искаме законът да се прилага.  Наблюдаваме отстрани реакциите на наши колеги и браншови организации срещу новия ЗЧОД и донякъде се радвам, че нещо може да ги обедини. За разлика от нас, всички тези асоциации имаха привилегията да бъдат канени за мнения и предложения при подготовката на закона, дори участваха в работни групи в парламента преди гласуването му в Народното събрание, обаче едва сега заедно излизат на протест срещу закона?! Както се казва, “След дъжд качулка”! Предполагам, дават си сметка какъв път трябва да се измине, за да се променя закон, защото той вече, така или иначе, е в сила! Дано са осъзнали необходимостта от създаването на единна браншова организация, която да има авторитет, законово основание и лостове, за да отстоява интересите на всички охранителни фирми. Нека използват ситуацията, за да се договорят и учредят тази организация, към която и ние с готовност ще се присъединим.  Що се отнася до закона, аз също не приемам услугите “Охрана на урбанизирани територии”, както и “Охраната на питеи?ни и развлекателни заведения, дискотеки, игрални и компютърни зали”. Но, не поради това, че се изземват ангажиментите на полицията по охраната на обществения ред в градове и села и се прехвърлят на частните охранители. Вярно е, че опазването на обществения ред, който включва и защитата от престъпни посегателства спрямо гражданите и тяхното имущество, е конституционен и законов ангажимент на Министерския съвет и най-вече на МВР. Когато обаче съпоставим текстовете за предметите на дейност в Закона за МВР и ЗЧОД, както и принципите, въз основа на които министерството и фирмите осъществяват дейността си, ще установим пълно сходство, като някои точки се препокриват буквално. Означава ли това, че целият Закон за частната охранителна дейност следва да се отмени като противоконституционен и частните охранителни фирми да се закрият, защото единствено дейността на МВР е насочена към противодействие на престъпността, т.е. противодействието е само негово задължение? Очевидно – не. В случая става дума за взаимодействие, предвидено и в двата закона – вижте чл. 3, т.8 на Закона за МВР и чл. 3, т. 5 на ЗЧОД. За всички е ясно, че бюджетните средства на МВР не достигат и помощта на охранителните фирми е добре дошла. Но не и с измислени охранителни услуги. Защото и двете услуги имат аналог в чл. 5, ал. (1) на ЗЧОД – едната е “сигнално-охранителна дейност”, а другата “охрана на имуществото на физически и юридически лица”.  – Знае се, че големите фирми в бранша предоставят собствена техника за ползване от клиентите, но срещат трудности с издръжката на охранителен състав с приходи само от 100-200 обекта. Ако въпросните кметове на малки селища, някои от които сигурно и без друго организират търгове за охрана на общински обекти, подготвят тръжни условия за издръжка на 4 до 8 охранители, с ангажимент от охранителната фирма да обезпечи жителите на общината с технически средства за охрана, респективно с паник бутони, охранителната услуга ще придобие смисъл и ще бъде значително по-ефективна. Освен патрулиране, ще се осигури целенасочена реакция при алармен сигнал и при възникване на конкретен проблем.  – В рамките на срока, предвиден за публично обсъждане, дадохме предложения за допълване на някои текстове от наредбата за минималните изисквания.  Според нас за получаването на лиценз за осъществяване на сигнално-охранителната дейност трябва задължително да бъде посочено изискването за необходимото оборудване и системите, с които мониторинг центъра на фирмата гарантира приемането и обработката на сигналите от обектите, както и ефективното управление и контрол на мобилните охранителни патрули. Тъй като времето за реакция е ключово при избора на охранителна фирма, от особено значение е лицензиращият орган да проверява начина, по който времето се контролира и доказва спрямо поетите ангажименти към клиентите. Съпоставимо по важност е и наличието на необходимото оборудване в автомобилите на фирмата, без което контрола на времето за реакция може да се окаже невъзможен.  Нямахме шанса да участваме в редактирането на наредбата член по член, както се разбра впоследствие, защото не бяхме поканени от Главна дирекция „Национална полиция” на работна среща, отново само с представители на асоциации, състояла се преди няколко дни в нейната сграда. Затова, сега не знаем какво е променено от първоначалния проект и дали нашите допълнения са приети. Приемам това като неуважение към нас, след като „СОТ 161” охранява 100 000 обекта със СОТ и над 1 000 обекта с физически сили, а колегите от полицията знаят, че през нощта в София имаме числено преимущество. Смятам, че нашата фирма и охранителния бранш като цяло, заслужават по-голямо внимание и признание, защото в медиите се дава гласност само на произшествия и инциденти с неприятни последствия, докато към предотвратените престъпления, заловените нарушители и отзивите на благодарните ни клиенти медиите и полицейските органи се отнасят с безразличие.  – Не сме против, защото законът е в сила, но за сигнално-охранителната дейност, наредбата може да конкретизира изискването екипите да се състоят от двама и повече охранители. Ние държим нашите охранители да са двама и през деня, и през нощта, защото сме загрижени за тяхната безопасност, а така гарантираме и по-добра услуга на клиентите ни. Практиката ни е показала, че при сигнал от паник-бутон, дори и през деня, много често може да става дума за извеждане от обектите на пияни или агресивни посетители, за сбивания, а понякога и за въоръжен грабеж. Да пратим сам служител е рисковано, а и неефективно. Естествено, разходите се увеличават съществено, а точно това не се харесва на повечето фирми. Но, нали охраната е “търговска дейност”. Евтиното си е евтино, така че, нека клиентите да избират. Ако те постъпват разумно, както досега, няма да имаме повод за безпокойство.", "date": "2018.05.05", "title": " Ауди Q2 става бойна машина  на патрулите от „СОТ 161”\t\t\t"}
{"url": "https://trud.bg/%d0%bd%d0%b0%d0%b4%d0%b8%d0%b3%d1%80%d0%b0%d0%b2%d0%b0%d0%bd%d0%b5-%d0%b8-%d0%bd%d0%b0%d0%b4%d0%bf%d1%8f%d0%b2%d0%b0%d0%bd%d0%b5-%d1%81-10-%d1%87%d0%b5%d0%b2%d0%b5%d1%80%d0%bc%d0%b5%d1%82%d0%b0-%d0%b2/", "text": "Пролетният събор “Да запеем зедно” в навечерието на Гергьовден събра над 1000 души на площада в шуменската община Смядово. Кметската управа пък се погрижи за настроението на танцьорите, певците и публиката да се завъртят и 10 чевермета. Тази година фестивалът е под мотота “Смядово в Европа – традиции и обичаи”. Празникът събира хора, които умеят да се веселят, за четвърта година. “Започнахме много плахо, с 20-30 участника и 2-3 агнета. Днес има записани 450 таланти, а на чевермето се въртят 10 агнета. А нашите баби пекат в пещите старото наше ястие “дробено”, което след празника ще бъде раздадено на всички. Благодаря ви, че сте тук. Смядово е малко градче, но с богати традиции и непрекъснато го доказва”, поздрави гостите кметът Иванка Петрова/ГЕРБ/. Специалните благодарности бяха за македонските гости от Крива паланка и Битоля, които споделиха празника на смядовчани и се веселиха с тях. Надиграването и надпяването на сцената няма конкурсен характер, всички ще получат грамоти. До ранния следобед смядовското агнешко ще е опечено и гостите ще седнат на голяма обща трапеза по стара българска традиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Надиграване и надпяване с 10 чевермета в Смядово"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d1%81-%d0%ba%d0%be%d0%bb%d0%b0-%d0%bf%d1%8a%d0%bb%d0%bd%d0%b0-%d1%81-%d0%bd/", "text": "Шофьор на 18 г. зад волана на “Пежо 308” катастрофира в събота към 9,30 часа по пътя Шумен-Смядово, малко преди разклона за село Кълново. Водачът загубил контрол над автомобила, в който пътували петима души, а четирима от тях били непълнолетни. След поднасяне се ударил в крайпътната мантинела вляво, след което се върнал вдясно на пътя по посоката на движението си. Един от пострадалите бил откаран в МБАЛ- Шумен от полицейски служител, който не бил работа, но минавал с личния си автомобил през района на произшествието. Останалите, с изключение на невредимия 18-годишен водач В.И., са откарани за преглед в болничното заведение от екипи на Спешна помощ и по обяд още се преглеждаха. Няма информация за сериозно пострадали. Водачът е тестван за алкохол, пробата му е отрицателна. Работата по изясняване на причините, довели до инцидента продължава. Мястото на произшествието се регулира от полицейски екипи. Молим водачите да минават през участъка с повишено внимание. Отново апелираме да шофирате разумно и със съобразена скорост, призовават от ОДМВР-Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " 18-годишен катастрофира с кола, пълна с непълнолетни\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d0%b2%d1%8a%d0%b7%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%be%d1%85%d0%b0-%d0%bd%d0%b0%d0%b9-%d1%81%d1%82%d0%b0%d1%80%d0%b0%d1%82%d0%b0-%d0%be%d1%86%d0%b5/", "text": "Австралийски учени и пивовари възпроизведоха бира, лежала два века на дъното на океана в кораб, потънал заради буря през 1797 г., съобщи в. “Дейли мейл”. Вкусът на древният ейл има “нотки на касис и подправки”. Учените го възпроизведоха, като използваха дрожди, намерени в бутилките на 220 години. Бутилките са извадени през 90-те години на миналия век от кораба “Сидни коув”. Той е превозвал чай, ориз, тютюн и 40 000 л алкохол от Калкута за Порт Джаксън, Сидни. Досега бутилките са съхранявани в музея “Кралица Виктория” в тасманийския град Лонстън. Консерваторът в музея Дейвид Търогуд, който е химик, започва да извлича дрождите преди три години. Благодарение на студената среда, в която е била бирата 200 години, те са запазени идеално. Дрождите са хибридни. Състоят се от три щама – един, използван в миналото – Brettanomyces, друг, използван и сега – Saccharomyces, и винени дрожди. В анализа на съдържанието на бутилката са се включили учени от няколко държави. За да превърне пробата дрожди в бира, екипът е използвал английска рецепта за тъмен ейл от 18-и век. Първата партида е “с лек и свеж аромат и вкус, който не е опитван от 220 години”, казаха от музея “Кралица Виктория” и добавиха, че бирата става за пиене. Търговски количества от бирата се произвеждат от пивоварната “Джеймс Скуайърс Шовел” в Сидни. Специалистите й са пробвали няколко рецепти с дрождите, които са “много темпераментни”, и са се спрели на портър ейл. Резултатът според дегустаторите е “богата и мека бира, с нюанси на касис и подправки”.  Бирата “The Wreck-Preservation Ale” ще излезе в продажба в края на месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Учени възпроизведоха най-старата оцеляла бира в света"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d0%be%d0%b1%d1%89%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%82%d1%80%d0%b0%d0%bd/", "text": "Това, което правим на Западните Балкани е мир. Тук е имало най-много войни и продължават да действат международни мироподдържащи мисии, а между отделни държави остават нерешени проблеми. Даването на евроатлантическа перспектива пред страните от региона означава да затворим страницата с войните. Това посочи премиерът Бойко Борисов, който участва в откриването на   в София. Той изрази благодарност към лидерите на ЕС, че темата “Западни Балкани” е поставена в дневния ред на Съюза, защото възможностите за нов конфликт все още съществуват. Министър-председателят акцентира върху ефективността на разходите за отбрана. Той посочи, че Европейският съюз влага огромни усилия в тази сфера, но критерият за отделяне на 2% от БВП за отбрана не може да бъде единствено достатъчен за постигане на целите на колективната отбрана. „Не считам, че е нужно всяка държава да купува от щанда на килограм. Може колегите от НАТО и ПЕСКО да направят точен разчет за всяка страна какво би било приоритет, за всяка една държава какъв да бъде акцентът, какво да й се даде да произвежда”, каза Борисов, обръщайки внимание и върху отговорностите по отношение на отбранителната индустрия. Българският министър-председател подчерта и усилията на страната ни в борбата с нелегалната миграция. Той посочи, че нулевият натиск по границите се дължи и на споразумението с Турция и призова за нормализиране на отношенията с този най-голям съсед на ЕС и член на НАТО, който има най-силната армия в Южния фланг на Алианса. Борисов информира министрите на отбраната и за плановете на страната за закупуване на военна техника за нуждите на Българската армия. Да положим усилия да нормализираме отношенията с Турция, призова Борисов. „Толкова тежка риторика се води между големите държави в ЕС, като не казвам, че е без право, а точно обратното. Винаги сме говорили за свободата на словото и за проблемите, които има в Турция“, посочи той. „Но в същото време това е най-силната военна машина в южния фланг на НАТО. Трябва да положим усилия и в политически план да се нормализират отношенията“, заяви Бойко Борисов. „Иначе рисковете в тази част на Европа, на Балканите, включително Гърция и Кипър стават много сериозни“, изтъкна премиерът. „Гарантирането на общата сигурност в сферата на миграцията България го изпълни в пълен обем. Година и половина през България имаме нула миграционен натиск“, подчерта Борисов. „Това, което правим на Западните Балкани, цели мир, но за да има мир трябва да имаме силни Въоръжени сили и да кооперираме държавите от Западните Балкани към нас“, коментира премиерът. „Винаги съм избягвал да давам, каквито и да е съвети, защото на Балканите сме страшно чувствителни на тема кой е най-велик. Би било много добре между колегите от Атина и Скопие да се намери решение. Само бих се радвал още един наш съсед да бъде в НАТО и да участва в общата ни европейска програма“, посочи той. „Оставам с огромно уважение към вас и искам да знаете, че България активно модернизира Въоръжените си сили и повишава възможностите на армията. За проектите ни за самолет, сухопътна техника и кораби имаме ясни програми и възможност бюджетът ни да ги покрива“, каза още Бойко Борисов АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Бойко Борисов: Приобщаването на страните от Западните Балкани ще затвори страницата с войните в региона (ВИДЕО)"}
{"url": "https://trud.bg/%d0%b1%d1%83%d0%bb%d1%87%d0%b8%d0%bd%d1%81%d0%ba%d0%b0%d1%82%d0%b0-%d1%80%d0%be%d0%ba%d0%bb%d1%8f-%d0%bd%d0%b0-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d1%89%d0%b5-%d0%b5/", "text": "Булчинската рокля на Меган Маркъл ще е от модна къща “Ралф и Русо” и струва 100 000 британски лири, твърди в. Дейли мейл”. Тя е ушита на ръка и обсипана с много камъни. Платена е частно от семейството на принц Хари. “Звучи много, но това е сватбата на годината, изработката й е продължила дълго, почти изцяло на ръка” – каза неназован източник. Принц Хари не е виждал роклята, защото иска да запази изненадата за сватбения ден. Британската модна къща “Ралф и Русо” се смяташе за фаворит за изработването на булчинската рокля, защото Меган Маркъл избра техен модел за официалния си портрет за годежа. В началото на седмицата техен екип посети ателието на Кралското училище по бродерия, което изработи дантелата и за булчинската рокля на Кейт Мидълтън. Втората рокля на Меган Маркъл за сватбения ден, която тя ще носи на вечерния прием, даван от принц Чарлз, ще е или от “Бърбъри”, или от “Ердем”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Булчинската рокля на Меган Маркъл ще е от “Ралф и Русо”"}
{"url": "https://trud.bg/7-%d1%88%d0%b0%d1%82%d1%80%d0%b8-%d1%80%d0%b0%d0%b7%d0%ba%d1%80%d0%b8%d0%b2%d0%b0%d1%82-%d1%82%d0%b0%d0%b9%d0%bd%d1%81%d1%82%d0%b2%d0%b0%d1%82%d0%b0-%d0%bd%d0%b0-%d1%81%d1%82%d0%b0%d1%80%d0%b8%d1%82/", "text": "Първото издание на „Занаят фест“ в Благоевград привлече десетки жители и гости на града на площад „Македония”. Началото поставиха талантите от Фолклорна група „Надежда” и Детско-юношески фолклорен ансамбъл „Пиринска китка” към Центъра за личностно и творческо развитие на децата на Благоевград, които представиха богат репертоар от музикални изпълнения. „Благодарим на Община Благоевград, че дава шанс да се презентират стари занаяти, които възпитават в любов към българското, към това, което ни отличава от останалите“, заявиха участниците във феста. В седем шатри посетителите могат да усетят творческата атмосфера и да се докоснат до изкуството и дарбата на майсторите. Деца и възрастни имат възможност да научат повече за стари занаяти като калоферската дантела, звънчарството, грънчарството, тъкачеството, пчеларството, дърворезбата и направата на народни инструменти. „Занаят фест“ показва и изработка на различни накити от миналото на народа, на модели, направени по старинна технология – посребрени накити за народни носии – пендари, пафти, нагръдници.  Събитието ще продължи до 7 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " 7 шатри разкриват тайнствата на старите занаяти в Благоевград"}
{"url": "https://trud.bg/%d0%b0%d0%b7-%d1%81%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d1%87%d0%b5/", "text": "Магията на фолклорното изкуство е изключително силна и който се е докоснал до народната музика и танци, ги тачи цял живот. В това е убеден Петър Петров, ръководител и хореограф на Детско-юношеският фолклорен ансамбъл (ДЮФА) “Българче” във Велико Търново.  През юни именитият ансамбъл ще чества 50-годишен юбилей. Формацията е основана през 1968 г. от Михаил Дюлгеров, който по онова време е работел с деца, които изучават народни инструменти – кавал, гайда, гъдулка и тамбура. “Българче” бил третият в България детски ансамбъл към Двореца на пионерите и бързо се е превърнал в емблема на Велико Търново. Освен музикалната и певческата формации през 1970 г. започнал да функционира и танцов ансамбъл, като трите звена се обединили. Първата голяма изява на детско-юношеския ансамбъл е участието в най-гледаното детско предаване по националната телевизия “Сладкарница Захарно петле”. Около 30 музикални педагози и хореографи са вложили своя творчески потенциал в младите таланти през половинвековната история на ансамбъла. Сред тях са Иван Донков, който ще остане в историята като първият танцов хореограф, Бонка Бонева, Борислав Ангелов, Веска Кокукова, Мая Ангелова и др.  Равносметката сочи, че над 4000 деца са преминали през школата на “Българче”, който вече половин век разнася славата на българската космическа музика по цял свят и олицетворява родните багри, жизненост, великолепие и младост. Младите артисти при Общинския детски комплекс във Велико Търново са завладели публиката на над 3000 концерта в страната и чужбина. Техните изпълнения са били аплодирани в повече от 50 държави. Младите изпълнители са пели, свирили и танцували на сцени в Гърция, Турция, Чехия, Унгария, Полша, Русия, Австрия, Германия, Франция, Белгия, Тайланд, Обединените арабски емирства. Всички, които са гледали изпълненията на смайващите танцьори и чули изкусните музиканти и талантливи певици на ансамбъла, остават завинаги подвластни на българския фолклор. “Незабравимо беше участието ни преди 15 години в най-големия детски фестивал в Анталия, Турция. Концертите бяха в старинния амфитеатър пред 40 000 души публика, а участниците бяха от 58 държави. След изявата имахме среща с тогавашния президент на Турция, с Реджеп Тайип Ердоган, който по онова време беше премиер, с председателя на парламента и с генералния директор на националната турска телевизия”, спомня си настоящият ръководител на ансамбъла Петър Петров, който вече 37 години е отдаден на формацията.  Хореографът разказва и за вълнуващ случай при участие в Обединените Арабски Емирства. На сцената на богат фестивал излезли 15 търновски танцьори като с тях танцувал и ръководителят им Петър Петров. Ненадейно  изпълнителите дочули бурни овации от публиката на чист български език: “Браво, българи! Браво!”.  “В продължение на 12-13 години разменяхме гостувания с танцов състав от Белград”, казва ръководителят.  Петър Петров с гордост изтъква, че в момента около 180 деца от старата столица на възраст от 5 до 19 г. са посветили свободното си време на трите формации на “Българче”. С тях работят самият той като хореограф, доц. Митко Димитров – диригент на оркестъра и Галя Иванова, диригент на народния хор. При всяко от звената функционират подготвителна, малка, средна и представителна групи. Около 85 са танцьорите в ансамбъла, а звеното на музикантите наброява около 40 деца. Към нея има и школа за народни инструменти, като момичетата и момчетата изучават тънкостите на кавала, гайдата, гъдулката и тамбурата. В хора се изявяват около 60 деца, като диригентката Галя Иванова работи с тях индивидуално и в група, а най-малките певици са едва 4-5-годишни. В “Българче” са разучили над 30 танцови сюити и над 40 автентични хора.  Практиката през изминалите пет десетилетия е показала, че много малко деца, които са се захванали с фолклорните изкуства, се отказват.     “Когато нашите изпълнители завършат училище, ги изпращаме тържествено и от ансамбъла”. Множество известни търновци са преминали през школата по родолюбие на ансамбъл “Българче”, разкрива Петър Петров.  Сред тях е кметът на старата столица Даниел Панов. Много от кадрите на формацията са избрали да свържат живота си с българския фолклор. Един от тях е диригентът на народния оркестър доц. Митко Димитров. Сред възпитаниците на ансамбъла е и покойният хореограф Валери Вълев, създател на единствения в страната Международен фестивал на военните духови оркестри. Талантът на солистката на хорова формация “Мистерията на българските гласове” Виолета Петкова също е бил открит в народния хор на търновския ансамбъл. Негов кадър е и фолк звездата Вероника. Танцьорът Станислав Терзиев е режисьор в Българската национална телевизия. Сред най-изявените възпитаници на хореографа Петър Петров е Владимира Емилова, която завършва хореографско училище и Академията за музикално и танцово изкуство в Пловдив, а сега е сред солистките на ансамбъл “Българе”. Негова танцьорка е и Румяна Йовкова, която танцувала в трупата на Нешка Робева. Бившият солист на “Българче” Стелиан Иванов също е завършил хореография в Пловдив. Хирурзите д-р Свилен Маслянков и д-р Божидар Ангелов, колегата им д-р Йордан Игнатов, адвокатът Николай Илчев и др. са се изявявали на тамбура и гайда в оркестъра на ансамбъла. Още много таланти, открити и развити в “Българче”, са завършили музикално или хореографско образование. “Музиката и танците възпитават, учат на екипност, дисциплина, създават самочувствие, усет и чувство за красота и естетика. Преди години правехме по два подготвителни лагера в годината в базите в село Ветренци и в Обзор. Тогава и държавата помагаше финансово. Сега е по-трудно. Благодарение на помощта на Община Велико Търново успяваме да поддържаме добро ниво и да имаме изяви на сцената”, споделя Петър Петров. Хореографът не крие удовлетворението си, че в ансамбъла има изключително даровити деца. Сред участниците е певицата Катя Христова, която от 2 години е и танцьорка като едновременно с това свири на гъдулка и печели награди.  “В ансамбъла има и родова приемственост като голяма част от изпълнителите са наследствени певци, танцьори и музиканти. На Катя Христова баща й е бил музикант в ансамбъла. Бащата на четвъртокласника Венцислав Ванев пък 12 години е бил танцьор. Момчето е в музикална паралелка, свири на барабани, при нас е танцьор солист и освен това учи театрално майсторство. Петокласникът Георги Иванов е танцьор и свири на гайда, а наскоро спечели Трета награда на национален конкурс в Нови пазар”, изброява Петър Петров.   Завиден брой награди са завоювали през годините талантливите изпълнители. Богатата колекция съдържа златни медали и титлата “Представителен колектив” от Националните прегледи на художествената самодейност. “Българче” е участвал в кавалкадата на дружбата във френската столица Париж, когато фолклористът Анри Виера е определил търновския ансамбъл като най-добрия детски колектив в Европа. Сред реликвите е най-високото отличие на Съюза на българските музикални и танцови дейци “Златна лира”. Детската формация е една от малкото в страната, която се пребори и за званието “Представителен ансамбъл” на Световната организация на фолклорните фестивали (ЦИОФФ).Само първи награди е печелил през последните години от националния детски фолклорен конкурс във Варна народният оркестър, воден от доц. Митко Димитров. Много са и индивидуалните отличия на оркестъра. Те имат богата колекция от първи награди и от конкурсите “Орфеево изворче” и “Орфеева дарба”. Едно от признанията за работата на диригента на народния хор Галя Иванова и нейните таланти е от Националния събор надпяване “Авлига пее”, който се провежда в с. Обединение. Младите певици са отличени и на престижни конкурси в Котел и Стара Загора. Едно от отличията, с което най-много се гордее хореографът Петър Петров, е от Деветия фестивал на камерните танци в Горна Оряховица през 1997 г. Тогава възпитаниците му печелят първа награда за фолклор, а солистът на един от танците Адриан Михайлов грабва специалната награда. Друг негов солист – Стелиан Иванов, също получил единствената награда за солово изпълнение. Възпитаници на “Българче” са получили “Златна лира” и званието “Представителен ансамбъл” от конкурса “Орфеево изворче”. “По случай 50-годишнината ще подредим всички отличия в изложба. Ще покажем и фотоси, които разказват историята на формацията. На 16 юни пък в Двореца на културата и спорта “Васил Левски” във Велико Търново ще се представим с голям юбилеен концерт, който ще е благотворителен. С парите от билетите, които ще са по 5 лева, възнамеряваме да купим нови инструменти. През 1994 г регистрирахме Сдружение с нестопанска цел и с пари, събирани от родителите на децата, обновяваме костюмите и реквизитите”, доверява Петър Петров.", "date": "2018.05.05", "title": " Аз съм „Българче“\t\t\t"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%b1%d0%bb/", "text": "Президентът на Иран Хасан Рохани разкритикува блокирането на приложението за съобщения Телеграм, предадоха световните агенции. “Блокирането и неотдавнашните филтрирания на Телеграм не са дело на правителството и правителството не ги одобрява”, написа Рохани в акаунта си в социалната мрежа Инстаграм. Той допълни, че неговото правителство иска “безопасен, а не контролиран интернет”. “Ние искаме свободен информационен поток, както и правото на гражданите на свободен избор онлайн”, допълни Рохани. В понеделник иранското правосъдие нареди на всички доставчици на интернет и на телефонните оператори да блокират напълно достъпа до Телеграм, който Техеран упреква в “подслоняване” на въоръжени или проповядващи насилие групи и в отказ от сътрудничество на властите в борбата с тероризма. Телеграм твърди, че има 40 милиона потребители в Иран и е най-популярната социална мрежа в страната, в която Фейсбук и Туитър са блокирани. Досега той бе достъпен през частни виртуални мрежи. Миналата година Телеграм имаше важна роля в разпалването на протестите срещу властите, обхванали по Нова година няколко десетки градове. Тогава Телеграм бе блокиран временно, след като в него се появиха кадри и видеозаписи от протестите и приложението бе използвано като средство за комуникация между антиправителствените демонстранти. Коментарите на Рохани срещу блокирането на Телеграм са нова илюстрация на разногласията между иранските лидери по отношение на контрола върху интернет. По този въпрос правителството защитава политика на относителна отвореност, критикувана от ултраконсерваторите, които доминират службите за сигурност и съдебната власт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Иранският президент разкритикува блокирането на Телеграм"}
{"url": "https://trud.bg/%d1%87%d0%b0%d1%81-%d0%b3%d0%bb%d0%b5%d0%b4%d0%b0%d0%bd%d0%b5-%d0%bd%d0%b0-%d1%81%d0%bd%d0%b8%d0%bc%d0%ba%d0%b8-%d0%b2-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5-%d0%bc%d1%80%d0%b5/", "text": "Жените започват да чувстват неувереност във външния си вид само след час разглеждане на чужди снимки в социалните мрежи, пише в. “Дейли мейл”. Проучването е проведено от екипа на д-р Мартин Граф от университета в Южен Уелс. То е обхванало 100 представителки на нежния пол. Те трябвало да отговорят на въпроси колко време отделят на три социални мрежи – Фейсбук, Инстаграм и Пинтерест. Участничките били разделени на четири групи в зависимост от това колко време прекарват в споменатите платформи – от 30 минути до над 90 минути. Бил достатъчен само час, за да се почувстват дамите дебели и с недостатъчно стегнати тела. Жените започвали да изпитват нарастваща тревога от това как могат да бъдат възприемани от околните. Учените отбелязват, че ползвателките на Фейсбук и останалите платформи често подминават факта, че много от потребителките изпращат свои снимки с фотошоп. При сравнение обикновените жени, които не ползват обработка на фотографиите си, започват да се чувстват по-неуверени в своята атрактивност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Час гледане на снимки в социалните мрежи понижава увереността на жените"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d0%b0%d0%bd-%d0%b4%d0%b5%d1%80-%d0%b1%d0%b5%d0%bb%d0%b5%d0%bd/", "text": "В последния ден от официалното посещение на президента на Република Австрия в България, държавният глава Румен Радев и Александър Ван дер Белен посетиха скален манастир „Св. Димитър Басарбовски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Румен Радев и Александър Ван дер Белен посетиха манастир „Св. Димитър Басарбовски“ (СНИМКИ)"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d1%85%d0%b5%d0%bc%d1%83%d1%81-%d0%b8/", "text": "По информация на „Пътна полиция“ –ГДНП, и в този час е натоварено движението по автомагистрала „Хемус“. На места там са се образували леки тапи. Интензивно е и движението на моторни превозни средства по автомагистрала „Тракия“. От полицията напомнят водачите да шофират с повишено внимание и съобразена с пътната обстановка скорост и да проявяват повече толерантност на пътя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Интензивно е движението по „Хемус“ и „Тракия“"}
{"url": "https://trud.bg/%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-61-%d1%80%d0%b0%d0%b7%d0%bb%d1%8e%d0%bb%d1%8f-%d1%84%d0%b8%d0%bb%d0%b8%d0%bf%d0%b8%d0%bd%d0%b8%d1%82%d0%b5/", "text": "Трус с магнитуд 6,1 бе регистриран на Филипините, предадоха световните агенции, като се позоваха на американския Геофизичен институт. Няма данни за жертви и щети засега. Епицентърът е бил на около 50 километра северно-северозападно от Пандан на остров Катандуанес, на дълбочина от 30 километра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Трус с магнитуд 6,1 разлюля Филипините"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b5%d0%b4%d0%b8%d0%bd-%d0%be%d1%82-%d1%80%d0%b5%d0%b0%d0%ba%d1%82%d0%be%d1%80%d0%b8%d1%82%d0%b5-%d0%bd%d0%b0-%d1%80%d1%83%d0%bc%d1%8a%d0%bd%d1%81%d0%ba%d0%b0/", "text": "Първият реактор на румънската АЕЦ Черна вода ще бъде спрян през 2026 г. за модернизация, предаде ТАСС, като се позова на румънското радио. Генералният директор на компания Нуклярелектрика Козмин Гита съобщи, че в периода на ремонт от 2026 до 2028 г. реакторът, който сега произвежда около 700 мегавата, няма да работи. Тези данни са предадени на министерството на енергетиката, за да се подготвят национална енергийна стратегия и мерки за компенсиране на липсата на 700 мегавата в течение на две години, каза Гита. Това ще бъде петото поред подобно спиране за смяна на остарелите елементи на реактора. Първият реактор беше пуснат в експлоатация през 1996 г., а вторият – през 2007 г. Продължителността на живот на канадския реактор тип CANDU е около 30 години, но се съкращава при ефективна експлоатация. Стойността на работите по модернизацията възлиза на 1,2-1,5 милиарда евро. В проекта за единствената АЕЦ в Румъния са предвидени 5 реактора, но сега функционират само първи и втори, а третият и четвъртият, чието строителство е достигнало 14-15 процента, бяха консервирани през 1992 г. Двата работещи реактора с установена мощност 700 мегавата всеки осигуряват около 20 процента от нужната електроенергия в Румъния. Гита каза, че в момента Нуклярелектрика води преговори с китайски партньори за развитието на трети и четвърти реактор на АЕЦ Черна вода, които могат да влязат в експлоатация след 2030 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Спират един от реакторите на румънската АЕЦ Черна вода през 2026 г."}
{"url": "https://trud.bg/%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8-%d0%b7%d0%b0-%d0%bb%d0%b5%d0%b3%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b0/", "text": "Очаква се днес в 21 германски града да се проведат демонстрации с искане за легализиране на канабиса, според Германската канабис асоциация (DHV), цитирана от ДПА. Предвижда се няколко хиляди души да се включат в събитието в Берлин, Кьолн, Дюселдорф, Пасау и Дрезден. Демонстрациите са част от световното събитие “Глобален марш в подкрепа на марихуаната”. Полицията очаква 500 души да се включат в шествието в Берлин. Най-голямото събитие ще бъде след седмица в югозападния германски град Фрайбург, допълва асоциацията. Марихуаната е сред най-старите известни наркотици. В Германия заема трето място след алкохола и цигарите. Продажбата и ползването на марихуана в Германия е незаконно, но хората не са преследвани за използването на малки количества, според германски закон за наркотиците. Медицинската употреба на канабиса е законна при предписание от лекар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Демонстрации за легализирането на марихуаната в Германия"}
{"url": "https://trud.bg/%d0%b4-%d1%80-%d1%81%d1%82%d0%b8%d0%bb%d1%8f%d0%bd%d0%be%d0%b2%d0%b0-%d0%b8-%d1%82%d0%b5%d0%be%d0%b4%d0%be%d1%80-%d1%81%d0%b0%d0%bb%d0%bf%d0%b0%d1%80%d0%be%d0%b2-%d1%81%d0%b5-%d0%b3%d0%bc%d1%83%d1%80/", "text": "Макар и в напреднала бременност актрисата Ралица Паскалева не спира да обикаля света, заедно с половинката си Теодор Салпаров. Двамата постоянно споделят снимки от различни дестинации, на които демонстрират любовта помежду си. Звездата от сериала “Откраднат живот” и волейболистът доскоро бяха в Египет, а през последните дни са в съседна Гърция. От фотосите, които любимката на зрителите заради ролята си на д-р Стилянова споделя в социалните мрежи личи, че наедрялото коремче не я е накарало да забави темпото. Тя дори е решила да отдаде на гмуркане край гръцките плажове, заедно с любимия си. Актрисата призна за бременността си преди месец и издаде, че първата й рожба ще се роди през лятото, но не пожела да сподели пола му. За Салпаров това ще е второ дете, има един син от връзката си с тв водещата Бойка Делиева. Любовта му  с Паскалева пламна през лятото на 2017 година след дълга комуникация в социалните мрежи.", "date": "2018.05.05", "title": " Д-р Стилянова и  Теодор Салпаров се гмуркат в Гърция\t\t\t"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-7-%d1%82%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8/", "text": "Френски съд повдигна обвинения срещу седем души, задържани по подозрение, че са участвали в  , предадоха световните агенции. Предявените обвинения са за предизвикване на безредици по време на митинг и “участие в действията на група, сформирана за извършване на насилие срещу хора и нанасяне на имуществени щети”. Всички задържани са с повдигнати обвинения и са освободени под съдебен контрол въпреки искането на прокуратурата да останат в ареста. Безредиците избухнаха вечерта по време на първомайските манифестации на трудещите се в югоизточната част на Париж. Тогава към мирните участници в шествията се присъедини група от 1200 души, облечени в черно и с маски на лицата. Атакуван беше ресторант от веригата “Макдоналдс”, изпочупени бяха прозорците на кафенета, и запалени кофи за боклук и коли. Хулиганите разбиха сервиз на “Рено” и автошкола, хвърляйки към сградата “коктейли Молотов”. Полицията отвърна с водни оръдия и сълзотворен газ. Парижката полиция съобщи, че са задържани около 280 души, от които 102 са били оставени в ареста. По предварителни данни хулиганите са изпочупили 31 магазина и са изгорили 6 автомобила. При сблъсъка между левите радикали и силите на реда са ранени четирима души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Повдигнаха обвинения на 7-те задържани при първомайските манифестации във Франция"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%80%d1%83%d1%81%d0%ba%d0%b8%d1%8f-%d0%be%d0%bf%d0%be%d0%b7%d0%b8%d1%86%d0%b8%d0%be%d0%bd%d0%b5%d1%80-%d0%b0%d0%bb%d0%b5%d0%ba%d1%81%d0%b5/", "text": "Руският опозиционер Алексей Навални е задържан за   в центъра на Москва, който се провежда два дни преди встъпването на президента на Русия Владимир Путин в четвърти мандат, предаде Ройтерс. Навални е бил предупреден от властите да не организира митинги. Десетки негови последователите бяха   по-рано в цялата страна, за което съобщава неговият екип. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Задържаха руския опозиционер Алексей Навални"}
{"url": "https://trud.bg/%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%be%d0%b3%d0%bb%d0%b5%d0%b4-%d0%bd%d0%b0-%d0%b8%d0%b7%d0%b3%d0%be%d1%80%d0%b5%d0%bb%d0%b8%d1%8f-%d0%bb%d0%be%d0%ba%d0%be/", "text": "Допълнителен оглед на  трябва да даде отговор за причината за пожара. Предстои той да бъде направен от експерти, служители на БДЖ и следователи, информира БТА,, позовавайки се на ОДМВР в Бургас. В първоначалния оглед на локомотива след инцидента са участвали служители на Второ РПУ в морския град. За заключения обаче е твърде рано, обясниха от областната дирекция в града. Припомняме, че около 21,37 часа вчера при транзитно преминаване през гара Долно Езерово локомотивът на бързия влак от София за Бургас се е запалил. Веднага на безопасно разстояние са изведени около 70 пътници, пътуващи по тази линия. Те са превозени с автобус до Бургас. Гара Долно Езерово обслужва и товарните линии с цистерни от “Нефтохим”- Бургас и затова пожари в близост на този район създават потенциална опасност за инциденти. Припомняме, че в рамките на няколко седмици това е вторият пожар във влак по линията София-Бургас. При предишния инцидент изгоряха вагони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Допълнителен оглед на изгорелия локомотив на влака София – Бургас трябва да даде отговор за причината за пожара"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d0%ba%d1%80%d0%b0%d0%bd-%d0%bd%d0%b0-%d0%b1%d0%b8%d1%82%d0%be%d0%b2%d0%b0-%d0%ba%d0%be%d0%bb%d0%be%d0%bd%d0%ba%d0%b0/", "text": "Автомобил се е ударил в кран на битова колонка за газово разпределение в района на бул. „Симеоновско шосе“, при което било забелязано леко изтичане на газ. Сигнал за инцидента е получен тази сутрин към 09.00 часа, съобщиха от МВР. Веднага на място бил изпратен екип от пожарникари, както и специалисти от частната газова компания, поддържаща съоръжението, които в рамките на десетина минути са отстранили повредата. Няма опасност за жителите в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Кола се блъсна в кран на битова колонка за газово разпределение\t\t\t"}
{"url": "https://trud.bg/%d0%b1%d1%8a%d1%80%d0%bd%d0%b0%d0%b1%d0%b8%d1%87-%d0%bf%d0%be%d0%b4%d0%b0%d0%bb%d0%b0-%d0%be%d1%81%d1%82%d0%b0%d0%b2%d0%ba%d0%b0-%d0%b2%d1%83%d1%87%d0%b8%d1%87-%d0%bd%d0%b5-%d1%8f-%d0%bf%d1%80%d0%b8/", "text": "Сръбският премиер Ана Бърнабич е подала оставка пред президента Александър Вучич след тежък скандал между нея и министъра за иновации и технологии Ненад Попович. Държавният глава отказал да приеме оставката с думите: Това няма как да стане! Скандалът избухнал по време на вчерашното правителствено заседание, а самата Бърнабич призна за него пред журналистите. Повод за тежките реплики са снимки, на които са изобразени хомосексуални семейства. “Без съмнение това бе един от най-трудните ми дни откакто ръководя кабинета от 2016 година”, призна Бърнабич пред в. “Вечерне новости”, цитиран от БГНЕС. Според сръбската преса Бърнабич е била атакувана и от други министри – Зорана Михайлович и Ядранка Максимович. По време на споровете са били “разменени доста неприятни реплики”. “За Сърбия не трябва да има значение кой каква религия изповядва, кой каква сексуална ориентация има или пък, на коя етническа общност принадлежи. Трябва да вървим напред заедно, в една посока, за да наваксаме загубеното време”, каза още Бърнабич и поясни, че е имала разговор с президента. “И този път разговаряхме за положението в страната. Той ме попита как се чувствам след всичко, което стана по време на правителственото заседание, а и преди това. Имам неговото пълно разбиране и подкрепа. Според мен, това е най-важното и заради това си струва да продължа битката за страната”, каза още Бърнабич, която не крие своята хомосексуалност. Сръбският министър на отбраната Александър Вулин твърди, че по време на заседанието на кабинета, Бърнабич не е подавала оставка, но призна за тежък конфликт между нея и Ненад Попович. „Всеки има право на своя позиция и мнение, но ние сме длъжни да имаме една политика”, каза Вулин.", "date": "2018.05.05", "title": " Бърнабич подала оставка, Вучич не я приел"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%82%d1%83%d1%80%d0%bd%d0%b8%d1%80%d1%8a%d1%82-%d0%ba%d1%83%d0%bf%d0%b0-%d1%81%d0%be%d1%84%d0%b8%d1%8f-%d0%b2-%d1%8e%d0%b6%d0%b5/", "text": "Препятствията за старта на първия градски турнир по конен спорт Купа „София“ в Южен парк са вече подредени, а първите каравани с конете заемат местата си край тренировъчния плац. Паркур-майсторът и ген. секретар на Българска федерация по конен спорт Теодор Шейтанов прави последни промени в първото изпитание. Състезанието ще стартира в 12 часа, когато ще скачат най-малките деца на ездовите си понита. Входът за всички гости е свободен. Краят на състезателната програма и връчването са купата на победителя от кмета на столицата Йорданка Фандъкова ще бъде в 14,30 ч. За първи път конно състезание ще бъде излъчвано директно с 360-градусова панорама и може да бъде проследено на  .", "date": "2018.05.05", "title": " Стартира турнирът Купа „София“ в Южен парк"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%bf%d1%80%d0%b5%d0%b1%d0%b8-%d0%bb%d0%b5%d0%ba%d0%b0%d1%80-%d0%be%d1%82-%d1%81%d0%bf%d0%b5%d1%88%d0%bd%d0%b0-%d0%bf%d0%be%d0%bc%d0%be%d1%89-%d0%b2-%d0%ba/", "text": "Мъж на 35 г. е задържан, след като нападнал медик от Центъра за спешна помощ, съобщиха от ОДМВР-Кърджали. Сигнал за инцидента на ул. ”Юмер Лютви” в областния център е подаден в 11.00 часа и незабавно на място е бил изпратен полицейски автопатрул. По първоначални данни спешният екип е посетил адреса заради болна възрастна жена. Нейният син проявил  първо вербална агресия, а след това нанесъл удари с юмрук в лицето на 51-годишния медик, който паднал по стълби. Пострадалият е бил транспортиран в болницата и е в хирургичното отделение. Нападателят е задържан за срок до 24 часа в полицейското управление. За случая е уведомен прокурор от Районна прокуратура в Кърджали. Образувано е бързо производство по чл. 131, ал.2 от Наказателния кодекс за нанесена телесна повреда на длъжностно лице. Работата по случая продължава.", "date": "2018.05.05", "title": " Млад мъж преби лекар от Спешна помощ в Кърджали"}
{"url": "https://trud.bg/%d0%be%d0%b7%d1%85%d0%be-%d0%ba%d0%be%d1%80%d0%b8%d0%b3%d0%b8%d1%80%d0%b0-%d0%b4%d0%b0%d0%bd%d0%bd%d0%b8%d1%82%d0%b5-%d0%b7%d0%b0-%d0%ba%d0%be%d0%bb%d0%b8%d1%87%d0%b5%d1%81%d1%82%d0%b2%d0%be%d1%82/", "text": "Организацията за забрана на химически оръжия (ОЗХО) разпространи ново изявление, в което коригира данните за количеството на веществото „Новичок“, използвано за отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март, съобщава Deutsche Welle в руската си редакция. По-рано организацията съобщи, че за отравянето на Скрипал и Юлия са използвани между 50 и 100 грама от веществото. Сега от ОЗХО твърдят, че е станала грешка, като поясняват, че става въпрос за милиграми. Използването на 50-100 грама от бойното средство А234 би могло напълно да унищожи цялото население на британския град Солзбъри. Това заяви Леонид Ринк, един от създателите на химическото оръжие „Новичок“, към което Лондон приравнява веществото А234. Съответният коментар експертът направи след разпространяването на изявлението от ОЗХО. „Кошмарът е в това. От такова количество цял Солзбъри щеше да падне. Това са бойни обеми. Не знам тези количества колко хора биха могли да убият“, заяви Ринк, като същевременно подчерта, че това доказва съмнителността на версията, че Скрипал е отровен с това вещество. По-рано вестник The New York Times, позовавайки се на генералния директор на Организацията за забрана на химическите оръжия Ахмет Узюмджю съобщи, че Скрипал и дъщеря му Юлия са отровени с 50 до 100 грама от А234. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " ОЗХО коригира данните за количеството “Новичок”, използвано при отравянето на Сергей и Юлия Скрипал"}
{"url": "https://trud.bg/%d0%b5%d0%b2%d1%80%d0%be%d1%81%d1%82%d0%b0%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bd%d0%b0-%d1%82%d1%80%d0%b5%d1%82%d0%be-%d0%bc%d1%8f%d1%81%d1%82%d0%be-%d0%b2-%d0%b5%d1%81/", "text": "Страната ни е на трета позиция сред 28-те страни-членки на ЕС по производство на вредни емисии на CO 2 /въглероден двуокис/, според анализ на Евростат за екологичната оценка на тези емисии през 2017 г. У нас през миналата година са били произведени в повече над 8 процента вредни емисии на въглероден двуокис, което в цифри е над 27 милиона тона СО 2, вследствие от производството на топлоенергия и битовото отопление. Както е известно Съдът на ЕС точно преди година публикува решението си по дело срещу България за нарушаване на Директива 2008/50 на ЕС за качеството на атмосферния въздух. В документа пише, че Съдът намира България за виновна за систематично и постоянно превишаване на средноденонощните и средногодишните норми за фини прахови частици на територията на цялата страна. За сега Съдът на ЕС не налага санкции, но при бъдещо неспазване на горната Директива на ЕС, са възможни солени глоби за страната ни. На първа позиция по производство на емисии от СО 2 е Малта – плюс 12,8 процента, следвана от Естония – плюс 11,3 процента, България – плюс 8,3 процента, Испания – плюс 7,4 процента, Португалия – плюс 7,3 процента и др. Най-голямо намаление на вредните емисии на СО 2 е регистрирано в Дания и Финландия – по около минус 6 процента, Великобритания и Ирландия – минус 3 процента и др. Най-големите производители на вредни емисии от СО 2 са и най-големите икономики в Европа: Германия – 23 на сто от общото производство на вредни емисии, Италия и Франция – по 10 на сто. Според последни данни на СЗО – всяка година близо 7 милиона души умират от болести, свързани с излагането на замърсен въздух. Само на територията на Евросъюза мръсният въздух през миналата година е причинил смъртта на над половин милион европейци, отчитат още експертите на СЗО. Според тях външното замърсяване на въздуха, причинено от изгаряне на твърдо гориво в ТЕЦ-овете по света, други вредни източници, както и вредните емисии от автомобилите, са причина за смъртта на 4,2 милиона смъртни случая в световен мащаб. Домашното замърсяване на въздуха, причинено отново от въглища, дърва и други източници на изгаряне на битово отопление – е причинило смъртта на близо 3,8 милиона души по света годишно. Пак според здравни експерти – мръсният въздух е отговорен за 43 процента от смъртните случаи от белодробни болести в световен мащаб, около 30 процента – за белодробен рак, около 25 процента за болести на сърцето и също около 25 процента за инсулти. Емисиите на въглероден двуокис представляват около 80 процента от всички емисии на парникови газове в световен мащаб, като те оказват съществено влияние върху климатичните условия в световен мащаб, върху икономическия растеж, върху размера на населението и неговото здраве, коментират експертите на СЗО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Евростат: България е на трето място в ЕС по увеличение на вредни емисии на въглероден двуокис"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d1%88%d0%b5%d1%81%d1%82%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%bd%d0%b0%d0%b2%d0%be/", "text": "Най-малко шестима души са пострадали при наводнения в турската столица Анкара, предизвикани от силните дъждове в района, съобщава вестник Yeni Safak. Кметът на Анкара Мустафа Туна заяви, че подобно бедствие може да се случи само веднъж на 500 години. „Това е пълна катастрофа. Имаме шестима ранени. Има сериозни щети, които се оценяват. Смята се, че над 100 превозни средства са били повредени. Това е безпрецедентна ситуация. Това е бедствие, което може да се случи веднъж на 500 години. Единствената ни утеха е, че няма жертви”, заяви кметът на турската столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Най-малко шестима пострадали при наводнения в Анкара"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d1%81%d0%b5%d1%82%d0%b8-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8%d1%82%d0%b5-%d1%80%d0%b0%d0%b7/", "text": "Бойко Борисов посети археологическите разкопки на лот 3.1 на магистрала “Струма” край Благоевград. След като изслужа различните възможности, премиерът даде срок най-много до два месеца да се вземе решение за строежа на магистралата. Борисов бе придружен от четирима министри и шефа на АПИ. Очаквайте подробности", "date": "2018.05.05", "title": " Борисов посети археологическите разкопки край Благоевград, постави срок до 2 месеца да се вземе решение за магистрала “Струма” (ВИДЕО)"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-350-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%bf%d1%80%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5/", "text": "Най-малко 350 участници в   са задържани, след като полицията се опита да разпръсне неразрешен митинг в Москва със сълзотворен газ, съобщи независим наблюдател и кореспонденти на AFP. Опозиционният лидер Алексей Навални, неговият съратник Николай Ляскин и редица техни поддръжници са задържани в Москва. Независимата мониторингова група OVD-Info заяви, че в национален мащаб повече от 350 души са били задържани от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Най-малко 350 арестувани при протестите срещу Путин в Русия"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bd%d0%b0%d1%80%d0%be%d0%b4/", "text": "Българският народ очаква от своите висши военнослужещи сигурност в един несигурен свят. Това каза президентът Румен Радев по време на церемонията за удостояване на български военнослужещи с висше офицерско звание.„В изпълнение на една добра традиция, днес в навечерието на големия християнски празник Гергьовден с огромно удоволствие връчвам пагоните на достойни и уважавани български офицери. Те са удостоени с висше знание в израз на високата оценка на техните лични и професионални качества“, каза още президентът Радев. Държавният глава се обърна към военнослужещите, като ги приветства за усилията, които полагат в своята високо отговорна дейност. „Искам да заявя, че в същото време очакванията към вас са огромни – българският народ очаква от своите висши военнослужещи сигурност в един несигурен свят. Министърът на отбраната и неговият екип очаквaт от вас висок професионализъм, експертиза и отговорност при ръководството на българската армията и отговорност. Вашите подчинени очакват лидерство и грижа за тяхното професионално и кариерно развитие, за повишаване на техния социален статус и мотивация. Обществото ни очаква визия и отдаденост за изграждането на модерни въоръжени сили, за законност, прозрачност, ефективност и ефикасност в реализацията на процесите по модернизация. Като президент и върховен главнокомандващ очаквам от вас да се водите изцяло от интересите на народа и да отстоявате офицерската си чест. Убеден съм, че с вашия висок професионализъм, компетентност и умения, с изразените лидерски качества и висока мотивация вие ще отговорите на тези очаквания и ще работите все така последователно и решително за реализирането на авторитета на българската армия“, каза още той. Румен Радев удостои генерал-лейтенант Андрей Боцев с висше офицерско звание „генерал“. Президентът освободи генерал-майор Димитър Илиев от  длъжността заместник-командир на Корпус за бързо развръщане на НАТО в Солун, Република Гърция и го назначи на длъжността заместник-началник на отбраната. Държавният глава удостои Димитър Илиев с висше офицерско звание „генерал-лейтенант“. Досегашният командир на 3-та авиационна база бригаден генерал Иван Лалов пое длъжността заместник-командващ на Съвместното командване на силите. На церемонията той беше удостоен с висше офицерско звание „генерал-майор“. С друг свой указ държавният глава освободи бригаден генерал Иван Ортомаров от длъжността директор на дирекция „Операции и подготовка“ на Министерството на отбраната, назначи го на длъжността заместник-командир на Корпус за бързо развръщане на НАТО в Солун, Република Гърция и го удостои с висше офицерско звание „генерал-майор“. Президентът назначи полковник Васил Лазаров на длъжността съветник на Върховния главнокомандващ на въоръжените сили по военната сигурност, като го удостои с висше офицерско звание „бригаден генерал“. Румен Радев назначи полковник Пламен Ангелов на длъжността директор на служба „Военна информация“, като го удостои с висше офицерско звание „бригаден генерал“. С указ на държавния глава полковник Маргарит Михайлов е назначен на длъжността директор на дирекция „Операции и подготовка“ на Министерството на отбраната. В Гербова зала той беше удостоен с висше офицерско звание „бригаден генерал“. Държавният глава удостои полковник Митко Григоров с висше офицерско звание „бригаден генерал“ и назначи капитан I ранг Георги Пенев на длъжността  заместник-командир на Военноморските сили, като го удостои с  висше офицерско звание „флотилен адмирал“. С друг свой указ Румен Радев назначи полковник Димитър Петров на длъжността командир на 3-та авиационна база и го удостои с висше офицерско звание „бригаден генерал“. В Гербова зала на „Дондуков“2 държавният глава удостои и  полковник Веселин Стоев – административен ръководител – военно-апелативен прокурор на Военно-апелативната прокуратура с висше офицерско звание „бригаден генерал“. От името на удостоените с висше офицерско звание началникът на отбраната генерал Андрей Боцев изказа благодарност на държавния глава за оказаната чест, доверие и дадената висока оценка. „Искам да ви уверя, че във времевия отрязък, който ни давате ние ще имаме възможност като екип и ръководители на Българската армия да постигнем своите стратегически виждания и набелязани цели. Обещавам с достойнство и чест да защитаваме авторитета на Българската армия, да го издигаме и да работим в направленията, в които сме поели преди една година“, заяви генерал Боцев. В навечерието на празника на Българската армия генерал Боцев увери, че българските воини ще работят с решителност и желание за постигането на основните цели – мотивиран и подготвен личен състав на Българската армия, възстановяване и надграждане на отбранителните способности и модернизация на армията, съвместима с нашите партньори от НАТО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Президентът Радев: Българският народ очаква от своите висши военнослужещи сигурност в един несигурен свят"}
{"url": "https://trud.bg/%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d0%be%d1%87%d0%b8%d1%82%d0%b5-%d0%bd%d0%b0-%d0%b4%d0%b2%d0%b5-%d0%be%d1%82-%d0%b4%d0%b5%d1%86%d0%b0%d1%82%d0%b0-%d0%bf%d0%be%d1%81%d1%82%d1%80/", "text": "Очни операции претърпяха две от децата,  От болницата във Варна съобщиха, че интервенциите са преминали успешно и децата се възстановяват. За едното от тях има риск от минимално намаление на зрението на окото, но това ще стане ясно след няколко дни. Другите три деца са в стабилно състояние в болницата в Добрич. 48 часа след инцидента причината за него все още не е ясна. Родител на едното от децата съобщи пред , че те са намерили буркана с бялото вещество на поляната, където се случи мощният взрив. Разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Оперираха очите на две от децата, пострадали при взрива в Добрич"}
{"url": "https://trud.bg/%d1%81%d0%b0%d1%89-%d0%be%d1%82%d0%bc%d0%b5%d0%bd%d0%b8%d1%85%d0%b0-%d0%bf%d1%80%d0%b5%d1%84%d0%b5%d1%80%d0%b5%d0%bd%d1%86%d0%b8%d0%b0%d0%bb%d0%bd%d0%b8%d1%8f-%d0%b2%d0%bd%d0%be%d1%81-%d0%bd%d0%b0-155/", "text": "САЩ са отменили безмитния внос на 155 вида стоки от Украйна, съобщи министерството на икономическото развитие в Киев, цитирано от ТАСС. Засегнати са 155 вида стоки, включително някои храни, стоки от леката и дървопреработвателната промишленост, на машиностроенето и някои електроуреди, се казва в съобщението. Ведомството пояснява, че действието на всеобщата система на преференции, даваща възможност за внос на територията на сАЩ на над 3500 вида стоки от Украйна, е било преустановена от 26 април за 155 от тях. Службата на постоянния търговски представител на САЩ е въвел в действие тези ограничения 120 дни след публикуването на съответния декрет на президента на САЩ от 22 декември 2017 година. Министерството на икономическото развитие е в постоянен диалог с правителството на САЩ и работи за решаването на проблема. В същото време отмяната на ограниченията до голяма степен зависи от от приетия от Върховната рада закон За организация на колективното управление, посочва украинското ведомство.", "date": "2018.05.05", "title": " САЩ отмениха преференциалния внос на 155 вида стоки от Украйна"}
{"url": "https://trud.bg/%d1%81-%d0%b2%d0%bd%d1%83%d1%88%d0%b8%d1%82%d0%b5%d0%bb%d0%b5%d0%bd-%d0%bf%d0%b0%d1%80%d0%b0%d0%b4-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f/", "text": "Утре – на 6 май, Българската армия отбелязва 140 години от създаването си с внушителен парад. Ще участват 1800 военнослужещи, сред които за първи път и рота от Македония. На площада ще бъдат показани 55 единици бойна техника и ще прелетят 14 самолета и вертолета на Българската армия. Най-голям интерес предизвикват ракетите Ес-300 от противовъздушната ни отбрана. Във въздушния парад ще прелети и бойният вертолет Ми-24, а авиационната демонстрацията ще завърши с три изтребителя МиГ-29. От рано сутринта утре заради водосвета на знамената и парада ще бъде спряно движението в района на храм „Свети Александър Невски” и района от бул. „Цар Освободител” до пл. „Народно събрание”. За зрителите ще има контролно-пропускателни пунктове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " С внушителен парад Българската армия отбелязва 140-годишнина от създаването си"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%81%d0%b2%d0%b5%d1%82%d0%b0-%d0%b3%d0%be%d1%80%d0%b0-%d0%b7%d0%b0-%d0%b3%d0%b5%d1%80%d0%b3%d1%8c%d0%be%d0%b2%d0%b4/", "text": "Министър-председателят Бойко Борисов пристигна в Света гора, където ще участва в традиционното честване на празника на манастир „Св. вмч. Георги Зограф”, съобщиха от правителствената информационна служба. В рамките на посещението си той ще се срещне с духовното ръководство на Света гора и ще присъства на литургията и литийното шествие за 6 май – Гергьовден. На празника ще бъде открито и Южното манастирско крило, за чието възстановяване българското правителство отпусна 940 000 лева през миналата година. Предвидена е и среща между българския министър-председател и духовното ръководство на Света гора. В делегацията, ръководена от премиера Борисов, са включени министрите Владислав Горанов, Николай Нанков, Кирил Ананиев, Ивайло Московски и Боил Банов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Бойко Борисов в Света гора за Гергьовден"}
{"url": "https://trud.bg/%d0%b2%d1%85%d0%be%d0%b4-%d1%81%d0%b2%d0%be%d0%b1%d0%be%d0%b4%d0%b5%d0%bd-%d0%b8-%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b7%d0%b0-6/", "text": "Със специална програма и вход свободен за постоянната хронологична експозиция Националният военноисторически музей ще отбележи Деня на храбростта и Празника на Българската армия – 6 май. За пръв път на празника посетителите ще могат да разгледат безплатно най-новата изложба „Враг/Приятел“, която разкрива сложния пъзел на военните и политическите взаимоотношения между България и три държави, изиграли ключова роля в историята на Третата българска държава – Турция, Русия и Германия. В изложбата се преплитат експонати-уникати – притежание на царските фамилии, и такива, свързани със събития и хора, чиито съдби са белязани от междудържавните отношения. Посетителите ще имат възможност да видят фелдмаршалския жезъл на Фердинанд I, връчен му от германския кайзер Вилхелм II, сабя, подарена на престолонаследника Борис от неговия кръстник – руския император Николай II, знака на Временното руско управление и други. Само на 6 май гостите на музея ще разберат какво е усещането да влезеш в кабините за управление на едни от най-знаковите експонати във външната експозиция, както и да дегустират характерната за войнишката кухня боб чорба, приготвена от истински военен готвач. Посетителите ще се насладят на музикалните изпълнения на Представителния духов оркестър на Сухопътни войски и прожекцията на филма „Помни войната 1915 – 1918. I част“. С Ден на отворени врати празникът ще бъде отбелязан и във филиалите на НВИМ – Военноморския музей във Варна и Музея на авиацията в Крумово. ПРОГРАМА:  10.00 – 18.00 ч. ВХОД СВОБОДЕН за постоянната хронологична и външна експозиция  10.00 – 18.00 ч. ИЗЛОЖБА „ВРАГ/ПРИЯТЕЛ“  10.00 – 18.00 ч. ЕКСПОНАТИТЕ ОЖИВЯВАТ – свободен достъп до пилотските кабини на изтребител-прихващач МиГ-21 бис, транспортен хеликоптер МИ-8 и отделенията за управление на самоходна минохвъргачка „Тунджа“, ракетен комплекс 2К 52 Фрог „Луна-М“, подвижен радиовисотомер ПРВ-11 „Вершина“  12.00 ч. Традиционна ДЕГУСТАЦИЯ на войнишка боб чорба  15.00 – 16.00 ч. – КОНЦЕРТ на Представителния духов оркестър на Сухопътни войски  16.00 „Помни войната 1915 – 1918. I част“ – ФИЛМ с продуцент – ВТК, копродуцент – НВИМ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Вход свободен и празнична програма за 6 май в НВИМ"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d1%86%d0%b8-%d0%bd%d0%b0-%d0%bd/", "text": "Няколко десетки души, привърженици на опозиционния лидер Алексей Навални, бяха арестувани днес в  , организирани в редица руски градове срещу Владимир Путин, който в понеделник официално започва четвъртия си президентски мандат, предаде Франс прес. В сибирския град Красноярск бяха арестувани 15 души, сред които един журналист, съобщава О Ве Де – Инфо, независима организация, следяща за арестите в страната. Според организацията арестите са извършени по брутален начин и задържаните са били с охлузвания и одрасквания. В Челябинск в Урал полицията задържа трима души още преди началото на протеста, съобщава във Фейсбук активистът Борис Золотаревски. Най-малко 10 души са арестувани в Барнаул в Сибир, съобщава пък екипът на Алексей Навални, който призова за протести днес. Много поддръжници на Навални бяха арестувани още вчера в навечерието на демонстрациите, планирани за днес в Русия. “Страхливият старец Путин мисли, че е цар. Той не е цар и затова трябва да излезем на улицата на 5 май” – с този призив Навални прикани поддръжниците си са излязат днес на протести в цялата страна. Путин спечели изборите на 18 март с 76 процента от гласовете. Опозицията и независими наблюдатели казаха, че е имало нарушения на изборите като тъпчене на урните с бюлетини и други изборни измами. Сега наблюдатели се притесняват протестите днес да не се изродят в сблъсъци с полицията, последвани от масови арести както се случи преди шест години след преизбирането на Путин за трети президентски мандат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Арестуваха десетки привърженици на Навални по време на протести срещу Путин"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bd%d0%b0%d0%b4-85-%d0%bc%d0%bb%d0%bd-%d0%bb%d0%b2-%d1%81%d0%b0-%d0%bf%d1%80%d0%be%d0%b5%d0%ba%d1%82%d0%b8%d1%82/", "text": "Проектите за рехабилитация на няколко участъка между Смолян, Девин и Кричим с обща дължина близо 50 км. са на обща стойност над 85 млн. лв. с ДДС. Това става ясно от отговора на министър Николай Нанков до депутатите от ГЕРБ-Смолян д-р Даниела Дариткова и д-р Красимир Събев, съобщиха от пресцентъра на партията. С цел възстановяване и подобряване на транспортно-експлоатационните качества и носимоспособността на настилката и осигуряване условия за безопасност на движението на път Ш-866 Стойките – Широка лъка – Михалково – Кричим, Агенция „Пътна инфраструктура“ включи участъци от републиканския път в списък с отсечки, предложени за финансиране по ОП „Региони в растеж“ 2014-2020 г. За третокласния път е одобрена безвъзмездна финансова помощ от Европейския фонд за регионално развитие и съфинансиране от държавния бюджет, като изпълнението на рехабилитация е разделена на три лота. Лот 22 „Път Ш-866 Михалково – Граница ОПУ Смолян от км 66+857 до км 88+050, с обща дължина 21.193 км, област Смолян“ е на стойност 31 493 949 лв. с ДДС. Лот 23 „Път Ш-866 Граница ОПУ Пловдив – Кричим от км 88+050 до км 103+341, с обща дължина 15.291 км, област Пловдив и област Смолян“ е финансово обезпечен с 24 422 831 лв. с ДДС. За Лот 24 „Път Ш-866 Смолян – Стойките – Широка лъка от км 8+225.53 до км 11+557.32 и от км 26+600 до км 50+484.86, с обща дължина 27.217 км, област Смолян“ е одобрена сумата от 29 105 256 лв. с ДДС. За лот 22, след отразяване на направени корекции и добавки по проектната документация, е издадено разрешение за строеж от 22.03.2018 г. За лот 23 към момента се процедират корекциите и допълненията по техническата документация, след което ще се пристъпи към издаване на разрешение за строеж. Лот 22 и лот 23 предвиждат следните дейности: пътната настилка и пътният банкет да бъдат изцяло ремонтирани; пътният габарит да бъде уширен в рамките на съществуващия обхват на пътя; да се възстановят съществуващите отводнителни съоръжения и да се изградят нови такива; да се изградят нови подпорни и укрепителни стени и конзолни уширения; да се укрепят пътните откоси; на две места да бъдат изградени силови конструкции за обезопасяване на пътния скат; големите съоръжения да се ремонтират, а едно от тях да се удвои; предвижда се и ремонт на съществуващ тунел, включително изграждане на изцяло нова осветителна система в него; да се реконструира довеждащ водопровод за гр. Кричим; да бъде преместен съществуващ паметник; да се реконструира участък от уличното осветление в с. Михалково; вертикалната сигнализация и хоризонталната маркировка да бъдат изцяло обновени. Техническите проекти за рехабилитация на лот 24 са приети от АПИ на експертен съвет и предстои тяхното утвърждаване. Изработен е комплексен доклад за оценка на съответствието. С реализация на проекта за лот 24 ще се постигне възстановяване и подобряване на транспортно-експлоатационните качества и носимоспособността на пътната настилка, с оглед осигуряване условия за безопасност на движението и добро отводняване. По време на проектирането се наложи разделяне на участъка, попадащ в регулацията на гр. Смолян на два подучастъка. В първия подучастък се установи добро състояние на пътната настилка, но на единични места се налага подмяна на съществуващите бордюри, поради нарушена цялост. Във втория подучастък се предвижда ремонтиране на пътната настилка и подобряване на отводняването. За участъка от км 26+600 до км 50+484,86 се предвижда ремонтиране на пътната настилка и банкетите, подобряване на отводняването и на необходимите места изграждане на подпорни и укрепителни стени. За двата участъка е предвидено подновяване на вертикалната и хоризонталната маркировка. За трите лота се провеждат процедури за възлагане на обществени поръчки за строително-монтажни работи (СМР) и строителен надзор, като първите два в момента са на етап оценка на офертите, предстои отваряне на ценовите предложения за СМР. За лот 24, след обжалване на процедурата за избор на изпълнител на СМР, е дадена нова дата за отваряне на офертите от участниците до 17.04.2018 г. В случай, че няма обжалване на решението на възложителя, строително- монтажните работи за лот 22 и лот 23 може да стартират още в края на тази година. Срокът за завършване на строителството е 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Николай Нанков: Над 85 млн. лв. са проектите за ремонт на няколко участъка между Смолян, Девин и Кричим"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bd%d0%b0%d0%b3%d1%80%d0%b0%d0%b4%d0%b8-%d1%83%d1%87%d0%b0%d1%81%d1%82%d0%bd/", "text": "Кметът д-р Атанас Камбитов връчи награди на първите финалисти във „Втори лекоатлетически маратон“ в Благоевград. Той поздрави всички, които показаха хъс и спортни умения по време на маратона. „ Всички сте победили! Не всички днес ще получат награди, но най- важен е олимпийският принцип“, каза д-р Атанас Камбитов. В категория „Юноши и девойки“ бяха отличени Мария Мичова, Йоана Ангелова, Мария Тричкова, Константин Петров, Мартин Тодоров, Алекс Панов. В категория „Мъже и жени“ -Деян Атанасов, Димчо Мицов, Анастасия Пейчева, Стефани Стоянова и Надежда Ангелова. Десетки жители и гости на Благоевград се включиха във втори „Лекоатлетически маратон“ в двете категории „Юноши и девойки до 16 години“ и „Мъже и жени“. Стартът бе даден точно в 10.00 часа пред зала „22 септември“ от заместник-кмета по култура и хуманитарни дейности на община  Благоевград Христина Шопова. „Идеята на Община Благоевград е да Ви стимулираме да спортувате за здраве, защото когато човек е здрав може да постигне всичко“, каза зам.-кметът Христина Шопова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Кметът на Благоевград награди участниците във „ Втори лекоатлетически маратон“"}
{"url": "https://trud.bg/%d1%81%d1%82%d0%b0%d0%b1%d0%b8%d0%bb%d0%bd%d0%be-%d0%b5-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%b4%d0%b5%d1%86%d0%b0%d1%82%d0%b0-%d0%ba%d0%be%d0%b8%d1%82/", "text": "Състоянието на петте деца от Добрич, които пострадаха по време на игра и  , е стабилно. Две от тях се лекуват в ортопедията в Добрич, а други две момчета – в очната болница във Варна. Все още не е ясно какво е било веществото, предизвикало взрива. Един от родителите каза пред  , че децата са намерили буркана с бялото вещество на поляната зад блока, в който живеят. Разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Стабилно е състоянието на децата, които постраха при взрив"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%81%d0%bf%d0%be%d1%80%d1%82%d1%83%d0%b2%d0%b0%d1%85%d0%b0-%d0%bd%d0%b0-%d0%be%d1%82%d0%ba%d1%80%d0%b8%d1%82%d0%be-%d0%b2-%d0%b8%d0%bd%d0%b8%d1%86%d0%b8/", "text": "Заместник- кметът по култура и хуманитарни дейности Христина Шопова постави началото на първото издание на „Благоевград спортува“, част от мащабното събитие „България спортува“. Тя поздрави организаторите, участниците и гостите на събитието от името на кмета на община Благоевград д-р Атанас Камбитов и от свое име. „Благодаря Ви, че сте тук и с радост приехте инициативата на Община Благоевград, заедно с Българска асоциация „Спорт за всички“ и Министерството на спорта! По този начин стимулирате децата си и им давате пример“, каза заместник- кметът Христина Шопова и изрази своята увереност, че събитието ще бъде успешно, тъй като е подплатено с много ентусиазъм. Българска асоциация „Спорт за всички“ връчи и почетен плакет на заместник- кмета по култура и хуманитарни дейности Христина Шопова за партньорството в инициативата и подкрепа на спорта.  „Благоевград има много спортни клубове, които развиват своята дейност. Със сигурност ще продължаваме в посока тяхната подкрепа и развитието на спорта“, заяви зам.- кметът Христина Шопова. Десетки жители и гости на Благоевград се включиха в мащабното  спортно събитие „България спортува“  в  парк „Бачиново“, където  отделни площи бяха предназначени за редица спортни занимания на открито. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.05", "title": " Десетки спортуваха на открито в инициативата „Благоевград спортува“"}
