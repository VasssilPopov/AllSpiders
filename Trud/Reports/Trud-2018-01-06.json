{"url": "https://trud.bg/%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8%d1%82%d0%b5-%d0%bd%d0%b0-%d0%bc%d0%b5%d1%81%d1%82%d0%b0-%d0%b2-%d1%81%d0%b0%d1%89-%d0%bf%d0%b0%d0%b4%d0%bd%d0%b0%d1%85%d0%b0-%d0%b4/", "text": "Рекордни студове, които мнозина описват като ледена епоха в Съединените щати и Канада. На места температурите стигнаха до -40, но усещането е като за -60. Лошото време взе и жертви, а на Източното крайбрежие е обявено извънредно положение, информира   Пронизващ студ, ураганен вятър и обилни снеговалежи, каквито американскoтo Източно крайбрежие не помни от десетилетия. Само за денонощие на места е натрупал около 50 см сняг. В плен на лошото време попаднаха Бостън, Балтимор, Вашингтон и много други градове. В щата Масачузетс термометрите отчетоха -37, а в планините в Ню Хемпшър се очакват смразяващите – 73 градуса. Лошото време доведе до транспортен хаос, хиляди отменени полети и домакинства без ток. Таймс Скуеър в Ню Йорк остана почти безлюден – гледка, която рядко може да бъде видяна. В градът е обявено бедствено положение. „Задава се много опасна буря. Ниските температури, силните ветрове и обилните снеговалежи не бива да бъдат подценявани. Призовавам всички да бъдат много внимателни“, каза кметът на Ню Йорк Бил де Блазио. Отворени са временни приюти, където бездомниците да прекарат студените дни. От началото на зимните бури в Съединените щати и Канада са загинали най-малко 19 души. „Свидетели сме на невиждана стихия. Само за час трупа около 5 см сняг. Ако ситуацията остане такава, очакваме много хора да имат затруднение с придвижването в града, а разчистването става почти невъзможно“, обясни Бил де Блазио. Снежната буря е придружена и от рязко спадане на атмосферното налягане – явление, определяно като като „циклон-бомба“. Очаква се градусите да започват да се покачват едва в началото на седмицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Температурите на места в САЩ паднаха до минус 40 градуса\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%bd%d0%b8%d1%82%d0%be-%d0%b5%d0%b4%d0%b8%d0%bd-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b5%d0%bd-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba-2/", "text": "Нито един безработен жител няма в пловдивското село Стряма, твърди 43-годишният му кмет Васил Черпелийски. Според трикратния републикански шампион по кану-каяк основната причина за нулевата безработица в селото е, че то се намира в непосредствена близост с десетки заводи и предприятия в Индустриална зона „Раковски”. „Младите ги задържа индустриалната зона, която е една много добра инвестиция, развиваща се на наша територия в землището на Стряма. Около 800 души от селото работят там и затова в Стряма безработица няма. Ако има безработни, то това е не защото няма работа, а защото този човек просто го мързи да работи”, твърди кметът Черпелийски. Той не крие, че преди десетина години е бил член на БСП и дори местните „червени” са му предложили да му издигнат кандидатурата за кмет на село Стряма. „Да обаче ме излъгаха. Това освен, че ме обиди, допълнително ме амбицира още повече , а и доста голяма група от хора от селото ми предложиха да се явя на изборите като независим кандидат. И то пък взе, че стана от раз. Аз съм първият избран още на първи тур и без балотаж кмет на селото от началото на демократичните промени до 2007 г. А оттогава досега винаги съм преизбиран с 95% от гласовете на стрямалии”, горд е Васил Черпелийски. „Не искам да политизирам нещата, но няма как да не кажа няколко добри думи за ГЕРБ, защото това което се случи последните години и в Стряма и на територията на Община Раковски, е видимо. Първите два мандата бях независим кмет, на третия бях издигнат от ГЕРБ. Това е единствената партия, която стъпи в Стряма и остави половин милион лева тук за пътища, мостове и за църквата”, не крие кметът на Стряма. Васил Черпелийски признава, че осигуряването на бюджет за нова инфраструктура или ремонти на старата е „мисия невъзможна” за един селски кмет. „Навремето имаше законови инструменти за постъпления в селската каса като ергенски данък, самооблагане, ленински съботници. От събраните средства ще правеха тротоари и пътища. Сега селата не разполагат с нищо, дори със собствена банкова сметка. Разчитаме за всичко на общинския кмет и на спонсори. Ако големият кмет успее да осигури държавни или европейски пари е добре. Затова съм твърдо за делегираните бюджети и за финансиране на наши проекти с европейски пари. Хубавото е , че засега кметът на Община Раковски Павел Гуджеров не ми е отказал нищо и работим в синхрон. Но тъй като всички мои колеги от селата на общината работят с огромен хъс и желание и се стремят да се докажат, парите трябва да се разпределят на повече места. Със сигурност на Павел Гуджеров не му е лесно. Иначе плодовете от ползотворната ни работа на общинско ниво са очевидни – селото ни се развива”, категоричен е кметът на Стряма. Половината село е с изградена канализация и по-голяма част на населеното място е водоснабдена. „От началото на третия ми мандат със съдействието на общинския кмет Павел Гуджеров и съвместно с ВиК продължаваме да работим по водопреносната мрежа на Стряма. В тази връзка в бюджета на селото за 2018 г. съм заложил 2 проекта за обратните води и ремонта на улиците. Имам обещанието на кмета Гуджеров, че ще продължим да работим както досега – качествено и в услуга на жителите на Стряма. Кандидатстваме за европейски пари по проект за селските райони, като целта ни е изведем цялостно главния колектор, който минава през средата на селото и се зауства в западната част. Другият проект се отнася за 4 улици в южната част на селото, които не са включени в канализацията и така ще имаме цял квартал напълно канализиран и с асфалтирани улици”, допълва кметът на Стряма, който има вече 10-годишен управленски стаж. „Хората очакват от селския кмет  чудеса. Очакват кметът да решава проблемите и неудобствата  им от всякакво естество- аварии, свързани с ВиК или електроразпределителното дружество и всякакви оператори. Разбира се , че откликвам на всяка молба на хората, но те трябва да знаят, че кметът не притежава почти никакви правомощия и сфери на влияние, още повече когато се касае за отношения с  търговски дружества. Да бъдеш кмет на село изисква, по-скоро,  да бъдеш гражданин,  да общуваш повече с хората,  да се занимаваш с техните битови проблеми. Преди всичко кметът трябва да е човек, да се опита да се докосне до болките на всички хора  и да се опита да ги решава. Резултатът за дейността на един кмет се показва след изтичане на неговия мандат. Изборите са най-верният показател за работата на кмета. Те са неговият барометър. Аз съм 10 години кмет на Стряма и не мога да не бъда горд от факта , че вече трети мандат хората ми гласуват доверие. Това означава и голяма отговорност към тях същевременно. Вратата на кабинета ми винаги е отворена и дори без записан час всеки, който желае, може да заповяда.  Освен това винаги се допитвам до хората. Пример за това е своеобразният референдум, който проведох с голяма част от населението на селото относно фонтана на площада и 85% твърдо бяха за постояването му. Ако бяхме  вложили тези 20 000 лева, колкото струва фонтанът, в чакълиране на 2 улици, каквито опониращи предложения имаше,  само след 2 години отново тези улици  щяха да са с дупки , тъй като няма отводняване. И парите щяха да отидат на вятъра”, отсича кметът Васил Черпелийски. Той не крие, че се гордее с новата детска ясла в селото, новия облик на площада в центъра на Стряма и цветните алеи, изградената велоалея и детска площадка, както и от факта, че всички приходи от продажба на земя остават за Стряма, а не потъват в бюджета на Община Раковски. „В проектобюджета за 2018 г. съм заложил доста висока сума, но и половината от нея  да се усвои, ще съм доволен като кмет. С отпуснатите средства ще продължим изграждането на велоалеята, ще направим площадка за стрийт фитнес за младежите в селото и ще довършим процедурите по регулация на имотите на ромското малцинство, за да могат да получат ПУП и последващо включване към електропреносната  мрежа и ВиК. В Стряма ни куца футболът и натам трябва да насочим усилията си. Имаме много деца, перфектен стадион с поливна система, съблекални и топла вода, но засега няма желаещи да го ползват”,  допълва кметът Васил Черпелийски.", "date": "2018.01.06", "title": " Няма нито един безработен в пловдивско село\t\t\t"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d0%b4%d0%b0%d0%b4%d0%be%d1%85%d0%b0-%d1%81%d1%82%d0%b0%d1%80%d1%82-%d0%bd%d0%b0-%d0%b1/", "text": "Над 300 деца от цялата страна дадоха старт на детското откриване на първото Българско председателство на Съвета на ЕС. Детският уоркшоп бе открит от министър Лиляна Павлова и еврокомисарят по цифрова икономика и общество Мария Габриел, информира Министър Павлова посочи колко е важно детското събитие. Децата са нашия заряд, нашия капитал, нашето бъдеще, децата са нашата гордост. Вярвам, че всички ние, през тези прекрасни млади деца, даваме най-добрия, най-истинския старт на Българското председателство, защото ЕС, България като част от ЕС, неговото бъдеще – това е бъдещето за тези деца, но и бъдещето, което тези деца са. Еврокомисарят по цифровата икономика и общество Мария Габриел коментира, че обучението на децата и развитието на техните възможности в новите технологии означава и сигурност в киберпространството: Благодарение на новите технологии, благодарение на младите хора на България, Председателството на България ще бъде успешно. По този начин ние показваме най-хубавото ни в Европа и в света. Детското европредседателство започна с поздрава на усъвършенстван робот и намигване на котешки очи от неговия дисплей. В десет работилнички децата програмират, учат се да работят с различни програми и дори сами създават електронни игри. Малкият Йоан вече е разработил приложение за мобилен телефон, което предлага: Урок за свирене на химна на ЕС – симфон от осем ноти. 13-годишният Мариел Кафеджиев раздава електронни платки, които се поставят на китката на ръката: Тези светодиоди (могат) да изписват текстове, да правят формички, могат да предават радиовълни. Еврокомисар Мария Габриел отбеляза, че по време на Българското европредседателство ще се водят ключови преговори с акцент киберсигурност: Днес 80 процента от кибератаките се дължат на човешка грешка – непознаване на част от нещата, случващи се в Интернет.", "date": "2018.01.06", "title": " Деца от цялата страна дадоха старт на Българското председателство на Съвета на ЕС"}
{"url": "https://trud.bg/%d1%81%d0%b5%d1%80%d0%b2%d0%b8%d1%81-%d0%be%d1%82-%d0%bd%d0%b0%d0%b4-200-%d0%ba%d0%bc%d1%87-%d1%81%d0%bf%d1%80%d1%8f-%d0%b3%d1%80%d0%b8%d0%b3%d0%be%d1%80-%d0%b2-%d0%b1%d1%80%d0%b8%d0%b7%d0%b1%d0%b5/", "text": "Григор Димитров се зарадва за очакваната интересна битка с Ник Кирьос, но не успя да се справи с австралиеца. И най-вече със силното му оръжие – сервиса, който летеше със средна скорост над 200 км/ч и имаше 69 процента успеваемост. На полуфиналите в Бризбейн миналогодишният шампион се предаде с 6:3, 1:6, 4:6 след 90 минути игра. Така първата ни ракета загуби 160 точки за ранглистата, но остава №3 в света. Въпреки загубата Димитров изигра най-силния си мач на турнира. „Григор е великолепно момче, един от най-добрите ми приятели – призна Кирьос. – Досега ме бе побеждавал два пъти. Трябваше да направя нещо различно. Сервисът ми беше на добро ниво, радвам се, че съм на финал.“  За трофея днес Кирьос ще спори с Райън Харисън. Американецът игра дует с Григор, но преди полуфинала двамата отказаха да излязат на корта, за да спести партньорът му сили за едва третия си финал на сингъл в кариерата. „Димитров или Кирьос? Тези двамата нямат достатъчно талант – пошегува се Харисън преди да узнае съперника си. – С когото и да играя, ще ми бъде много приятно, защото започвам добре новата година.“  Григор и Райън са близки и извън корта и често се шегуват. А от Бризбейн Димитров си тръгва и с 23 865 долара от наградния фонд (528 910).", "date": "2018.01.06", "title": " Сервис от над 200 км/ч  спря Григор в Бризбейн"}
{"url": "https://trud.bg/%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d0%b8%d0%b5-%d0%bd%d0%b0-%d0%b5%d0%b7%d0%b5%d1%80%d0%be%d1%82%d0%be-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b6%d0%ba/", "text": "В присъствието на кмета на София Йорданка Фандъкова днес се проведе тържествен водосвет по случай празника Богоявление. Водосветът започне в 13.00 часа до езерото в ж.к. „Дружба“, след което бъде проведен ритуалът по изваждане на светия кръст от водите на езерото. Водосветът бе отслужен от епископ Герасим, главен секретар на Светия синод. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Богоявление на езерото в столичния жк „Дружба“"}
{"url": "https://trud.bg/%d0%bf%d0%b5%d1%82%d1%8a%d1%80-%d1%81%d1%82%d0%be%d0%b9%d1%87%d0%b5%d0%b2-%d0%b8%d0%b7%d0%b2%d0%b0%d0%b4%d0%b8-%d1%81%d1%80%d0%b5%d0%b1%d1%80%d0%be-%d0%be%d1%82-%d0%bb%d0%b5%d0%b4%d0%b5%d0%bd%d0%b8/", "text": "Най-добрият ни състезател в маратонското плуване Петър Стойчев демонстрира класа и на 41 години. Световният шампион стартира на откритото първенство на Германия в ледени води, от където грабна сребро на 1 км свободен стил. Той преодоля дистанцията за 12:39,64 мин. Българинът бе изпреварен единствено от холандеца Фергил Хесперман (12:38,73).  Температурата на водата бе 3,8 градуса, а на въздуха 6. Любопитното е, че стартът на състезателите е в самата вода, няма скокове, тъй като заради ниските температури има опасност участниците да се дезориентират.  Преди и след плуването състезателите могат да ползват горещи вани, както и сауни, разположени в отопляеми палатки. Досега Стойчев има и две световни титли в леденото плуване, като амбицията му е да се пробва и на Антарктида.", "date": "2018.01.06", "title": " Петър Стойчев извади сребро от ледените води"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d1%81/", "text": "Полицаи пострадаха при катастрофа в София. Сблъсъкът между полицейската кола и лекия автомобил е станал на кръстовището на столичния булевард „Монтевидео” и улица „Боряна”, информира  Причините за катастрофата се изясняват.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Полицаи пострадаха при катастрофа в София"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%be%d1%82-5-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82/", "text": "Земетресение с магнитуд 5 по скалата на Рихтер е регистрирано на границата между Иран и Ирак, показва справка в сайта на  . Земетресението е регистрирано в 18:52 часа местно време (17:22 часа българско време). Дълбочината е 40 км. Трусът е бил на 189 км североизточно от Багдад и на 6 км източно от иранския град Шарпол е Захаб. Няма данни за жертви и разрушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Земетресение от 5 по Рихтер на границата между Иран и Ирак"}
{"url": "https://trud.bg/35-%d0%b1%d0%be%d0%b9%d1%86%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d1%82%d1%83%d1%80%d0%bd%d0%b8/", "text": "35 бойци от 5 български клуба дойдоха в Горна Оряховица за Националния турнир по ММА за аматьори. Състезанието е посветено на 25-та година от създаването на Клуба по бойни спортове в Горна Оряховица и 70-та годишнина на неговия създател и треньор Кръстю Джамбазов. За турнира в Горна Оряховица пристигна и председателят на българската федерация по ММА Станислав Недков – Стъки. „Благодаря на всички, които дойдоха да уважат 70-годишнината на Кръстю Джамбазов. Той е гордост за федерацията. Малко са хората като него, които работят с душа е сърце за възпитанието на младите хора в спортен дух”, каза Станислав Недков.  Кръстю Джамбазов получи от Стъки почетен плакет на федерацията за приноса му в развитието на ММА и бойните спортове в страната. Приветствие към състезатели и гости отправи и кметът на Общината инж. Добромир Добрев. „За нас е чест, че за пореден път Горна Оряховица и Спортна зала „Никола Петров” са домакини на турнир по ММА. Ние винаги сме подкрепяли спорта и ще продължаваме да подкрепяме и да бъдем до нашите млади спортисти, които разнасят славата на Горна Оряховица у нас и по света”, каза инж. Добрев. На официалното откриване присъстваха още проф. Лъчезар Андреев, член на дисциплинарната комисия на БФММА,както и бивши национални състезатели. Медали за принос в развитието на бойните спортове от името на КБПИ „Локомотив” получиха кметът инж. Добромир Добрев, Станислав Недков, бивши национални състезатели и спонсори на турнира. Подаръци имаше и за младите шампиони от клуба, завоювали международни награди през годината. Отличията им бяха връчени от рожденика Кръстю Джамбазов. Той е основателят на школата по бойни изкуства в Горна Оряховица. За цялостната му треньорска и възпитателска дейност е удостоен със званието „Заслужил” треньор. За 25-годишнатата си дейност, състезателите от КБПИ „Локомотив” са завоювали 14 медала от Световни и 8 от Европейски първенства. Клубът е водещ в приноса към националния спорт и лидер сред клубовете в Горна Оряховица. Трите световни титли, 7 сребърни и 12 бронзови медала в самбото, бойното самбо и ММА са гордостта на Джамбазов. С победа на горнооряховски състезател започнаха и битките от турнира. В категория 56.5 кг. Ростислав Ефтимов победи съперника си Октай Васви от Шумен. В състезанието ще бъдат играни общо 18 битки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " 35 бойци се включиха в Националния турнир по ММА за аматьори в Горна Оряховица"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bc%d0%be%d0%bc%d1%87%d0%b5%d1%82%d0%be-%d0%ba%d0%be%d0%b5%d1%82%d0%be-%d0%bf%d0%b0%d0%b4%d0%bd%d0%b0-%d0%be%d1%82-%d1%81%d0%ba%d0%b0%d0%bb%d0%b8-%d0%ba%d1%80/", "text": ", е починало, информира  Сигнал за паднал човек на пътното платно е подаден в 13:40 ч. на тел. 112. Момчето се е катерило по скали, заедно с още трима души, но се е изпуснало и е паднало. То беше прието в болница в шоково състояние с политравми и е починало. До приключване на огледа за изясняване на причините за инцидента, движението беше спряно.", "date": "2018.01.06", "title": " Почина момчето, което падна от скали край Асеновата крепост"}
{"url": "https://trud.bg/%d0%bf%d0%be%d0%b4%d0%bd%d0%b5%d1%81%d0%be%d1%85%d0%b0-%d1%86%d0%b2%d0%b5%d1%82%d1%8f-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d1%85%d1%80%d0%b8/", "text": "С полагане на венци и цветя, днес в Пловдив бе отбелязана 170-та годишнина от рождението на Христо Ботев. Ритуалът пред паметника на поета-революционер в Цар Симеоновата градина се организира традиционно от Община Пловдив, като част от календара на културните събития на града, с участието на почетна рота, венценосци и военен духов оркестър от пловдивския гарнизон и Комитет „Родолюбие“. На церемонията присъстваха Председателят на 44-то Народно събрание на Република България Цвета Караянчева и народни представители, областният управител на област Пловдив Здравко Димитров, председателят на Общински съвет – Пловдив Савина Петкова, бригаден генерал Явор Матеев, началник на 68-ма бригада Специални сили, заместник-кметовете инж. Александър Държиков, Георги Маринов и Златин Велев, кметовете на райони, общински съветници, представители на Областната и общинска администрация, политически партии и обществени организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Поднесоха цветя пред паметника на Христо Ботев в Пловдив"}
{"url": "https://trud.bg/%d0%bd%d0%b5%d0%bd%d1%83%d0%b6%d0%bd%d0%b8%d1%8f%d1%82-%d0%b3%d1%8a%d0%bb%d1%8a%d0%b1%d0%b8%d0%bd%d0%be%d0%b2-%d0%b3%d0%b5%d1%80%d0%be%d0%b9-%d0%b7%d0%b0-%d0%b4%d0%b6%d0%b5%d0%bd%d0%be%d0%b0/", "text": "Андрей Гълъбинов донесе успеха на „Дженоа“ с 1:0 над „Сасуоло“ в среща от 20-ия кръг на Серия А. Нападателят се появи като резерва, за да се разпише с глава в 80-ата минута. Това е трети гол за Гълъбинов в елита на Италия през кампанията. Преди това той порази вратите на „Ювентус“ и „Каляри“. Появата му на терена бе малко изненадваща предвид очакваната му продажба през следващите дни. Българинът е със статут на ненужен в тима, след като бе привлечен бившият национал Джузепе Роси. В друг мач от кръга „Милан“ надви трудно „Кротоне“ със същия резултат. Автор на единственото попадение бе Леонардо Бонучи. Българският национал Александър Тонев изобщо не бе в групата за гостите. Опашкарят „Беневенто“ записа втора поредна победа, след като осъществи пълен обрат срещу „Сампдория“ за крайното 3:2.", "date": "2018.01.06", "title": " Ненужният Гълъбинов герой за „Дженоа“ (ВИДЕО)"}
{"url": "https://trud.bg/%d0%b4%d0%b8%d0%b5%d0%b3%d0%be-%d0%ba%d0%be%d1%89%d0%b0-%d0%b2%d0%ba%d0%b0%d1%80%d0%b0-%d0%b7%d0%b0-%d0%b4%d0%b0-%d0%b3%d0%be-%d0%b8%d0%b7%d0%b3%d0%be%d0%bd%d1%8f%d1%82/", "text": "Завърналият се в „Атлетико“ (Мадрид) през зимата нападател Диего Коща отново напомни за себе си. Доскорошният играч на „Челси“ вкара гол при повторния си дебют в Ла Лига при успеха с 2:0 над „Хетафе“. Веднага, след като се разписа обаче, 29-годишният играч бе изгонен. Нападателят, разписал се преди дни и за купата на Краля срещу „Леида“, отиде при феновете да празнува, за което бе декориран с жълт картон, втори негов в двубоя. Другият гол за „дюшекчиите“ бе дело на Анхел Кореа през първата част.  „След като 6 месеца не игра, Коща искаше да отпразнува гола с феновете – обясни наставникът на тима Диего Симеоне. – Съдията не може да мисли за емоционалната страна, той е там да спазва правилата. Ако празнуваш с привържениците, получаваш жълт картон. Трябва да го приемем.“  И докато в Мадрид емоциите бяха положителни, в Севиля местното дерби между „Севиля“ и „Бетис“ бе помрачено от масови мелета. Повече от 20 души бяха задържани, а един фен бе откаран в болница. В боя са били използвани пръчки, ножове и други оръжия, съобщиха от полицията.", "date": "2018.01.06", "title": " Диего Коща вкара, за да го изгонят"}
{"url": "https://trud.bg/%d1%85%d0%b0%d0%b9%d0%ba%d0%b0%d1%82%d0%b0-%d0%b7%d0%b0-%d0%b3%d0%be%d1%80%d1%81%d0%ba%d0%b8%d1%8f-%d1%87%d0%be%d0%b2%d0%b5%d0%ba/", "text": "Трети ден полицейска хайка пълзи по дефилето на Искъра. Униформени жандармеристи газят мегдана на село Луково, командоси от „Кобра“ и специалните армейски сили залагат пусии по дворовете на вилите, тук-там цивилни ченгета подвикват и разпъват жълти ленти пред опустели къщи и заключени врати. Отвреме-навреме хеликоптер кръжи горе в небето, следови кучета разлайват местните песове, старци извиват вратове подир високопроходимите джипове… Поне 500 полицаи – специални и охранителни – участват в рейда из балканското селце, което има 272 жители. Гонката е за шесторен убиец.  Кой е той? Бившият затворник Росен Ангелов, може би – петдесет и шест годишен, лежал за педофилия и беглец от правосъдието след поредна присъда за сексуално насилие. Понеже бил бивш любовник на убитата Кети Кюхова – или поне така твърдят две нейни близки – криминалистите допускат, че именно той е застрелял самата нея, мъжа, с когото го е заменила, сина му, нейната дъщеря, майка й и приятеля на дъщерята. В подкрепа на тази версия се явява криминалното му минало, фактът, че е педофил и секманиак, както и обстоятелството, че от 9 години насам е горянин – живее в гората, вместо в пандиза, където съдиите през 2009-а го пратили заради блудство с дете и тренира в убежището си стрелба с пистолет.  Да, от деня и часа, в който гръмна новината за кървавата баня в Нови Искър е ясно, че кръвта е пролята от психопат. Нормален човек не би оставил 6 трупа след себе си, независимо каква цел е преследвал – дали любовна взаимност или отмъщение от ревност. А Росен бил наричан в Луково Горския човек – тоя прякор определено би могъл да се разчете като етикет. Дотук с официално оповестената версия. Оттук нататък следва да се намерят достатъчно доказателства, с които тя да бъде потвърдена. Може и да се намерят. Може стрелецът да бъде хванат и да направи самопризнания. Може смъртоносното оръжие да бъде открито и от него да се снемат пръстовите му отпечатъци, може някой очевидец на злодеянието му да се пръкне отнякъде. Може 18-те експертизи на иззетите от къщата на ужаса биологични следи да дадат резултат, може изследването на извлечената от тях ДНК да докаже с 99.9999999% вероятност виновността на горянина. Може. Но това все още не е станало. Засега е безспорно установено само, че шестте жертви са погубени от един пистолет – малокалибрен, като тия, с които гърмят по стрелбищата и като тоя може би, с който Горския човек е целил в самотатата си празни бутилки.  Това показват разпилените на местопрестъплението гилзи. Убиецът 90 на сто е бил един. Оставил е кървави следи от които личи, че е влязъл първо в кухнята на долния етаж. Там е ликвидирал с канонада двамата силни мъже – Неделчо и синът му Георги, бивш състезател по гребане. Минал е в съседната стая и е застрелял в леглото й 72-годишната майка на Кети – Елена. Качил се е на горния етаж и е погубил хладнокръвно дъщерята- Нанси и нейния приятел Боби. Със самата Кети се е саморазправил незнайно къде и как,  но със сигурност след като я е дърпал и влачил – при аутопсията на трупа й, намерен в планината, са открити синини на лакътя. Нечовешко деяние! Или деяние на Горския човек, както прокуратурата смята. Или на друг някой, както биха казали адвокатите му. Нека, доверявайки се на прокуратурата – а и как би могло да бъде иначе – да се съгласим, че Росен е убиецът. И уповавайки се на МВР, да приемем, че той след 9 години в нелегалност най-сетне ще бъде заловен и изолиран в следствен арест. Това е сравнително лесно. По-трудно е да овладеем безпокойството си при вида на тежковъоръжените сили на реда и бронираните им машини с термокамери, потеглили като на война. Безпокойството иде от спомена за оная полицейска атака, при която Чакъра – един дребен сводник, регистриран за кражба на крава, беше взривен с гранотомети във силата си край Хасково.  Четиринайсет години минаха оттогава, изплатихме вече онези 50 000 евра, които правителството дължеше на вдовицата му по присъда от Страсбург. Но върху България остана съдебното клеймо на „държава, в която правото на живот безпрецедентно се нарушава“. А у нас се затаи опасението, че нашата полиция убива, въпреки че е призвана за друго – да помага и да служи. Вярно е, че сегашният главен секретар на МВР си разбира от работата, но Господ знае на кой акъл са другите полицейски началници. Известно е, че от 5-6 години насам МВР оредя откъм квалифицирани кадри.  Добра новина е, че премиерът Бойко Борисов е взел лично участие в съвещанието за гонението на Горския човек. Защото именно Борисов, като главен секретар на МВР, даде заповед на 200 барети да гърмят с гранатомети и да хвърлят гранати по къщата на Чакъра навремето. И ако каза после, че не съжалява за стореното, то вероятно е било поради липса на държавнически опит, с какъвто се сдоби в последващите петилетки по волята на една трета от народа. Това относно Горянина, опазил го Бог – за да отговаря за вината си, ако има такава и да търпи най-тежкото наказание, ако го заслужава. А относно убийството – то сигурно ще бъде разкрито. Защото е от тези, които криминалистите наричат „битови“. Край него не мирише на политика, на петрол и на много пари, както при неразкритите 150 поръчкови убийства. То не е мафиотско – независимо от твърдението, че убитият Неделчо имал вземане -даване с кухи фирми, които точели ДДС. Това с точенето на ДДС – уви – у нас е вече нещо обичайно и безнаказано. То е част от сенчестата икономика, в която оцелява средната бизнескласа, докато неколцина избрани трупат милиарди от политическа корупция и контрабанда. Да, шесторното убийство се оказа от тия, чиято разкриваемост е 80 % примерно. Казваме „примерно“, за да не се ангажираме с полицейската статистика. По едно време бяхме изчислили, че след чутовните успехи на трима вътрешни министри разкриваемостта на престъпленията е скочила до 104 процента.  Един бивш зам.-министър на МВР разправяше завчера по повод шесторния разстрел, че всичко си било наред у нас, понеже например в Лас Вегас за 1700 дни станали 1500 престрелки с по 4 ранени. То ни напомни за министърката му, бивша вече, която след всяко ужасяващо престъпление даваше изявление, което гласеше: „МВР работи изключително добре“. Не просто „ добре“ , а „ изключително добре“ . Спокойни хора. Весели. За европредседателство родени. От шесторното убийство, като от тостер изскачат различни проблеми – всичките болезнени и нерешени. Един от тях може да бъде озаглавен „ Българинът – луднал и въоръжен“. По статистика в България около 270 000 души са законно въоръжени и притежават около 330 000 дула. Но  колко са незаконно въоръжените и с какъв арсенал разполагат, можем само да гадаем. И на лудите регистър няма. Незнаен е и броят на психопатите. На всичкото отгоре според докладите на Евростат България е на последно място в Европа относно грижите за психичноболните граждани.  И на първо място по производство на аутсайдери.  Аутсайдер – това ще рече – ненужен никому, без работа, без пари, и без изгледи за успех. Нещо като Горския човек.", "date": "2018.01.06", "title": " Хайката за Горския човек\t\t\t"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%bf%d0%b0%d0%b2%d0%bb%d0%b8%d0%bd-%d1%81%d0%bb%d0%b0%d0%b2%d0%b5%d0%b2-%d0%b8%d0%b7%d0%b2%d0%b0%d0%b4%d0%b8-%d0%b1%d0%be%d0%b3%d0%be%d1%8f/", "text": "Повече от 250 души се събраха на Йордановден, край река Дунав в Свищов. Български трибагреници се развяваха гордо на мястото от където преди 140 години тръгва свободата на България, а под звуците на родопски гайди и народни песни се понесе мъжко хоро, около запаления огън. Всички присъстващи на местността Паметниците в крайдунавския град бяха в празнично настроение, за което допринесе и руйното вино на Винарна Свищов. Отец Михаил направи водосвет на река Дунав и благослови всички 15 смелчаци, скочили в реката за да извадят богоявленския кръст. Най-бърз се оказа 28-годишният Павлин Славев от Свищов, който освен кръста получи и парична награда от кмета на общината Генчо Генчев. Младият мъжа каза, че за трета година учасва в традиционния ритуал, но за първи път успява да вземе кръста и се чувства благословен. Късметлията сподели, че е семеен и има син Самуил на 2 годинки, с който като порасне ще скачат заедно за богоявленския кръст. Именно това пожела и кмета на Свищов в празничния ден – да има приемственост между поколенията и да се съхраняват традициите през годините. Генчо Генчев поздрави всички присъстващи с големия празник и си пожела Божията благословия да закриля цялата община. Основен организатор на мероприятието и тази година беше зам.-кметът Борислав Замфиров, който сподели, че се радва на засиления интерес от страна на гражданите, защото това обединява хората около българските традиции и ни връща към корените ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " 28 -годишният Павлин Славев извади богоявленския кръст от осветените води на река Дунав в Свищов"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%b5-%d1%81%d0%b0%d0%bc%d0%be%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%ba%d0%b0%d1%82%d0%be-%d0%bc%d0%bd%d0%be%d0%b3%d0%be-%d1%81%d1%82%d0%b0/", "text": "Американският президент Доналд Тръмп се самоопредели като „гений, при това много стабилен гений”. Това написа той в „Туитър” след публикуването на новата книга за него. „Мисля, че мога да се определя не само като умен, а като гений, при това „много стабилен гений”. Тръмп заяви, че книгата е скучна и пълна с невярна информация, а авторът й e „пълен загубеняк“. Американският държавен секретар Рекс Тилърсън съобщи по-рано, че никога не се е съмнявал в психичното здраве на Доналд Тръмп. Поредното откровение дойде след публикуването на новата книга за Тръмп, в която се твърди, че той се държи като малко дете. Големи опашки се извиха в книжарниците в Съединените щати за книгата „Огън и ярост: В Белия дом на Тръмп“. Адвокатите на държавния глава се опитаха да спрат нейното публикуване, но вместо това, тя излезе няколко дни по-рано от първоначално обявената дата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Тръмп се самоопредели като „много стабилен гений”"}
{"url": "https://trud.bg/%d0%b1%d0%b8%d0%b2%d1%88-%d1%82%d0%b8%d0%bc-%d0%bd%d0%b0-%d0%b3%d0%b0%d0%b4%d0%b6%d0%b5%d0%b2-%d1%85%d0%b2%d1%8a%d1%80%d0%bb%d0%b8-%d0%b1%d0%be%d0%bc%d0%b1%d0%b0%d1%82%d0%b0/", "text": "„Ковънтри“, бившият тим на Владимир Гаджев, хвърли бомбата в третия кръг на ФА Къп. Четвъртодивизионният тим отстрани елитния „Стоук Сити“ след победа с 2:1 у дома. Джордан Уилис и Джак Гримър бяха точни за нискоразредния отбор, а Чарли Адам бе точен от дузпа за „грънчарите“. Поражението допълнително разклати стола на мениджъра на гостите Марк Хюз, чийто отбор е сред изпадащите във Висшата лига.  В друг мач от кръга „Борнемут“ избегна подобна участ, след като се добра до 2:2 като домакин на „Уигън“. Тимът от Лига 1 поведе с 2:0, но допусна изравняване през втората част.  „Манчестър Сити“ също трябваше да осъществява обрат срещу „Бърнли“ при успеха с 4:1. Гостите поведоха чрез Ашли Барнс, но „гражданите“ вкараха четири гола след почивката. Серхио Агуеро се разписа на два пъти, а по един добавиха Лирой Сане и Бернардо Силва. Напред продължава и „Саутхямптън“ отстранил „Фулъм“ след 1:0, както и „Нюкасъл“, победил с 3:1 „Лутън“.", "date": "2018.01.06", "title": " Бивш тим на Гаджев хвърли бомбата"}
{"url": "https://trud.bg/%d0%be%d1%82%d0%bb%d0%b8%d1%87%d0%b5%d0%bd%d0%b0-%d0%b2%d1%8a%d0%b7%d0%bf%d0%b8%d1%82%d0%b0%d0%bd%d0%b8%d1%87%d0%ba%d0%b0-%d0%bd%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f%d1%82%d0%b0/", "text": "Отличничката от Стопанската академия „Д.А.Ценов” в Свищов Александра Петрова, която преди броени дни бе определена за „Студент на 2017 г”, избра да прави професионална кариера в България. 23-годишната финансистка бе отличена в направление „Стопански науки”, а за завършената с 6,00 бакалавърска степен, е наградена със златна значка „Отличник” на свищовския ВУЗ. „Първите впечатления за специалност „Финанси” придобих по време на ученическо състезание по банкиране, организирано от Стопанска академия. Менторът /студент/, който отговаряше за моят отбор учеше в тази специалност. Вниманието, което получих от него, още при прекрачването на прага на Ректората, силно ме впечатли. Тази позитивна нагласа беше подкрепена и няколко месеца по-късно, когато изпълнявах задълженията си по повод задължителните ученически практики. Управителката на счетоводната къща, в която стажувах беше бивш възпитаник на Стопанска академия. Тя ми сподели своите впечатления за магистърските програми с насоченост финанси. След още известно време проучвания в интернет и след внимателен преглед на предметите изучавани в тази специалност, взех окончателно решение и през 2013г. записах редовно обучение, ОКС бакалавър – „Финанси”, разказва амбициозната финансистка.  Александра доверява още,  че реалността надминала първоначалните и очаквания. „През четирите години на обучението си придобих безценен опит. Теорията и практиката са съчетани в отличен баланс. Участвах в десетки национални и международни научни конференции, където имах възможността да се срещна с представители на практиката и да затвърдя знанията си. Преподавателите от специалност „Финанси” към катедра „Финанси и кредит” са изключително отговорни, разумни и либерални, винаги получавах от тях необходимата подкрепа и съдействие”, казва с въодушевление Александра Петрова.  Тя разказва, че най-практичните дисциплини са били тези с насоченост „Корпоративни финанси”. „Личният ми интерес към тях ме накара да влагам много време и енергия в изучаването и прилагането им в реална среда. Срещнах огромна подкрепа от страна на преподавателите и често се случваше да работим по тези дисциплини извънаудиторно. Това, обаче, не означава, че останалите предмети не са допринесли за професионалните ми умения”, коментира младата финансистка. Тя допълва, че обучението, опитът и отличията от следването вече и отварят врати към професионални изяви.  „През 2013г. при кандидатстване за десет вакантни места, получавах около едно-две обаждания за интервю. В момента получавам тройно по-голям отзив от страна на работодателите”, казва Александра. В момента тя следва магистратура „Финансов мениджмънт”. Плановете и са да съвместява работата и образованието. Назначена е в Общинска банка в Свищов като специалист „Операции”. Ръководството на банката пък е изпратило документите за присъденото отличие на Александра до централата на финансовата институция. „Забелязвам гордост и уважение от страна на колегите и преподавателите ми, които виждат у мен сбъдване на свои мечти. За разлика от много хора, реших да остана в България и да работя в малък град като Свищов. Мисля, че и тук човек може да направи сериозна кариера. Прави ми впечатление, че у нас има все повече амбициозни, сериозни, високо образовани млади хора, които държат да се реализират в страната”, изтъква Александра. В свободното си време финансистката отмаря  като рисува с моливи предимно портрети и решава логически и математически задачи.  „Двете ми хобита, често се смятат за изключително несъвместими и са в обхвата на две противоположности – изкуство и наука, но има ли желание, има и начин”, категорична е Александра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Отличена възпитаничка на академията в Свищов избра да прави кариера в България"}
{"url": "https://trud.bg/%d0%bd%d0%b8%d0%ba-%d0%ba%d0%b8%d1%80%d1%8c%d0%be%d1%81-%d1%81%d0%bf%d1%80%d1%8f-%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b7%d0%b0-%d1%84%d0%b8%d0%bd/", "text": "Ник Кирьос победи Григор Димитров на полуфинала на тенис турнира в Бризбейн с 3:6, 6:1 и 6:4. Австралиецът имаше ден – направи 19 точки направо от начален удар и допусна само две двойни грешки. Това е първа победа на Кирьос срещу Димитров при две загуби в досегашните срещи помежду им.", "date": "2018.01.06", "title": " Ник Кирьос спря Григор Димитров за финала в Бризбейн"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%b8%d1%80%d0%be%d0%b2-%d0%bf%d1%80%d0%be%d1%84%d0%b5%d1%81%d0%be%d1%80-%d0%bf%d0%be-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be/", "text": " – Има два аспекта на проблема – чисто юридически и политически. Ще започна с политическия, защото той се проектира върху юридическия. Цялата кампания, която се проектира върху ратифицирането на конвенцията е от типа на „да разлаем кучетата“. Защото се привлича общественото внимание върху един проблем, който може да се окаже, че не е чак толкова значим. Всъщност има президентско вето върху един много важен закон, приет от парламента – за борба с корупцията по високите етажи на властта. Има декларирана и готовност за внасяне на вот на недоверие по темата корупция. Някой да е чул тези две теми да се обсъждат в публичното пространство? Всички се занимават с Истанбулската конвенция. Приемането на самата конвенция от Министерски съвет е още един удар върху позицията на патриотите в коалицията. Защото предварително бе ясно, че първите, които ще реагират много категорично против и дори емоционално ще бъдат патриотите. На следващо място БСП заяви публично, че няма да гласува ратификацията на конвенцията, и така се намести в полето на патриотите от гледна точка на национални и социални ценности. Така че има определен възел от политически моменти, които се пренасят върху правното действие, което ще предприеме парламента.  – Моето мнение е, че са напълно основателни и ще се аргументирам по един много прост начин. Който и лекар да попитате що е пол, той ще ви отговори, че полът е биологично детерминиран, че има два пола – женски и мъжки и че те са свързани с определени атрибути, чрез които се осъществява биологичното възпроизводство. Когато говорим за пол или за секс, имаме предвид мъже и жени. Нямаме предвид никакви социални роли, нито самоопределение, нито самоизживяване. При това за целите на Истанбулската конвенция, които са афиширани още в заглавието – за борба и предотвратяване на домашно насилие и насилие върху жени – биологичното разбиране за пол – мъжки и женски – върши идеална работа. Не е необходимо да бъдат вкарвани други понятия. Т.е. конвенцията може да използва понятието секс, а не да вкарва нови понятия, доста широки, неопределени и витиевати, за да бъдат изпълнени задачи, които стоят на втори план и не са свързани с насилието над жени. Ако погледнем нашето вътрешно законодателство, то България практически е взела всички мерки да предотврати и накаже проявите на домашно насилие и на насилието над жени. Струва ми се, че с тази конвенция и нейната ратификация се чука на отворени врати.  – Ние сме се съобразили с изискванията, свързани с цивилизованото отношение към нежния пол и проявите на домашно насилие, което трябва да бъде ограничено. Конвенцията, в частта свързана с насилието над жени съдържа текстове, които могат да бъдат адмирирани и подкрепени. Но когато става въпрос за приемане на нови дефиниции на понятието пол, и когато, извинявайте конвенцията казва, че полът е социално изградени роли, поведения, дейности и характеристики, които определено общество смята за подходящи за жените и мъжете, ние вкарваме ново определение за пол. Това дори не е джендър. Това е друго понятие за пол, тъй наречения „социален пол“, т.е. как един човек се самоопределя от гледна точка на позициите мъж или жена и как обществото го възприема във връзка с това самоопределение. И тук възниква сериозен проблем по отношение на българската конституция. Когато в този основен документ се борави с понятието пол – на първо място текстът, който е свързан с принципа на равноправието (недопускането на дискриминация или на привилегии), конституцията ни казва: Не се допускат никаква дискриминация или привилегии на основание на пола (чл. 6). Във връзка с понятието брак, нашата конституция казва: Бракът е доброволен съюз между мъж и жена (чл.46, ал.1). Но нашата конституция има предвид биологичното понятие за пол, за мъж или за жена, а няма предвид социална роля.  – Разбира се, че означава, ако въведем едно широко, размито понятие за пол. Ако един мъж се идентифицира като жена, на базата на самоопределение и поиска да сключи брак с друг мъж, който се самовъзриема като мъж, би трябвало да може да сключи този брак. Т.е. без да променяме конституционния текст, чрез вкарване на друго понятие за пол, ние заобикаляме смисъла на конституционния текст, подменяме съдържанието на конституцията. И тези текстове в Истанбулската конвенция най-вероятно са плод на някое гей лоби, което е пробило на международно ниво.  – За съжаление, не е. Има и друга конвенция, която ратифицирахме през 2012 г. и сега се чудим какво да правим. И пак камъните са в градината на министър Цецка Цачева. Какво правим с понятието „запрещение“? Защото има конвенция на ООН за правата на хората с увреждания, в която не се прави разлика между двигателно и психическо увреждане. Конституцията борави с понятието запрещение и от гледна точка на активното и от гледна точка на пасивното избирателно право.  – Не се търсят експерти, знаем и можем всичко и действаме мащабно и безотговорно. Това е принципът на който се изгражда както вътрешната ни политика, така и външната.  – Отваря се такава врата. Искам обаче да внеса едно уточнение, защото започнах с тезата, че шумът е малко буря в чаша вода. Международните договори допускат да се правят т.нар. резерви и съпътстващи декларации при ратификацията. Резервата означава, че когато ратифицираме и направим задължителен за изпълнение текстът на една конвенция, за определени текстове от нея ние казваме, че не ни обвързват. При декларациите обявяваме, че възприемаме определени текстове, с определено съдържание. Т.е. във връзка с тълкуването на текстовете. По принцип не всяка конвенция допуска да се правят резерви и декларации. Вероятно по Истанбулската могат да се правят, но Конвенцията за защита правата на хората с увреждания не допуска резерви и уговорки. Тепърва предстои в Народното събрание при законодателния процес във връзка с ратификацията да се види дали парламентът ще я ратифицира с декларация или с резерва. Т.е. ние ще приемем, че определени текстове не ни обвързват.  – Правилният подход по отношение на определението за пол е да кажем, че стоим зад биологичното съдържание на категорията „пол“. Трябва обаче да се направи много внимателен преглед на целия текст на конвенцията, защото ако смисълът ? е изграден върху определението на понятието за пол като социално изградена роля, то ние като направим декларация относно този текст, то практически с какво се съгласяваме? Въпросът не е толкова прост, но пък не е и толкова сложно, стига конвенцията по отношение на спорните определения да допуска декларации или резерви. Конвенцията ще бъде гледана от комисии в НС, ще има сигурно и широк обществен дебат, може би ще бъдат привлечени за мнения специалисти в областта на международното публично право, както и конституционалисти и ще се стигне до някакво решение. Има един такъв момент, че вицепрезидентът Илияна Йотова малко избърза с оценката по отношение на конвенцията. Защото ако се наложи президентът да наложи вето на закона за ратификацията на Истанбулската конвенция, при положение, че парламентът приеме договора без резерви или декларация, тогава ще бъде провокиран конфликт между президента и вицепрезидента.  – Европарламентът още миналата година гласува Истанбулската конвенция. Ако нашият я бламира, ще възникне въпрос дали не сме длъжни просто заради членството ни в ЕС да се съобразяваме с нея, макар и да не сме я ратифицирали.  – Има начин, ако се намерят мъже или жени, които да изберат социалната роля на мъже. Ако Конституционният съд каже, че българската конституционна идентичност не ни позволява, въпросът приключва. Европейското право не може да се поставя над конституционното право на страните.  – Точно така. Но това предстои и зависи какъв ще е изходът – дали ще има ратификация на конвенцията, дали ще има декларация или резерви към нея и дали те ще удовлетворят обществото.", "date": "2018.01.06", "title": " Пламен Киров, професор по конституционно право в СУ, пред „Труд“: Президентът може да  блокира с вето  Истанбулската  конвенция"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b0%d1%82%d0%b0-%d1%85%d0%b0%d0%b7%d0%bd%d0%b0-%d0%bf%d1%80%d0%b5%d0%bb%d0%b8%d0%b2%d0%b0-%d0%be%d1%82-%d0%bf%d0%b0%d1%80%d0%b8/", "text": "Бизнесът плаща повече данъци, нарастват и приходите в хазната от ДДС и акцизи, което показва, че хората харчат повече пари. В резултат държавният бюджет завърши 2017 г. с излишък от 798,6 млн. лв., сочат данните на Министерството на финансите. Добри сигнали за развитието на икономиката се отчитат както в производството, така и по отношение на пазара на труда и заплатите. Бизнесът плати с 8% повече корпоративни данъци през първите 11 месеца на миналата година, показват окончателните данни на Министерството на финансите. От януари до края на ноември 2017 г. от корпоративни данъци в държавната хазна са влезли 1,753 млрд. лв., или със 136 млн. лв. повече от същия период на предходната година. Това е много добра новина на икономиката на страната и показва, че бизнесът декларира по-високи печалби. Което е резултат от раздвижване на икономиката и предприетите мерки от страна на Националната агенция за приходи и Агенция „Митници“ за излизане на сивия сектор на светло. Същата тенденция показват и приходите в хазната от ДДС. За първите 11 месеца на миналата година постъпленията от налога нарастват с 657 млн. лв. и достигат 8,591 млрд. лв. Това увеличение от 8,28% значително изпреварва икономическия ръст, който за 2016 г. е 3,9%. Очевидно увеличението на приходите от ДДС се дължи не само на реален ръст на оборотите на търговците и предприятията, а до голяма степен и на изсветляване на сивия сектор от икономиката. Най-голям ръст на приходите от януари до ноември има при осигуровките – с 14,4%, или с 957 млн. лв. Това се дължи на вдигането на вноските за пенсия от 1 януари 2017 г. с 1% и на минималната заплата, която през миналата година беше повишена от 420 лв. на 460 лв. Приходите от данъка върху доходите нарастват с 342 млн. лв., или с 12,6%. Това обаче до голяма степен също се дължи на повишаването на минималната заплата. В резултат общата сума на данъчните приходи се увеличава с 2,338 млрд. лв. или с 9,6%. Значително обаче намаляват получените пари от фондовете на ЕС. От 2,819 млрд. лв. за първите 11 месеца на 2016 г. средствата от ЕС падат на 1,245 млрд. лв. за същия период на миналата. Това намаление на получените пари от ЕС с 1,574 млрд. лв. донякъде се дължи на базовия ефект през 2016 г., когато ЕК възстанови на България направените разходи по оперативните програми от края на 2015 г., когато беше пикът на плащанията по проектите от предходния програмен период 2007-2013 г. Любопитно е обаче, че през първите 11 месеца на 2015 г. получените пари от ЕС са още повече – 3,143 млрд. лв. Приходите от акцизи се повишават и от януари до ноември 2017 г. са събрани със 177 млн. лв. повече спрямо същия период на предходната година. Това се дължи основно на повишаване на акцизите от горивата и цигарите, които се увеличават съответно с 106 млн. (+5,21%) до 2,14 млрд. лв., и с 63 млн. (+3%) до 2,15 млрд. лв. Приходите от акциз върху алкохола също нарастват – с 3,7 млн. (+1,35%) до 277,2 млн. лв.  Разходите на държавата до края на ноември  се увеличават с 1,899 млрд. лв., или с 6,87% спрямо същия период на предходната година, като част от това увеличение се дължи на вдигането на пенсиите. В резултат хазната има излишък за първите 11 месеца на 2017 г. от 2,385 млрд. лв., но той е по-малък с 1 млрд. лв. спрямо излишъка за същия период на предходната година. През третото тримесечие на 2017 г. броят на заетите отбеляза най-високия си годишен ръст в размер на 2,7% за целия период от 2014 г. насам, когато заетостта започна бавно да се възстановява след икономическата криза. Най-голям принос за наблюдаваното положително развитие имаше селското стопанство, където броят на заетите се увеличи с 14% и осигури около 96% от общия растеж на заетостта на годишна база. Като това е нормално за летния сезон от годината.  Индустрията и услугите имаха по-малък положителен принос за ръста на заетостта през третото тримесечие, като и в двата сектора се наблюдаваше отслабване в търсенето на труд в сравнение с периода април-юни. Икономическата активност в промишлеността леко се ускори спрямо предходните три месеца, но търсенето на труд се забави като броят на наетите нарасна с 0,5%, при 0,7% за предходното тримесечие.  Сезонната заетост в строителството допринесе за запазване на броя на заетите около нивото им от съответния период на предходната година. Броят на заетите в услугите също се задържа на нивото си от третото тримесечие на 2016 г. През ноември обаче безработицата се покачи с 0,2 процентни пункта спрямо октомври и достигна 6,9%. Новите безработни намаляха с 10,8% и достигнаха 34,1 хил. души, поради отслабването на процеса на освобождаване на хора от сезонно зависимите дейности на икономиката. През ноември обаче намалява и броят на хората, които постъпват на работа – 17 хил. души. Това се дължи както от обичайната за този период на годината свита активност в търсенето на труд, така и на по-слабата реализация на програмите и мерките за насърчаване на заетостта. Независимо от това, общият брой на безработните през ноември от 227,5 хил. души остана с 11,8% по-малък в сравнение с ноември 2016 г. Намаляването на безработицата се дължи на отчетеното нарастване на производството и оборотите. А това логично води до увеличение на заплатите в страната. През третото тримесечие на миналата година доходите от труд продължиха възходящото си движение от началото на годината като възнагражденията на работниците се повишиха с 8,7% на годишна база. Основен принос за това имаше индустрията (с ръст на възнагражденията от 17,3%) и по-специално строителството, следвани от аграрния сектор (с увеличение от 10,4%). Растежът на заплатите в услугите остана по-нисък (5,4%), но слабо се ускори спрямо второто тримесечие на годината. Това се дължи основно на държавното управление, образованието и здравеопазването (с ръст на заплатите с 11,3%) и професионални, административни и спомагателни дейности (увеличение с 9,2%). Ограничено нарастване на възнагражденията за труд беше отчетено в отрасъла търговия, транспорт, хотелиерство и ресторантьорство (1,7%), както и във финансови и застрахователни дейности (0,8%), а в сектора създаване и разпространение на информация и операции с недвижими имоти продължи да се наблюдава спад, започнал от началото на годината. В резултат от текущата динамика на доходите и производителността на труда, разходите за труд на единица продукция се повишиха със 7,5%, при 4,1% през второто тримесечие на годината. Растежът на БВП през трето тримесечие на 2017 г. достигна 3,8% на годишна база, което бе близо до регистрирания растеж през второ тримесечие (3,9%). Този растеж беше движен от вътрешното търсене и инвестициите в основен капитал, докато нетният износ имаше отрицателен принос.  Оборотът в търговията на дребно се увеличи, макар и с по-малък темп спрямо предходното тримесечие. През октомври оборотът на промишлените предприятия отчете сериозен ръст от 7,1% спрямо същия период на предходната година. Обемът на строителната продукция през октомври нарасна с 12,2% на годишна база, при годишен ръст от 4,6% през септември. Както сградното, така и гражданското строителство имаха принос за отчетеното нарастване. Растежът на сградното строителство се ускори до 17,6% при 10,8% през септември докато производството в гражданското строителство се увеличи с 6% за първи път от месец юни. Търговията на дребно нарасна с 3.8% на годишна база през октомври. Продажбите на дребно в неспециализирани магазини отчетоха най-голямо повишение от 14,1%, следвани от продажбите на фармацевтични, медицински стоки и козметика с ръст от 11,3%.", "date": "2018.01.06", "title": " Държавната хазна прелива от пари\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%b0%d0%ba%d0%be-%d0%bf%d1%80%d0%b5%d0%ba%d0%b0%d1%80%d0%b2%d0%b0%d0%bc%d0%b5-%d0%bf%d0%be%d0%b2%d0%b5%d1%87%d0%b5-%d0%b2%d1%80%d0%b5%d0%bc%d0%b5/", "text": "Ако прекарваме повече време навън, шансът да се разболеем от грип намалява значително. Това е позицията на проф. Тодор Кантарджиев – директор на Националния център по заразни и паразитни болести и д-р Атанас Михайлов – лекар и хомеопат. Те бяха категорични пред  , че закалените хора като цяло боледуват по-малко. Към момента все още има „циркулация”, но не и епидемия от грип. Вчера в Русе при 52-годишна жена от Русе е доказан   H3N2 – „Хонконг”. До момента в страната доминира грип от типовете B и H1N1, посочи Кантарджиев. По думите му процесите по предаването на болестта се забавят във времето заради празниците. Очаква се все пак да стигнем до епидемия в края на този или началото на следващия месец. „Хубавото време калява. Навън ли сме, не се разболяваме. Не е възможно да хванеш настинка от студената вода, ако си навън”, подчерта той във връзка с днешното мъжко хора на Йордановден. По думите му много по-рисково е да оставаме с много хора на топло и закрито в среда, която улеснява разпространението на зарази. „Трябва половин час на ден физическа активност. В парка сега трябва да има 2-3 пъти повече хора, отколкото през лятото”, коментира и д-р Михайлов. Той отбеляза, че даже най-малките ученици се нуждаят от 5 км движение дневно. Според него „заспалата” имунна система не може да заработи само с помощта на лекарства или други препарати. По думите му първата грипна пандемия е повалила милиони по света само няколко години след появата на пазара на първите средства за симптоматично сваляне на температура и лечение на инфекции – „лесното решение”. Кантарджиев не се съгласи с тази позиция и посочи, че голямата заболеваемост върви ръка за ръка с урбанизацията и събирането на много хора в големи градове и затворени помещения. И двамата медици обаче са категорични – антибиотици трябва да се предписват след микробиологично изследване. „Проблемът с антибиотиците в нашата страна е неправилното изписване (…) целим гълъб с гаубица”, коментира проф. Кантарджиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Експерти: Ако прекарваме повече време навън, шансът да се разболеем от грип намалява"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d0%b8%d0%b3%d1%83/", "text": "Директорът на американската Национална агенция за сигурност адмирал Майк Роджърс възнамерява да се пенсионира. Новината беше съобщена от вестник „Вашингтон таймс“. Според изданието през следващите седмици американският президент трябва да назначи нов шеф на Агенцията. Майк Роджърс беше назначен за директор на Националната Агенция за сигурност през януари 2014 година от Барак Обама. Той заедно с още трима шефове на американското разузнаване представиха миналата година на американския президент доклад за руската намеса в президентските избори. Адмиралът е единственият от четиримата, който запази поста си при Доналд Тръмп.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Шефът на Агенцията за национална сигурност на САЩ се оттегля"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%be%d0%bf%d1%80%d0%b5%d0%b4%d0%b5%d0%bb%d1%8f-%d0%be%d1%82%d0%bd%d0%be%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b6%d0%b5%d0%bd%d0%b8%d1%82%d0%b5/", "text": "Секретарка на адвокат влиза в кабинета на шефа си:  – Шефе, отвън ви чака един човек, който твърди, че му дължите 100 000 лв.  – А как изглежда?  – Така изглежда, че по-добре да му ги върнете… В стая съм с двама програмисти. Говоря с единия, че ми трябва шрифт на кирилица, който да има ударения на гласните букви. По едно време вторият програмист се обажда:  – Защо само за гласните? Ами съгласните какво ще ги правиш? Една блондинка отива на конкурс и я питат:  – Коя от следните птици не си прави гнездо? Щъркел, кукувица, фазан?  – Кукувица! – уверено отговаря блондинката и взима наградата.  Нейна приятелка я пита:  – Е, ама много си умна! Как разбра, че е кукувицата?  – И дете знае, че кукувицата живее в часовника! Седи си господ на небето и си мисли какво добро да стори. В един момент съглежда в парка две статуи на мъж и жена.  – 300 години тези статуи служиха вярно, с какво да ги възнаградя!?  Мислил, мислил и решил да им даде половин час живот. Изпратил едно ангелче да им вдъхне живот. Долетяло то до статуите, дъхнало срещу тях и те оживели.  Разказало им какво е решил господ… Спогледали се щастливо двете фигури и рекли:  – Ще го направим ли?  – Да, ще го направим! – и се хвърлили зад едни храсти. И се започнало едно \\”А-а-а\\” \\”Ох-о-о-о-х\\” \\”Още-е-е!\\”…  След 15 минути излезли иззад храстите доволни, а ангелчето им рекло, че им остават още 15 минути живот.  – Ще го направим ли пак? – рекла мъжката статуя.  – Ще го направим! Но-о-о тоя път ти ще държиш гълъбите, а аз ще им сера върху главите. Първи януари. Две приятелки си говорят по телефона:  – Галя, как изкара Нова година?  – Ами както обикновено – в леглото…  – И много народ ли се събрахте? Задали един и същи въпрос на ученик, икономист и адвокат: Колко прави 3+3?  Ученикът веднага отвърнал:  – 3+3 е равно на 6.  Икономистът отговорил:  – Вероятно е 6, но може да бъде и 7, зависи от икономическата конюнктура.  Адвокатът затворил вратата, запалил цигара, седнал на стола си, разгледал няколко сборника със закони и отговорил с въпрос:  – Колко искате да прави? – Келнер, вашето заведение е винаги пълно! На какво се дължи това?  – Щипка марихуана в супата превръща обикновения клиент в редовен… По празниците двама алкохолици беседват:  – А бе, Симе, какво ще да е това “алкохоланализатор”?  – Ми, една такава джаджа, дъхаш и и тя ти казва колко си пиян…  – Егати, та аз за такава джаджа съм женен от двайсе години!!! Фанатик на голфа си ляга в леглото до жена си. Като всяка нощ сънува, че се разхожда из игрището и играе на воля. Не следващия ден на закуска жена му, много ядосана, му казва:  – Да мислиш постоянно за голф. Бива. Да сънуваш голф. Става. Да му удряш понякога, защото си тренираш удара на сън. Добре. Но няма да ти разреша, дори и с оправданието, че си заспал, да ми късаш косми и да ги хвърляш във въздуха, за да разбереш накъде духа вятъра за да ти е по-точен удара. Веднъж, много отдавна, един малък американски ученик допуснал грешка по време на диктовка. Старият мъдър учител го накарал да напише 40 пъти изречението /нещо за прозорците вкъщи и зимата/.  Учителят скоро забравил за това. Ученикът, обаче, бил злопаметен. Минали доста години и сега милиони хора по света всеки ден виждат изречението: \\”Windows IS shutting down\\”. Едно дете пита баща си.  – Тате, каква е разликата между мъжете и жените.  Бащата се зачудил как да му обясни.  – Гледай сега, аз нося 45 номер обувки, а майка ти 36.  -Ааа… значи разликата е между краката. Студент пише писмо на баща си:  “$къпи татко,  $пешно ти $ъобщавам, че $ъм добре. Уча $е добре. Наи$тина не ми е $ъв$ем ле$но. Моля те изпрати ми $пешна телеграма. Ще $е радвам да получа изве$тие от теб.  Твой $ин.”  Скоро пристига писмо от бащата:  “Синко,  Разбирам твоето НЕтърпение. НЕ прекалявай с учеНЕто. Ако ти стаНЕ много тежко, пиши пак, ако НЕ те затруднява и НИКОГА не се отчайвай. Винаги съм готов да ти помогна със съвети.  Баща ти “ Реклама:  “В нашия сексшоп ще намерите: белезници, бичове, вериги, кожени маски, гривни с шипове и даже видеокасети със записи на международните мачове на нашите футболисти…”  Отче, грешна съм – пия, пуша, по мъже ходя…  – Знам, дъще, знам.  – От къде?  – Следя ти фейсбука… Пустиня. Изтощен турист се лута, вече накрая на силите си. Среща местен и пита:  – Извинете, къде наблизо има оазис, вода, сянка?  Местният отговаря спокойно:  – Вървите направо, все направо и следващия петък завивате надясно… Разговор между приятелки:  – Още ли си сгодена за онзи страстен ловец на диви животни? – пита жена приятелката си.  – О, не! Разделихме се! Един ден ме покани в стаята, където държи ловните си трофеи, привлече ме към себе си и ми каза: \\”Каква хубава кожа имаш, скъпа!\\”… Парижанин изпратил жена си на аерогарата и я настанил в самолета за Ню Йорк. След това седнал в автомобила си и пробивайки си с мъка път из задръстените парижки улици най-накрая се прибрал в къщи. В пощенската кутия намерил телеграма:  “Долетях благополучно. Целувам те! Мари!” Рентиерка разказва на позната:  – Имам нов наемател. Толкова скромно, кротко и мълчаливо момче, че ако не отварях писмата му, нямаше да знам нищо за него… – Вие сте продавали някакво лекарство за коса. Бихте ли ми казали ефикасно ли е?  – Много! Преди месец накапахме няколко капки от него на един гребен и само след седмица той стана четка за дрехи. – Внимавайте, някой се изпречва на пътя ви… – предупреждава врачката един мъж на средна възраст.  – Да се пази той. Аз карам дванадесеттонен автомобил… Един собственик на бар бил много силен. За да привлича клиенти, обявил награда: той ще изстиска един лимон, а ако някой успее да изстиска дори само още една капка, ще получи 1000 долара.  Бизнесът потръгнал много добре… Но един ден в бара влязъл нисък слаб мъж, взел лимона и изстискал не една, а цели шест капки! Собственикът на бара попитал изумен:  – Ти какъв си? Културист? Каратист? Йога?  Мъжът отговорил:  – Не, аз съм данъчен инспектор. Инструктор по парашутни скокове обяснява на курсистите:  – И за да не извършите два скока едновременно е необходимо много внимателно да слушате моите указания…  – Извинете! – обажда се един от групата. – Как може да се съвместят два скока едновременно…..  – Много лесно – първият и последният… Анкета на улицата. Питат млада жена:  – Какво ви е отношението към презервативите?  – Зависи какво има в тях!", "date": "2018.01.06", "title": " Какво определя отношението на жените към презервативите?"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-15-%d0%bd%d0%be%d0%b2%d0%b8-%d1%81%d0%bb%d1%83%d1%87%d0%b0%d1%8f-%d0%bd/", "text": "15 нови случая на заразени с трихинелоза са регистрирани в Бургаска област само през месец декември на миналата година. През 2017 г. заболелите в страната са общо 55. Това съобщиха от Министерство на здравеопазването. В ЕС България заема едно от водещите места по заболяемост от трихинелоза (след Полша и Румъния). По тази причина, с оглед активния ловен сезон, за предотвратяване на заболявания от трихинелоза здравното ведомство препоръчва задължителното извършване на санитарно-паразитологично изследване в акредитирана лаборатория на дивечовото месото и на месото от домашни и диви свине. Гражданите трябва да избягват консумацията на месо и месни продукти със съмнителен или непроверен произход и без необходимата термична обработка. Трихинелозата е заболяване, което при хората се изявява след консумация на месо и местни продукти, заразени с трихинелни ларви в сурово или полусурово състояние, в чист вид или като различни месни продукти (кайма, наденица, суджук, луканка, сланина съдържаща месо и др.). Заболяването се среща повсеместно, най-често през есенно-зимния сезон, което е свързано както с активния ловен сезон, така и с кланичния период на свинете, отглеждани в личните стопанства. Основните причини за високата заболяемост от трихинелоза са недостатъчната здравна култура и липсата на информираност сред населението. Друг фактор е недобрият ветеринарно-медицински контрол на меса, добити основно от лов и домашно свиневъдство. Поради тази причина висок риск от заразяване съществува при ловците, при хората, които се занимават с отглеждане на домашни свине и при консумиращите сурови месни продукти или такива с недостатъчна термична обработка. При съмнения за трихинелоза следва незабавно да потърсите медицинска помощ от личния си лекар, както и да направите консултация с лекар паразитолог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Здравното министерство: 15 нови случая на заразени с трихинолоза в Бургаско през декември"}
{"url": "https://trud.bg/30-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b7%d0%b0%d0%b3%d0%b8%d0%bd%d0%b0-%d0%b2-%d0%bf%d0%b8%d1%80%d0%b8%d0%bd-%d0%ba/", "text": "30-годишен мъж от Пловдив загина при трагичен инцидент в Пирин планина, съобщиха от  Планинската спасителна служба в курорта Банско. Младият мъж е загинал при  изкачване на връх Вихрен, край Джамджиевите скали. Той се е подхлъзнал и паднал, не става дума за лавина или природно бедствие, уточниха още спасителите. Инцидентът е станал тази сутрин около 5.30 ч.  Водач и двама туристи са тръгнали от хижа „Вихрен“ към върха към 4 часа сутринта. По време на изкачването един от тях се е подхлъзнал и паднал, вследствие на което е починал. Другите двама са в добро състояние. Мъжете са се катерили  по зимната пътека, но в района на Джамджиевия ръб  единият се подхлъзнал и паднал по скалите. Приятелите му подали сигнал на тел. 112. Планинските спасители веднага са тръгнали към посоченото място, за да окажат помощ. В същия район е имало и още една група туристи. Джамджиеви скали са наречени на името на алпиниста Атанас Джамджиев, който трагично загинал там през 1931 година.", "date": "2018.01.06", "title": " 30-годишен пловдивчанин загина в Пирин край Джамджиевите скали"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8%d0%bc%d0%b0-%d0%b8%d0%bd%d0%b4%d0%b8%d0%ba%d0%b0%d1%86%d0%b8%d0%b8-%d1%87%d0%b5-%d0%b8%d0%b7%d0%b4%d0%b8%d1%80%d0%b2%d0%b0/", "text": "Има индикации, че издирваният за шесторното убийство в Нови Искър Росен Ангелов е бил в   легион. Това заяви пред   военният министър Красимир Каракачанов. Така той в голяма степен потвърди информацията, че криещият се от закона 56-годишен мъж има изключително високо равнище на подготовка. Каракачанов за момент забрави за ролята си на вицепремиер в настоящото правителство и се възмути от факта, че живеем в страна, в която всеки може да си купи оръжие и да се крие от властите. След това обаче намери виновен за ситуацията – твърде либералното отношение към закононарушителите. „Когато един човек е съден за една камара престъпления (…) да го оставиш на свобода до произнасяне на присъдата?”, възмути се националистът и заяви, че ако се въведе ограничение вероятно „т.нар либерални философия, които са готови по всяка тема да критикуват България, те веднага ще бъдат срещу това”. Той размаха пръст и на медиите, които през последните дни следят случая (до степен в която намериха пропуснато от многобройните разследващи веществено доказателство) и запита „на кого помагаме” с преките включвания от   дефиле. Запитан заради дебатите около   конвенция срещу домашното насилие, Красимир Каракачанов коментира, че то съществува, но „в един свят, който е заливан от чужда цивилизация, която иска да го унищожи, това ли е проблемът”?  и други консервативни политици в левия и десния спектър се обявиха срещу документа с мотива, че въвежда т.нар трети пол в това число и като тема в училище. Даже вицепремиерът Екатерина Захариева и правосъдният министър Цецка Цачева подчертаха, че такова нещо няма и всъщност целта е по-добра закрила на тези, които са обект на агресия вътре в семейството. „За съжаление, западното общество, към което принадлежим и ние, изкриви своята ценностна система. То прави опити да се откаже от своите национални, културни и религиозни ценности”, констатира Каракачанов, който сравни съвременна Европа с Римската империя. Според него в момента по-важно е да се помогне на 200-те хиляди „млади, грамотни семейства”, които не могат да имат деца. Каракачанов разкритикува и инициативата на няколко северозападни области да се отделят от България заради високата корупция. „Една държава, която в началото на своята демократична ера си разстреля държавния глава като куче… Доколко Румъния е по-демократична и по-некорумпирана е въпрос на спор (…) Българската нация е готова по най-лесния начин да решава проблема – ние сме готови да отречем традиционни ценности в името на няколко изключения, той (инициаторът на подписката за отделяне) е готов 1/5 от България да бъде присъединена към друга държава, защото там нямало корупция”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Каракачанов: Има индикации, че издирваният за убийствата Росен Ангелов е бил в Чуждестранния легион"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%be%d1%82%d0%ba%d1%80%d0%b8%d0%b5-%d1%80%d0%b5%d1%81%d1%82%d0%b0%d0%b2%d1%80%d0%b8%d1%80%d0%b0%d0%bd%d0%b0/", "text": "Министър-председателят Бойко Борисов ще открие реставрирания български православен храм „Свети Стефан“ в Истанбул утре, 7 януари. На официалната церемония ще присъства и президентът на Турция Реджеп Тайип Ердоган, информира пресцентърът на МС. В официалната делегация, придружаваща премиера Бойко Борисов, са Негово Светейшество Българският Патриарх и Софийски митрополит Неофит, главният мюфтия на мюсюлманите в България Мустафа Хаджи, вицепремиерът и министър на външните работи Екатерина Захариева, министърът на културата Боил Банов, министърът на икономиката Емил Караниколов, министърът на земеделието, храните и горите Румен Поражанов и депутати. Българската желязна църква „Св. Стефан” в Истанбул, е един от най-значимите български паметници на архитектурата и културата. Тя е осветена на 8 септември 1898 година от Екзарх Йосиф. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма „Вагнер“, а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината – 12,50 метра.  Основните строително-ремонтни и  реставрационни дейности започнаха през 2011 г., след получаване на разрешение от турската държава, предвид факта, че църквата е исторически паметник, част от културно –историческото наследство на страната. Храмът бе затворен за богослужение поради сериозни проблеми в  носещата конструкция, вследствие на корозия. За реставрацията са вложени общо около 16 млн. турски лири /приблизително 3,5 млн. евро/, от които България е предоставила целево два транша за 200 000 и 190 000 евро. Отделно от това от 1992 г. българската държава ежегодно отделя средства чрез бюджета на Министерството на външните работи за издръжка на Българската православна църковна община в Истанбул. От 2009 г. тази сума е 50 000 евро годишно.", "date": "2018.01.06", "title": " Бойко Борисов ще открие реставрираната българска църква „Свети Стефан“ в Истанбул\t\t\t"}
{"url": "https://trud.bg/%d0%b2%d0%bb%d0%b0%d0%ba-%d0%b1%d0%bb%d1%8a%d1%81%d0%bd%d0%b0-%d0%ba%d0%be%d0%bb%d0%b0-%d0%bd%d0%b0-%d0%b6%d0%bf-%d0%bf%d1%80%d0%b5%d0%bb%d0%b5%d0%b7-%d0%b7%d0%b0%d0%b3%d0%b8%d0%bd%d0%b0-%d1%88/", "text": "Бърз влак е блъснал лек автомобил на жп прелез в павликенското село Лесичери. Това съобщиха от пресцентъра на Областната дирекция на МВР във Велико Търново. Сигнал за кървавия инцидент е получен в 11,20 часа. По първоначална информация лек автомобил „Рено“, с варненска регистрация, е бил пометен от бърз влак, движещ се по направление София – Варна. При удара, возилото е било разполовено на две, а водачът е загинал на място минути след като се хвърлил за кръста навръх Богоявление. На мястото е пристигнала дежурна група и се извършва оглед. Причините са в процес на изясняване. Зъгиналият шофьор е на 40 г., от Варна, научи „Труд“. Бил е дошъл на гости на баща си. По първоначални данни е преминавал при червена забранителна светлина.", "date": "2018.01.06", "title": " Влак блъсна кола на жп прелез – загина шофьор, който минути по-рано се хвърлил за кръста на Богоявление"}
{"url": "https://trud.bg/%d0%b1%d0%be%d0%b9%d0%bb%d0%b5%d1%80-%d0%bf%d0%be%d0%b4%d0%bf%d0%b0%d0%bb%d0%b8-%d0%ba%d1%8a%d1%89%d0%b0-%d0%b2-%d0%ba%d0%b8%d0%bb%d0%b8%d1%84%d0%b0%d1%80%d0%b5%d0%b2%d0%be/", "text": "Неизправен бойлер е подпалил къща в град Килифарево. Инцидентът станал около 5,30 часа в събота. Бдителни съседи забелязали, че от покрива на сградата, чиито стопани отсъствали, се вият гъст дим и пламъци. Комшиите незабавно подали сигнал на телефон 112. На място пристигнали огнеборци, които бързо потушили стихията. Огънят е унищожил около 2 кв.м. покривна конструкция и благодарение на бързата реакция на пожарникарите, жилището е спасено от изпепеляване. При огледа било установено, че причина за пожара е късо съединение, което било предизвикано от инсталирания в сградата стар бойлер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Бойлер подпали къща в Килифарево"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d1%81%d0%bf%d0%b5%d1%87%d0%b5%d0%bb%d0%b8-%d0%bf%d0%be%d1%87%d1%82%d0%b8-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb/", "text": "Печеливш билет с всички шест числа за джакпота от 450 милиона долара е продаден за американската лотария „Мега милиони“, съобщиха световните информационни агенции. Това е четвъртият по големина джакпот в историята на „Мега милиони“. Числата са 28, 30, 39, 59, 70 и 10. Имената на притежателя на билета не се съобщават.  Ако спечелилият избере сумата да му бъде изплатена наведнъж, ще получи 281 милиона долара.  Американците имат още един шанс да станат милионери тази вечер, когато ще бъде изтеглен тиражът на лотарията „Пауърбол“. Нейният джакпот е 570 милиона долара.  И в двете лотарии нямаше билет за голямата печалба повече от месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Американец спечели почти половин милиард от лотария"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%80%d1%8a%d0%bc%d0%bf-%d0%bf%d1%80%d0%be%d0%b3/", "text": "Авторът на книгата „ : в Белия дом на Тръмп“ заяви, че разкритията му вероятно ще доведат до край на управлението на сегашния американски президент, предаде Ройтерс. Майкъл Улф каза в интервю за радио Би Би Си, че изводът, който прави в своята книга, че Доналд Тръмп не е годен да заема президентския пост, се превръща в широкоразпространено мнение. „Мисля, че една от интересните последици от книгата досега е много ясен ефект „царят е гол“, каза Улф.  „Историята, която разказвам, изглежда, представя това президентство по такъв начин, че казва, че той не може да върши своята работа“, заяви авторът на книгата, която отправя остри критики към Тръмп за първата му година като президент. „Изведнъж навсякъде хората възкликват – „божичко, наистина е така, той е гол“. Това стои в основата на усещането и разбирането, което най-сетне ще сложи край . . . на това президентство“, каза Улф. Тръмп отхвърля книгата, като казва, че тя е пълна с лъжи. В нея се описва как Белият дом е обхванат от хаос, президентът не е подготвен за поста, а сътрудници се присмиват на способностите му.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Край на президентството на Тръмп прогнозира авторът на скандалната книга „Огън и ярост“ Майкъл Улф"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%8f%d1%82-%d0%b2-%d0%bf%d0%b8%d1%80%d0%b8%d0%bd-%d0%b5-%d0%b1%d0%b8%d0%bb-%d0%bb%d0%b5%d0%ba%d0%b0%d1%80-%d0%be%d1%82-%d1%81%d0%be%d1%84%d0%b8%d1%8f/", "text": " е бил лекар.  , но е работил в София. С него е била и приятелката му. Трагичният инцидент е станал тази сутрин около 5.30 ч. Водач и двама туристи са тръгнали от хижа „Вихрен“ към върха към 4 часа сутринта. Водачът, мъжът и приятелката му са се катерили по зимната пътека, но в района на Джамджиевия ръб 30-годишния пловдивчанин се подхлъзнал и паднал по скалите, загинал е на място. Приятелите му подали сигнал на тел. 112. Планинските спасители веднага са тръгнали към посоченото място, за да окажат помощ, за съжаление, мъжа е починал от тежките травми. В същия район е имало и още една група туристи. Джамджиеви скали са наречени на името на алпиниста Атанас Джамджиев, който трагично загинал там през 1931 година.", "date": "2018.01.06", "title": " Загиналият в Пирин е бил лекар от София"}
{"url": "https://trud.bg/%d0%be%d1%86%d0%b5%d0%bd%d1%8f%d0%b2%d0%b0%d1%82-%d0%bd%d0%b0-15-%d0%bc%d0%bb%d0%bd-%d0%bb%d0%b8%d0%bc%d1%83%d0%b7%d0%b8%d0%bd%d0%b0-%d0%bd%d0%b0-%d1%85%d0%b8%d1%82%d0%bb%d0%b5%d1%80/", "text": "  Експерти оценяват на минимум 15 милиона долара произведен през 1938 г. Mercedes 770, който ще бъде продаден на търг в САЩ на 17 януари. Това може да се превърне в една от най-скъпите коли в света, защото е част от историята. В мрачния нацистки период 1939-1941 г. откритата лимузина е използвана като параден автомобил от Адолф Хитлер и това е документирано с много снимки и филмови кадри.   Бенцът с регистрационен номер IА 148461 е поръчан лично от запаления по хубавите и мощни коли фюрер. Неговият шофьор и телохранител Ерих Кемпка го получава от завода на Daimler на 2 септември 1938 г. Производителят полага максимални старания да защити бъдещия собственик, доколкото това е възможно в открит автомобил. Челното стъкло с дебелина 3 см е устойчиво на куршуми, а във вратите са вградени бронирани панели.   Гигантски 7,7-литров редови осемцилиндров мотор със суперчарджър при подаване на пълна газ генерира мощност 200 конски сили и задвижва 3-тонната лимузина с дължина 5,60 м до максимална скорост 160 км/ч. „От този модел са произведени само 88 екземпляра, а купувачи са важни клечки като японския император Хирохито, папа Пий XI, диктаторите на Португалия и Испания – Салазар и Франко, както и от видни приближени на Хитлер като главнокомандващия военновъздушните сили Херман Гьоринг и шефа на тайната полиция Гестапо – Хайнрих Химлер. През 1945 г. американски войници изнасят от окупирана Германия мерцедеса на Фюрера. При предстоящия търг 10% от продажната цена ще бъде предназначена за кампании срещу нацизма и холокоста.", "date": "2018.01.06", "title": " Оценяват на $ 15 млн. лимузина на Хитлер\t\t\t"}
{"url": "https://trud.bg/%d0%b8%d0%b2%d0%b0%d0%bd-%d0%b8%d0%b2%d0%b0%d0%bd%d0%be%d0%b2-%d1%82%d0%be%d0%ba%d0%be%d1%81%d1%82%d0%be%d0%b2%d0%b8%d1%81%d1%82%d1%8a%d1%82/", "text": "Навремето всички знаеха кой е Чичко Филипов – четеше новините по телевизията. Ако попитате обаче днес кой е Чичко „Ток, парно и вода”, ще получите разнопосочни отговори. Чичкото, от когото зависят цените на тока, парното и водата от повече от три години се нарича Иван Иванов. Сегашният председател на енергийния регулатор е в светлината на прожекторите поне два пъти годишно – когато ръководеният от него орган определя (одобрява) цените за населението на тези няколко жизненоважни източници на нормален битов комфорт. И на оцеляване за поне една трета от домакинствата. Представете си каква власт е концентрирана в КЕВР. Както се казва – и ножът , и сиренето са в ръцете й. Ето какво има право да прави комисията – тя има правомощия по издаването на лицензи за производство, пренос, разпределение и търговия с електрическа и топлинна енергия; контролира механизмите за ценообразуване на електроенергията в договорите за дългосрочното й изкупуване между производителите и обществения доставчик НЕК; приема правила за търговия с електрическа енергия и с природен газ, както и технически правила за съответните мрежи и системи. КЕВР има правомощия по регулиране на дейността на независимите оператори на електроснабдителната мрежа (ЕСО) и на газопреносните мрежи, както и на дейностите в областта на водоснабдяването и канализацията. Иван Иванов тези дни наложи решение на комисията водата да поскъпне драстично в 14 области в страната. И така да се опита да излъже Европейската комисия в Брюксел, осчетоводявайки загубите на водните дружества и да ги превърне в изкуствена печалба с цената на много по-солени сметки за хората в половин България. Основателно последваха протести. Но кой стои над комисията и застрахована ли е тя от политическо влияние, от лобизъм в полза на доставчиците на вода, ток, газ, парно? Сегашната комисия, избрана от парламента през 2015 г., сега няма никакво представителство в Народното събрание. Неслучайно лидерът на “Атака” Волен Сидеров  обяви, че ще поиска смяната й преди изтичане на мандата с мотив, че членовете й са от квотата на опозицията (ДСБ и Реформаторски блок) и могат с решенията си да съборят правителството, когато си пожелаят. Иванов е костовист, отсече Сидеров и обеща да внесе още на 11 януари промени в Закона за енергетиката. За да може КЕВР да мине под шапката на Министерския съвет, а не на подчинение на Народното събрание, както е сега. Замисля се също съставът на регулатора да бъде намален от 9 на 7 души, а мандатът да не е пет, а три години. През 2007 година Иван Иванов е главен секретар на “Софийска вода”. Тогава той е особено активен, за да наложи увеличение на цената на водата за столичани. Председателят на ДКЕВР Константин Шушулов обаче го контрира, че цената на водата в столицата трябва да бъде “поносима”. “Софийска вода” се компрометира пред гражданите на София, тъй като инвестициите, които прави дружеството, не са достатъчни. Ако “Софийска вода” не изпълнява задълженията си, ние трябва да бием тревога – дори да намалим цената на водата, казва Шушулов. Иван Иванов настоява, че ако се запази цена на водата в столицата от 0,80 лева, “Софийска вода” може да инвестира само 8-10 милиона лева годишно. За сведение – сега в София цената на водата е 2,35 лв. за кубик. ЗА НЕГО  Как да съм сигурен, че на председателя на КЕВР някой не му подшушва за цената на водата, например? Едно повишение на цена или на тока така бързо може да срине управлението, както нищо друго. Този въпрос ще го поставя още в близките дни, защото за мен той е по-важен, отколкото лифта, плажовете или дискотеките.  Иван Иванов прекалява с популизма, скаран е с математиката, но не е добър манипулатор. Нека този господин да не забравя, че той през целия си живот камък върху камък не е сложил. През всички години, през които е бил депутат, а сега и като председател на КЕВР, неговите заплати се плащат от тези, които създават брутния вътрешен продукт, а това е българският бизнес, който внася данъци в държавния бюджет. Неговите популистки изказвания миришат много на комунизъм. Той явно започва да си спомня годините, в които е бил комсомолски секретар.  Но ние питаме – чии интереси защитава г-н Иванов? На тези, които крадат, разхищават и грабят и на които той сега казва: Спокойно, сметката е уредена, ще я плати българската индустрия. Вие си продължавайте по старому.  Гледали сме подходящ човек за този пост, който да върви към реформите, които сме обещали на хората. За нас е важно КВЕР да реши забатачени с години проблеми в енергетиката и това може да направят хора, които нямат зависимости.", "date": "2018.01.06", "title": " Иван Иванов – ТОКостовистът"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b5%d0%bd-%d1%88%d1%83%d0%bc%d0%b5%d0%bd%d0%b5%d1%86-%d1%81-%d0%bd%d0%b5%d0%b7%d0%b0%d0%ba%d0%be%d0%bd/", "text": "Шуменец, който за 12 г. спечелил 38 580 лв., като раздавал кредити на спешно нуждаещи се, без да е банкер по закон, беше осъден условно. 61-годишният Йордан Маринов признал вината си и сключил споразумение с прокуратурата за 2 г. затвор при 4-годишен изпитателен срок. Окръжен съд в Шумен е потвърдил наказанието, което е окончателно, съобщиха за „Труд“. Известно е, че лихварят развивал дейност от 2003 до януари 2015 г. и раздал 67 466 лв. на хора в затруднено финансово положение. От лихвите, които вземал от тях, получил неправомерни догоди в размер на 38 580 лв. Установени са 47 души, на които безработният Йордан услужил с пари под лихва. Често я договарял устно и за всеки била различен процент според сумата. Някои хора имали нужда от стотачка, но сред получателите на заеми са установени и такива, взели по над 6000 лв. Правило било всеки да залага кола, злато, сребро или техника при лихваря. Като си издължали заема, хората си получавали залога. Лихварят прибирал за по-сигурно и дебитна карти с пин-кодовете. Споразумението е влязло в сила, а Йордан трябва да заплати 441 лв. деловодни разноски. Окръжният съд му връща множество иззети доказателства – договори за продажби, записни заповеди и ключове за множество автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Осъдиха безработен шуменец с незаконна банка от 12 г.\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d1%81%d0%ba%d0%b8%d1%8f-%d0%ba%d1%80%d1%8a%d1%81%d1%82-%d0%b2-%d1%81/", "text": "25 мъже и 14-годишен младеж скочиха в езерото в парк „Йордан Капсамунов” в Стара Загора, за да спасят Богоявленския кръст. Най-бързо до него стигна 38-годишният Станко Танев, който е председател на Българската федерация любители на историческото оръжие “Поп Минчо Кънчев”. Станко сподели, че за първи път скача за кръста и посвещава успеха на баща си, който празнува имен дан на 6 януари. Той пожела на всички да са живи и здрави, и да пазят българското у себе си.  Протосингелът на Старозагорска митрополия архимандрит Богослов извърши Велик Богоявленски водосвет и освети бойните знамена на Втора Тунджанска механизирана бригада в двора на храм „Св. Николай Мирликийски”. Той предаде на бригаден генерал Костадин Кузмов поздравления от името на Старозагорския митрополит Киприан. Владиката не присъства на ритуала, заради предстоящото си участие в откриването на Желязната църква в Истанбул. На Богоявленския ритуал присъстваха председателят на Общинския съвет Таньо Брайков, областният управител Гергана Микова и заместничката й Петя Чакърова, секретарят на Община Стара Загора Делян Иванов, депутатът Радостин Танев, общински съветници и стотици старозагорци и гости на града.", "date": "2018.01.06", "title": " Спасителят на Богоявленския кръст в Стара Загора е 38-годишният Станко Танев"}
{"url": "https://trud.bg/300-%d0%b4%d0%b5%d1%86%d0%b0-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82/", "text": "Първото събитие, което бележи началото на Българското председателство на Съвета на Европейския съюз, се провежда днес в НДК. MegaDojo Sofia 1.0 събира стотици деца между 7 и 13 години. Основната му цел е да повиши интереса на децата към придобиването на умения за работа с компютър, защото те ще им бъдат необходими за успешната реализация във всяка сфера. С помощта на новите технологии децата могат да научат повече и за Европа, Европейския съюз и Българското председателство. 10 работилнички са разположени в НДК. В тях децата могат да програмират, да учат как се работи с различни програми и дори сами да създават електронни игри. Сред създателите на работилниците са водещи компании от технологичния бранш. Специална „черна работилница“ има и държавната агенция „Електронно управление“. Тя стартира кампания „Няма да ме хакнат“, чиято цел е да създаде навици и да научи децата да изграждат киберхигиена в интернет. Малките участници и техните родители могат да изпробват познанията си във виртуални викторини, да се научат да разпознават „фишинг“ атаките, да разберат за какво служат бисквитките („cookies“), и да се ориентират в „тъмната мрежа“ (dark web). И още – децата изпробват силата на паролите си и се учат как да защитават информацията в компютъра си. Някои от учениците, които се включат в инициативата, ще станат посланици на дигиталните умения по време на Българското председателство и ще могат да посетят европейски институции.", "date": "2018.01.06", "title": " 300 деца откриват Българското председателство\t\t\t"}
{"url": "https://trud.bg/%d0%bf%d1%8a%d1%82%d1%8f%d1%82-%d0%b5-%d1%81%d1%82%d1%80%d0%b0%d1%88%d0%b5%d0%bd-%d0%bd%d0%be-%d1%81%d0%bb%d0%b0%d0%b2%d0%b5%d0%bd/", "text": "Мнозина ще стартират, но малцина ще финишират в рали „Дакар“. Най-известното, най-тежкото и най-опасното офроуд състезание в света залага отново безчет капани за участниците по дългото близо 9000 км трасе. 525 екипажа на автомобили, камиони, мотоциклети и ATВ-та трябва да преминат през най-негостоприемните райони за моторни превозни средства в Южна Америка. Маршрутът на 40-ото издание на ралито е пълен с изненади. Още в първия въвеждащ етап по тихокеанското крайбрежие от перуанската столица Лима до Писко състезателите нагазват в първите дюни. Ще им се наложи да свикнат с пясъка, защото Перу играе ролята на южноамериканската Сахара и следващите километри са в пустинни райони. Оттам участниците се качват (почти) до небето на 3700 м надморска височина в боливийската столица Ла Пас, където имат почивен ден, но той ще им излезе „през носа“. Планинските етапи в Боливия са на средна надморска височина 4000 м, а най-високата точка в маршрута е на 4786 м. Това са убийствени километри върху опасни каменисти повърхности с бързи прави и неочаквани завои. Третата и последна държава от състезателната дистанция – Аржентина, е като казино, в което всеки може да спечели и да загуби. Непредвидимото трасе минава през меки дюни и коварни пясъци при смазваща жега над 45 градуса – екстремно изпитание за машините и хората в тях. Най-издръжливите ще стигнат финала на 20 януари в Кордоба. Големите фаворити за първите места са колите и пилотите на Peugeot. Френските „лъвове“ със задно предаване са господарите на „Дакар“ в последните две състезания. Находчивата конструкция на състезателния автомобил с една задвижваща ос, голям просвет, намалено тегло, мощен и икономичен дизелов мотор превърна Peugeot в абсолютен хегемон в ралито. Голямата звезда в дриймтима на французите е миналогодишният шампион Стефан Петерхансел, който вече има зад гърба си рекордните 13 победи в „Дакар“. Сериозна конкуренция ще му правят именити съотборници като Себастиен Льоб, Карлос Сайнс и Сирил Депре. Те разчитат на добре подготвената и проверена кола Peugeot 3008 DKR. Другата сила при автомобилите е отборът на X-raid с топпилоти като Нани Рома и Мирко Хирвонен. Тимът праща в състезанието не само оборудвани със задвижване 4х4 коли MINI, но и новоразработени бъгита с една задвижваща ос. Сериозни амбиции таи и екипът на Toyota, оборудван с пикапи Hilux. Един от тях ще бъде управляван от известния португалски футболен треньор Андре Вияш-Боаш, който ще сбъдне детската си мечта да участва в рали „Дакар“.", "date": "2018.01.06", "title": " Пътят е страшен, но славен\t\t\t"}
{"url": "https://trud.bg/%d0%b4%d0%b5%d1%81%d0%b8-%d1%80%d0%b0%d0%b4%d0%b5%d0%b2%d0%b0-%d1%81%d0%b1%d1%8a%d0%b4%d0%bd%d0%b0-%d0%b2%d1%8a%d0%b2-%d0%b2%d0%b8%d0%b5%d0%bd%d0%b0-%d0%bc%d0%b5%d1%87%d1%82%d0%b0-%d0%b4%d0%b0/", "text": "Съпругата на българския президент Румен Радев – Десислава, е известна почитателка освен на рока, и на класическата музика. Точно на 1 януари във Виена тя сбъдна една от мечтите си – да гледа на живо световноизвестния диригент Рикардо Мути и да разговаря с него. Семейство Радеви бяха почетни гости на Новогодишния концерт на Виенската филхармония в Златната зала на “Мюзикферайн”, който се провежда всяка година от 1939-а насам. По личната покана на федералния президент на Република Австрия Александър Ван дер Белен и съпругата му за първи път от много години насам толкова високопоставени български гости слушаха вечната музика на композиторите от семейство Щраус. Деси Радева отдавна мечтаела да гледа в зала тримата най-велики живи диригенти. Още през май миналата година тя успя да осъществи първото от желанията си, когато се срещна с гостуващия у нас световен майстор на диригентската палка Валерий Гергиев. Тя се надява скоро да се случи и третата й мечта – да гледа новата музикална сензация 36-годишният венецуелски диригент Густаво Дудамел. Президентската двойка разговаря, макар и за кратко, с Рикардо Мути, който специално даде и автограф за тях. “Темпераментен, небрежен, гениален!”, е споделила Радева след емоционалното за нея събитие. Австрийските домакини разказали на високите си български гости подробности за петото гостуване на световния музикант на Новогодишния концерт. С оркестрантите той се познавал повече от 30 години, с много от тях имал и лични приятелства. Тази година обаче те трябвало да гласуват кой да застане на диригентския пулт. И с пълно единодушие изборът им посочил Мути. Макар и няколко дни след бляскавото събитие във Виена, у нас не спират коментарите за тоалета на президентската съпруга. Розовата рокля от букле и кристали “Сваровски” на дизайнерката Невена Николова продължава да се дискутира особено в социалните мрежи, а “Труд” успя от свои източници да научи някои неизвестни подробности около създаването й. След като получи заслужени аплодисменти за сребристо-бялата дантелена рокля, украсена с тъмносиня бродерия, с която Деси Радева блесна на срещата на НАТО в Брюксел миналата година, топдизайнерката ни Невена сътвори поредното си бижу. И ако в първия случай за изработката на роклята са били нужни две седмици, този път изящният тоалет става два пъти по-бързо. Няколко дни преди Рождество Невена си идва само за 48 часа в България (тя живее и работи в Лондон) и президентшата отива в ателието й, за да избере плат. Първият, който дизайнерката й показва, е точно розовото букле, което напомня туида на Шанел. Радева веднага го харесва, но разглежда и други предложения. Разбира се, буклето било предпочетено и от двете, последвал разговор за модела на роклята, а най-трудно президентшата приела украсата с камъни “Сваровски”. В началото тя направо се отчаяла. Но след дълъг разговор между двете, оценила аргументите на дизайнерката и сама се убедила в красотата на предложението й. В началото идеята била камъните да са само на деколтето, но след това били добавени на колана и на ръкавите. Самата рокля си ги “искала”. Моделът бил съобразен, разбира се, с всички особености на фигурата на Радева. Невена си заминава за Лондон и всички проби са направени по скайпа. Дизайнерката виждала и най-малкия дефект, макар и само на монитора на лаптопа. Преди Коледа роклята е готова, а след празника са зашити – при това на ръка, и всички разноцветни камъни “Сваровски”. За да бъде завършена визията обаче, трябвало да се намерят подходящи обувки и чанта. И ако обувките не били открити трудно – те са на известната австрийска марка HОGL, то за чантичката паднало голямо търсене. И както обикновено се случва, случайността решава нещата – моден клъч в същия цвят като обувките в златно-розово е открит в столичен мол. За роклята не е платен и лев държавна пара, каквато мълва се пусна, научи “Труд”.  Не са верни и други появили се слухове, че президентската двойка е пристигнала още ден преди концерта във Виена. Румен и Деси Радеви се качват на самолета в 8,30 ч. на 1 януари и се връщат в късния следобед. А предната вечер – в 19,30 ч., съпругата на държавния ни глава наистина е на летището в София, но за да изпрати сина си Страхил, който трябва да се завърне с полет през Мюнхен за Щатите, където е студент. След пристигането им в австрийската столица, семейство Радеви имали само половин час да се преоблекат, и веднага се отправили към концертната зала. Пред “Труд” българка от Германия, присъствала на бляскавото събитие, сподели нещо, което е забелязала: всеки, който минел покрай Десислава Радева, се обръщал след нея – толкова “зашеметяваща” била визията й. “Първо, заради прекрасната розова рокля, и второ, заради високия си ръст, тя нямало как да не бъде забелязана, хората се обръщали инстинктивно.” След това сънародничката ни написа във фейсбук: “Гордея се с българския президент и неговата съпруга”.  Радева е очарована от фантастичната флорална украса на залата, която е удоволствие за всички сетива. Цветята са от виенските общински оранжерии, с които филхармонията си сътрудничи. Украсяването всъщност започва дни преди концерта и на 1 януари залата буквално се превръща в огромен цветен парк. 30 000 стръка цветя са навсякъде, а след края на концерта Радева си взела за спомен малко букетче. Такава е и традицията – всеки от публиката да си вземе поне листенце за спомен и да си го занесе вкъщи.  Най-голяма възхита у Радева предизвикала невероятната акустика в залата. Тя се дължи на факта, че под нея има друга зала, но празна. В днешно време това е истински лукс. Кой ще си позволи такова пространство, което да не се използва за нищо. Това обаче е направено с едничката цел – да се подсили акустиката в залата. След концерта българската двойка е посрещната изключително радушно от група българи, събрали се на съседна улица до концертната зала.", "date": "2018.01.06", "title": " Деси Радева сбъдна във Виена мечта – да се срещне с Рикардо Мути\t\t\t"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%be%d1%82%d1%81%d0%bb%d1%83%d0%b6%d0%b8-%d0%b2%d0%b5%d0%bb%d0%b8%d0%ba-%d0%b2%d0%be%d0%b4%d0%be%d1%81%d0%b2/", "text": "Патриарх Неофит оглави празничната света литургия в храм-паметника „Св. Александър Невски“ по случай Богоявление. След това отслужи на площада пред патриаршеския храм Велик водосвет. Пред Паметника на Незнайния воин патриархът извърши ритуала по освещаването на бойните знамена на Българската армия и на знамената-светини. Президентът и върховен главнокомандващ на Въоръжените сили Румен Радев присъства на събитието. Първият водосвет е направен на 19 август 917 г. преди битката при Ахелой. Ритуалът се извършва от 1879 г. до 1946 г. На 6 януари 1993 г. със заповед на министъра на отбраната се възобновява българската традиция и на Богоявление се освещават бойните знамена на Българската армия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Патриарх Неофит отслужи Велик водосвет пред храма „Св. Александър Невски“ (СНИМКИ)"}
{"url": "https://trud.bg/11-%d0%bf%d1%80%d0%b8%d0%bd%d1%86%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%be%d1%82%d0%b5%d1%81%d1%82-%d0%b2-%d0%ba%d1%80%d0%b0/", "text": "Саудитските власти задържаха 11 принца, събрали се да протестират в дворец в Рияд срещу мерки за икономии, предадоха световните агенции, като се позоваха на местни медии. Сред мерките, предизвикали недоволството на принцовете, е спиране на плащането на сметките им за вода и ток. Според местен сайт, който цитира неназовани източници, подразделение на Националната гвардия, която има за задача да защитава кралското семейство, е получило заповед да арестува принцовете.  Те били пратени в управлявания от саудитското разузнаване затвор Хаир южно от Рияд, в който са държани престъпници, бойци и терористи от Ал Каида. Принцовете ще бъдат съдени за провеждане на протест в един от кралските дворци и отказ да се подчинят на заповед да напуснат. Принцовете се били събрали, за да настояват за отмяна на кралски указ за спиране на плащането от държавата на сметките за вода и електричество на членовете на кралското семейство. Те също така искали обезщетение за смъртната присъда, издадена срещу техен роднина. Миналата година Саудитска Арабия задържа при кампания срещу корупцията десетки членове на кралското семейство, настоящи и бивши висши служители.", "date": "2018.01.06", "title": " 11 принца задържани заради протест в кралски дворец в Саудитска Арабия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bc%d1%8a%d0%b6%d0%ba%d0%be%d1%82%d0%be-%d1%85%d0%be%d1%80%d0%be-%d0%b2-%d0%ba%d0%b0%d0%bb%d0%be%d1%84%d0%b5%d1%80-%d0%be%d1%82-%d0%bf%d1%82%d0%b8%d1%87%d0%b8/", "text": "На Богоявление в Калофер с традиционното мъжко ледено хоро извадиха кръста от студените води на река Тунджа. Хвърленото от свещеника разпятие бе извадено от 11 годишния Драгомир от Калофер. Традицията бе спазена и първо в замръзналите води на Тунджа влязоха калоферци с песента „Залюбила е Василка“. Според кмета на Калофер Румен Стоянов около 500 са били родолюбивите българи, двеста местни и триста от страната, които нагазиха в ледените води на река Тунджа, за да се хванат на Богоявленското мъжко хоро. Преди това рано сутринта в православния храм „Св. Св. Кирил и Методий“ бе отслужена празнична богоявленска литургия, а смелчаците благословени от свещеника. За първи път в ритуала участваха и десетина деца, организирани от местната детска градина.  Хиляди хора от цялата страна и чужбина бяха дошли за наблюдават характерния Калоферски ритуал.  Ритуалът тази година бе наблюдаван от етнолози от Европа, защото характерният за Калофер ритуал „Мъжко хоро“ кандидатства за включване в списъка на Юнеско. Според кмета Румен Стоянов процедурата е започнала миналата година.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Вижте мъжкото хоро в Калофер от птичи поглед (ВИДЕО и СНИМКИ)"}
{"url": "https://trud.bg/%d0%b8%d0%bb%d0%b8%d0%b0%d0%bd-%d1%82%d0%be%d0%bc%d0%b0%d0%bd%d0%be%d0%b2-%d0%b8%d0%b7%d0%b2%d0%b0%d0%b4%d0%b8-%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d1%81%d0%ba%d0%b8%d1%8f-%d0%ba/", "text": "Състезателят и европейски шампион по таекуон-до от клуб „Фолкън” Илиан Томанов извади Богоявленския кръст от водите на река Благоевградска Бистрица. Кметът на община Благоевград д-р Атанас Камбитов целуна светинята за здраве и пожела успех и благоденствие на всички жители. Преди ритуала, общинското ръководство, начело с кмета Камбитов, заместник- кмета по култура и хуманитарни дейности Христина Шопова, директор Дирекция „Правно- нормативно обслужване и обществени поръчки” Антония Методиева, запали свещ и се помоли за успешна година в благоевградския храм „Въведение Богородично“, където бе осветен  Богоявленският кръст. Той бе хвърлен от игумена на Роженския манастир архимандрит Епифаний, който отслужи и литургия. Десетки ентусиасти се хвърлиха в ледените води на Благоевградска Бистрица. И тази година група от „Плаж махала“ спази традицията и се хвана на „Ледено хоро“. След ритуала, благоевградските свещеници, превождани от игумена на Роженския манастир архимандрит Епифаний, осветиха бойното знаме на Военно формирование 26 400 на площад „Македония”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Илиан Томанов извади Богоявленския кръст, кметът на Благоевград Атанас Камбитов пожела здраве и благоденствие"}
{"url": "https://trud.bg/%d0%b0%d1%82%d0%bb%d0%b5%d1%82-%d1%81%d0%bf%d0%b0%d1%81%d0%b8-%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d1%81%d0%ba%d0%b8%d1%8f-%d0%ba%d1%80%d1%8a%d1%81%d1%82-%d0%b2%d1%8a%d0%b2-%d0%b2/", "text": "32-годишният Емил Атанасов спаси Богоявленския кръст от морето във Варна в надпревара със стотина други смелчаци. Най-малкият от тях бе 11-годишният Александър Николов, а най-възрастният – 78-годишният Васил Тепеделенев, който участва в ритуала за 21-и път. Символът на здравето и късмета хвърли от Първа буна Варненският и Великопреславски митрополит Йоан пред очите на стотици варненци, дошли на плажа в топлия съботен ден. „Не е важно кой е извадил кръста, а кой е скочил за него“, каза победителят и прикани конкурентите си за обща снимка под бурните аплодисменти на многолюдната публика. Емил Атанасов обясни, че спортува активно и участва в ритуала за втори път. Той пожела здраве и късмет на всички варненци и получи плакет от кмета Иван Портних. Богоявленски ритуал имаше и на Морската гара в Балчик, където 30 мъже се хвърлиха да спасяват кръста. Първи до него стигна 25-годишният военен Адриян Костов, който се включва в надпреварата за трети път и обича да плажува в топлите зимни дни. Храбрецът бе награден от кмета Николай Ангелов с 200 лв., а всички останали участници получиха по 50 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Атлет спаси Богоявленския кръст във Варна\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d1%81%d0%b5-%d0%b8%d0%b7%d0%bc%d1%8a%d1%87%d0%b8-%d1%81-%d0%b1%d0%b5%d1%80%d0%be%d0%b5/", "text": "Новосформираният отбор „Левски Лукойл“ тръгна с трудна победа в родното първенство по баскетбол. „Сините“ измъкнаха успеха като гост на „Берое“ – 81:74, като двубоят завърши с много нерви, грешки, а заради две нарушения наставникът на старозагорци Любомир Минчев бе изгонен. „Чака ни много работа – заяви Тити Папазов, треньор на „Левски Лукойл“. – Смятах, че при отсъствието на Минчев нашият отбор ще се мобилизира, но не се получи. Това беше най-трудният ни мач.“ Същевременно през лятото „Левски Лукойл“ има намерение да привлече двама от елитните ни баскетболисти – Павел Маринов и Чавдар Костов, които ще станат свободни агенти тогава.  „За най-добрите български играчи е добре да играят за най-обичания отбор – заяви Тити Папазов. -Целта е да станем шампиони и да продължим в Европа. В цял свят се използват чужденци за по-добри резултати. Склонен съм на симбиоза. А колко чужденци ще има в нашия отбор, зависи само от българските играчи.“ Двубоят в Стара Загора бе дебют за Тодор Стойков, като президент на „сините“. „Отношенията ми с Тити са перфектни – заяви той по „Канал 3“ – Когато аз бях играч, а той треньор в „Лукойл Академик“. И тогава постигнахме най-големите си успехи. Сега ролите ни се размениха мало. Тити обаче е треньора, той определя селекцията и начина на игра. И няма да му се бъркам.“", "date": "2018.01.06", "title": " „Левски Лукойл“ се измъчи с „Берое“"}
{"url": "https://trud.bg/%d0%b1%d0%bb%d0%b8%d0%b7%d0%be-108-%d0%bc%d0%bb%d0%bd-%d0%bb%d0%b2-%d0%b5-%d0%bf%d1%80%d0%be%d0%b5%d0%ba%d1%82%d0%be%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%bd%d0%b0-%d0%be%d0%b1%d1%89/", "text": "На 10 793 022 лв. възлиза рамката на проектобюджета на община Елена за 2018 г. Сумата е с 837 862 лв. повече от миналата година. За финансиране на делегирани от държавата дейности са предвидени 5 380 237 лв. Разходите за местни дейности ще са в размер на 4 957 620 лв. През тази година община Елена не възнамерява за поема нов общински дълг, като ще продължи изплащането на стария. В региона ще продължи изпълнението на проекти по ОП „Развитие на човешките ресурси” и по Програмата за развитие на селските райони. През 2018 г. стартират два нови проекта – това е проектът „Модерна социални инфраструктура – по-добри условия за децата с увреждания и техните семейства в община Елена” по ОП „Региони в растеж” и „Реконструкция на сградите на СУ „Иван Момчилов” гр. Елена с внедряване на мерки за енергийна ефективност” по Програмата за развитие на селските райони.", "date": "2018.01.06", "title": " Близо 10,8 млн.лв. е проектобюджетът на община Елена"}
{"url": "https://trud.bg/%d0%be%d1%81%d0%b2%d0%b5%d1%82%d0%b8%d1%85%d0%b0-%d0%b7%d0%bd%d0%b0%d0%bc%d0%b5%d0%bd%d0%b0-%d0%b8-%d0%b1%d0%be%d0%b9%d0%bd%d0%b8-%d1%80%d0%b5%d0%bb%d0%b8%d0%ba%d0%b2%d0%b8-%d0%b2-%d1%88%d1%83%d0%bc/", "text": "Тържествен водосвет за благославяне и освещване на бойните знамена и светини на българската армия събра в Шумен гражданство, местна власт и политици на Богоявление. Ритуалът, който има 1100-годишна традиция още от битката при Ахелой на Цар Симеон с византийската армия, сега беше отслужен от отец Красимир Капитанов. Свещеникът поръси със светена вода знамето реликва на 7-ми Пехотен преславски полк, на военните формирования 34 200, 54 060, на Националния военен университет с факултет в Шумен, знамето на Областната организация на Съюза на офицерите и сержантите от запаса и резерва, знамето на Червеноводската чета,  както и знамена, и хоругви на патриотичен клуб „Традиция“ и родолюбив комитет „Крум Страшний”. Военният историк Мишо Йорданов разказа за смисъла на традицията на светия празник да се освещават знамената и така да стават защитени и победоносни. Богоявленският водосвет у нас е възстановен и превърнат в държавна ритуална традация от 1993 г. На тържествената церемония присъства депутатът от ГЕРБ Румен Генов, кметът на Шумен Любомир Христов и заместниците му, областният упрател проф.Стефан Желев, ректорът на Шуменския университет проф.Герги Колев, военни и общественици. На празника в събота в Шуменско на няколко места смелчаци ловиха християнския кръст за здраве. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Осветиха знамена и бойни реликви в Шумен\t\t\t"}
{"url": "https://trud.bg/22-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d1%81%d1%82%d1%83%d0%b4%d0%b0-%d0%b2-%d1%81%d0%b0%d1%89/", "text": "Жертвите на арктическия студ в североизточните райони на Съединените щати станаха 22. На места температурите паднаха до минус 36 градуса по Целзий, а снежната покривка достигна 30 сантиметра. Заради силния вятър синоптици предупредиха, че в планините на Ню Хемпшър студът ще се усеща като минус 67 градуса по Целзий. При минус 20 градуса замръзна и Ниагарският водопад. Това обаче не спря десетките любопитни туристи. В Минеаполис ските се превърнаха в нормален начин на придвижване. Бурята връхлетя 13 щата – от Мейн до Флорида. От четвъртък сутринта около 80 хил. домакинства останаха без ток, 5000 полета бяха отменени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " 22 станаха жертвите на студа в САЩ"}
{"url": "https://trud.bg/%d0%b2%d1%8a%d1%80%d0%bd%d0%b0%d0%bb-%d1%81%d0%b5-%d0%be%d1%82-%d1%81%d0%b0%d1%89-%d0%b5%d0%bc%d0%b8%d0%b3%d1%80%d0%b0%d0%bd%d1%82-%d0%b8%d0%b7%d0%b2%d0%b0%d0%b4%d0%b8-%d0%ba%d1%80%d1%8a%d1%81%d1%82/", "text": "Над 2000 души се събраха на брега на Дунав край Лом, за да присъстват на традиционния Богоявленски ритуал по ваденето на кръста от водите на реката. Тържествена служба на понтона на пристанище Лом извърши отец Нестор, а кметът на общината Пенка Пенкова поздрави жителите и гостите на крайдунавския град с думите „Богоявление е празник, който в Лом свързваме не само с кръщението на Исус Христос, а и с духовното пробуждане. Нека бъдем здрави, щастливи и мирни и да има благоденствие за ломчани и за всички българи!”. След метнатия от отец Нестор кръст в реката се хвърлиха 11 млади мъже, а пръв до светинята стигна 31 годишният Борислав Борисов. Победителят за пръв път участва в ритуала, тъй като през последните 17 години е живял със семейството си в Америка. „Отраснах и учих в Кънектикът, но преди месеци реших, че мястото ми е в България. Върнах се и не съжалявам. Изваждането на кръста от мен може би е знак, че съм на прав път и ме чакат само хубави неща!”, заяви младият мъж, който работи в строителна фирма. Кметът Пенкова връчи на извадилия кръста 200 лева, а на останалите участници по 100. В язовир „Огоста” край Монтана пък за кръста скочиха над 50 души. Тържеството се проведе на водоема поради ремонт на градското езеро „Монтанензиум”. Християнската светиня извади 34-годишният Ангел Антонов – работник в оръжейно предприятия и баща на едно дете. Той получи от кмета Златко Живков 100 лева, а от областния управител Росен Белчев – бутилка вино. Останалите, изкъпали се във водите, взеха по 10 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Върнал се от САЩ емигрант извади кръста от Дунав в Лом\t\t\t"}
{"url": "https://trud.bg/%d0%bc%d1%8a%d0%b6%d0%ba%d0%be-%d1%85%d0%be%d1%80%d0%be-%d0%b8-%d0%b5%d0%ba%d1%81%d1%82%d1%80%d0%b5%d0%bc%d0%bd%d0%b8-%d1%81%d0%ba%d0%be%d0%ba%d0%be%d0%b2%d0%b5-%d0%b2-%d1%80%d0%b5%d0%ba%d0%b0-%d0%b4/", "text": "Мъжко хоро в ледените води на река Девня играха 15 участници в ритуала по спасяването на Богоявленския кръст в Девня. Най-малкият от тях бе 13-годишният ученик Пламен Петров. За втора поред година първи до разпятието стигна 28-годишният общински съветник Денислав Стефанов, който бе награден от кмета Свилен Шитов с икона, дървен кръст и парична сума. „На Богоявление небето се отваря и молитвите ни биват чути. Да бъде здраве, любов, късмет и разбирателство във всеки дом!“, пожела на съгражданите си Шитов. Смелчаците разнообразиха традицията с екстремни скокове във водите на Вълшебния извор, а празникът приключи с богата фолклорна програма и почерпка от червено вино, скара и сладки, осигурени от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Мъжко хоро и екстремни скокове в река Девня на Богоявление"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b2%d0%b7%d0%b5-%d1%83%d1%87%d0%b0%d1%81%d1%82%d0%b8%d0%b5-%d0%b2-%d1%86%d0%b5%d1%80%d0%b5%d0%bc/", "text": "На площад „Свети Александър Невски“ в столицата държавният глава и върховен главнокомандващ на Въоръжените сили Румен Радев присъства на традиционния празничен водосвет на бойните знамена и знамената светини на Българската армия, отслужен от Негово светейшество Патриарх Неофит. Държавният глава прие почетния строй на представителните части на Българската армия и положи венец пред Паметника на Незнайния воин. Това съобщиха от пресслужбата на президентството. Беше отслужен водосвет на знамената-светини на 6-и пехотен Търновски полк, 30-и пехотен Шейновски полк, Двадесет и трети пехотен Шипченски полк, Тринадесети пехотен Рилски полк, Двадесет и пети Драгомански полк, 15-и пехотен Ломски полк, на 24-и пехотен Черноморски полк и щандарт на Първи конен полк, както и на бойните знамена на Националната гвардейска част, Военната академия „Г. С. Раковски“, военните формирования 44 510 – София, 22 320 – Божурище, 28 860 – Горна Малина, 42 600 – Мусачево. Богоявленски водосвет беше отслужен и във всички гарнизони на Българската армия. Сред гостите, които присъстваха на ритуала в София, бяха министърът на отбраната Красимир Каракачанов, началникът на отбраната генерал-лейтенант Андрей Боцев, висши военни, народни представители, представители на местната власт, на военнопатриотичните съюзи. За първи път водосвет на знамената е отслужен по времето на цар Симеон I преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет. След Освобождението тази традиция е възстановена от първия военен министър на Княжество България Пьотр Дмитриевич Паренсов и продължава до 1946 година. След демократичните промени у нас ритуалът Водосвет на бойните знамена и флагове е възстановен през 1993 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Президентът Радев взе участие в церемонията по освещаването на бойните знамена"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%b0-%d0%ba%d1%80%d1%8a%d1%81%d1%82%d0%b0-%d1%81%d0%b5-%d1%85%d0%b2%d1%8a%d1%80%d0%bb%d0%b8%d1%85%d0%b0-%d0%b8-%d0%b0%d0%bc%d0%b5%d1%80%d0%b8%d0%ba/", "text": "20-годишният бургазлия Радул Димитров ще се радва на здраве и късмет през годината след като извади кръста от водите на Черно море. Той е плувец и за втори път участва в традиционното спасяване на християнския символ. Заради топлото море 54 смелчаци се хвърлиха за кръста. Победителят обясни, че посвещава победата си на баща си- Йордан, който е именник. Станислав Христов и Калоян Николов са героите на Созопол на Йордановден. Там за кръста се хвърлиха 34 души, но двамата бяха най- бързи. Фактически в Созопол има стара традиция. Първо кръста се хваща от един смелчак, в празничния ден на 2018- та това бе Станислав Христов, който хвана кръста и гордо го вдигна над главата си, посрещнат от бурните аплодисменти на присъстващите. После кръстът бе разчупен на две и второто парче бе хвърлено още по- навътре в морето. Последва ново гмуркане на участниците и късметлията се оказа Калоян Николов, който пък миналата година пръв спаси кръста. И двамата смелчаци са от Созопол. Любопитен факт бе, че в Бургас за кръста се хвърлиха и четирима американски военни. Те са в Бургас по покана на началника на гарнизон Бургас, адмирал Милен Чубенков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " В Бургас за кръста се хвърлиха и американски военни"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d1%87%d0%b5%d1%82%d0%b5-170-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6%d0%b4%d0%b5%d0%bd%d0%b8/", "text": "Жители и гости на Благоевград почетоха 170 години от рождението на българския поет и революционер Христо Ботев. Пред бюст- паметника на героя, на площад „Народни будители“, венец в знак на признателност към живота и делото на героя положи кметът д-р Атанас Камбитов. Почит отдадоха още заместник-областеният управител на Благоевград Иван Стоянов, заместник- кметът на Благоевград Христина Шопова, директор Дирекция „Правно- нормативно обслужване и обществени поръчки” Антоия Методиева, Военно формирование 26 400, представители на политически партии, културни институции,  граждани. Ученици от 11 ОУ „Христо Ботев“ припомниха заветни думи и биографията на един от най- явките образи в българската история. Прозвучаха „Към брата си”, „Хаджи Димитър” и заветните думи от  стихотворението „Борба „- „Хляб или свинец”! Христо Ботев е роден в Калофер, в семейството на даскал Ботьо Петков и Иванка Ботева. Май 1876 г. – вследствие новината за Априлското въстание, Ботев започва дейност за организиране на чета, става нейн войвода. От Гюргево се качва с част от четата на кораба „Радецки“ и на 17 май заставят капитана да спре на българския бряг. На 20 май 1876 г. е последният тежък бой – привечер след сражението куршум пронизва Ботев. Сред най- известните произведения на Христо Ботев са „Майце си”, „Към брата си”, „Елегия”, „Делба”, „На прощаване” ,” Хайдути (Баща и син)”, „До моето първо либе”, „Моята молитва” , „Обесването на Васил Левски” и много други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Благоевград почете 170 години от рождението на Христо Ботев"}
{"url": "https://trud.bg/13-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b5-%d1%81-%d1%82%d0%b5%d0%b6%d0%ba%d0%b8-%d1%82%d1%80%d0%b0%d0%b2%d0%bc%d0%b8-%d1%81%d0%bb%d0%b5%d0%b4-%d0%bf%d0%b0%d0%b4/", "text": "13-годишно дете  е с тежки травми след падане от високите скали на пътя Асеновград – Бачково, информира Детето е откарано в болница, а пътната отсечка остава затворена до приключване на огледа в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " 13-годишно дете е с тежки травми след падане от скали на пътя Асеновград – Бачково"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bb%d0%b8%d0%bf%d1%81%d0%b2%d0%b0-%d0%bd%d0%b0%d0%bf%d1%80%d0%b5%d0%b4%d1%8a%d0%ba-%d0%bf%d0%be-%d0%b2%d1%8a%d0%bf%d1%80%d0%be%d1%81%d0%b0-%d0%b7%d0%b0-%d0%bf/", "text": "Липсва напредък по въпроса за присъединяването на Турция към Европейския съюз. Това заяви френският президент Еманюел Макрон след среща с турския си колега Реджеп Тайип Ердоган в Париж. Макрон подчерта, че Франция вярва, че бъдещето на Турция трябва да бъде в Европа, но призова за край на двуличието в отношенията с Общността и открит диалог по преговорите й за членство. Ердоган от своя страна заяви, че турският народ е уморен от безкрайните преговори, информира  Възможно е в крайна сметка да ни принудят да направим определени стъпки. Анкара обаче няма намерение постоянно да моли да бъде приета в Съюза, предупреди турският лидер.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Макрон: Липсва напредък по въпроса за присъединяването на Турция към ЕС"}
{"url": "https://trud.bg/%d1%83%d0%bd%d0%b3%d0%b0%d1%80%d1%86%d0%b8-%d0%b8-%d1%84%d1%80%d0%b0%d0%bd%d1%86%d1%83%d0%b7%d0%b8-%d1%81-%d0%b8%d0%bd%d1%82%d0%b5%d1%80%d0%b5%d1%81-%d0%ba%d1%8a%d0%bc-%d1%81%d1%82%d0%be%d0%b9%d1%87/", "text": "Борислав Стойчев, бившият играч на „Левски“ и „Берое“, е желан от клубове от Унгария и Франция, съобщава БТА. Бранителят напусна преди дни „Етникос“ (Ахна), след като клубът изпадна във финансова криза, която поставя под съмнение и елитния статут на тима. Стойчев прекара 18 месеца в Кипър, където записа 42 мача и 2 попадения. Преди да заиграе на Острова на Афродита, 31-годишният футболист се подвизава още в „Черно море“, „Миньор“ и гръцкият елитен „Астерас“. Не е изключено сега Стойчев отново да продължи кариерата си зад граница.", "date": "2018.01.06", "title": " Унгарци и французи с интерес към Стойчев"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%b5%d0%bc%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b2-%d1%80%d0%b5%d0%b7/", "text": "Само премиерът Бойко Борисов и председателят на парламентарната комисия по култура Вежди Рашидов ще бъдат приети от турския президент Реджеп Ердоган в резиденция „Тарабия” край Босфора, научи „Труд”. Срещата ще е в неделя, веднага след тържествения молебен в обновената Железна църква. Предвидено е разговорът да продължи около половин час. Турският президент е в приятелски отношения с Вежди Рашидов и това е причината той да присъства на всички срещи между Борисов и Ердоган. През декември от интервю на Рашидов пред „Труд” стана ясно, че в голяма степен заслугата за връщането на имоти на българската екзархия в Истанбул е негова. Рашидов разказа, как по време на официален обяд, даден от Ердоган за българска делегация, водена от Борисов той поставел въпроса за имотите и след няколко месеца нотариалните актове били в ръцете на шефа на дирекцията по вероизповеданията  Емил Велинов. В делегацията, водена от Борисов за тържествения молебен в реставрираната църква „Свети Стефан” в Истанбул са българският патриарх Неофит и главния мюфтия Мустафа Хаджи.  Очаква се Вселенският патриарх Вартоломей и българския патриарх Неофит заедно да отслужат тържествения молебен в ремонтираната Железна църква. Събитието ще протече при затегнати мерки за сигурност, районът на църквата ще бъде отцепен в радиус от 2 километра. Ремонтът на църквата „Св. Стефан” продължи 7 години и струва около 16 млн. турски лири /приблизително 3,5 млн. евро/, от които България е предоставила целево два транша за 200 000 и 190 000 евро.  Във вътрешно архитектурен план е осъществена цялостна подмяна на пода на първия етаж, реставрирани са всички декоративни елементи по олтара, иконописите, двата патриаршески трона и иконостаса. След изграждането на нов фундамент на храма е оформено многофункционално помещение-крипта, което ще бъде използвано като изложбена зала и място за  културни прояви на българската общност. Изградена е съвременна климатична и вентилационна система. Подменени са всички пейки за богомолците и посетителите на църквата. Във външно архитектурен план е извършен цялостен ремонт на металните конструктивни и корпусни елементи на храма. Подменено е изцяло покривното покритие. Променена е и хоризонталната планировка на двора на храма, като са запазени и изцяло обновени гробните места на погребаните в храма видни български възрожденски духовници. Цялостно е изградена оградата на двора, като са запазени оригиналните декоративни елементи. Българската православна общност в Истанбул наброява около 500 души. Тя е концентрирана предимно в Истанбул.", "date": "2018.01.06", "title": " Ердоган приема Борисов и Рашидов в резиденция „Тарабия”\t\t\t"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d0%b7%d0%be%d0%b2%d0%b0-%d0%b2%d1%8f%d1%80%d0%b2%d0%b0%d1%89%d0%b8%d1%82%d0%b5-%d0%b4%d0%b0-%d0%bd%d0%b5/", "text": "В проповед за Богоявление папа Франциск посъветва вярващите да не превръщат гонитбата на кариера, пари или успех в смисъл на целия си живот, предаде Асошиейтед прес, цитирана от   Папата заяви, че хората често се справят, като имат само здраве, малко пари и малко развлечения. Той призова вярващите да помагат на бедните и да дават, без да очакват нищо в замяна. На Богоявление много християнски църкви отбелязват тримата влъхви, които последвали пътеводната звезда, за да открият детето Исус. Франциск призова християните да се запитат: „Коя звезда сме избрали да следваме през живота си“: Някои звезди може да са ярки, но не сочат пътя. Така е с успехите, парите, кариерата, почестите и удоволствията, когато те се превърнат в смисъл на живота ни, подчерта папата, предупреждавайки, че подобен път не води до мир и радост. Добрите християни не трябва да стоят, чакайки нещата да се случат, а трябва да правят добро, без да им е поискано, заяви на Богоявленската литургия папа Франциск, цитиран от ДПА: Исус позволи да бъде намерен от тези, които го търсеха, но за да го намерим, трябва да станем и да тръгнем – не да седим, а да поемаме рискове; не да стоим, а да потеглим на път. Ако искаме да открием Исус, трябва да преодолеем страха си от поемане на рискове, самодоволството си и мързеливия отказ да поискаме повече от живота“, добави папата. Той произнесе проповедта си по време на служба в базиликата „Св. Петър“, на която присъстваха кардинали, епископи и други членове на духовенството. Той подкани събралите се да бъдат безкористни: Да правите добро, без да отчитате цената, дори без да е поискано, дори когато не печелите нищо, дори когато е неприятно: това иска Бог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Папа Франциск призова вярващите да не превръщат парите и кариерата в смисъл на живота си"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b5%d1%81-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be%d0%b1%d1%80%d1%8a%d1%89%d0%b0-%d0%b3%d1%80/", "text": "Европейският съюз не трябва да обръща гръб на Турция, а вместо това да възстанови дипломацията и добрите отношения, за да бъде възвърнато доверието. Това заяви министър-председателят на България Бойко Борисов в интервю за турската Анадолска агенция в навечерието на визитата си в Истанбул по повод откриването на реставрираната църква „Свети Стефан“. Борисов подчерта, че възстановяването на българската църква е доказателство за това, че може да има приятелство, взаимно разбирателство и добра воля между мюсюлманските и християнските страни. Изразявайки своята благодарност към президента на Турция Реджеп Ердоган, който инициира реставрацията, Борисов заяви: „Мисля, че това се случи поради взаимната добра воля и общ дух, които се опитваме да изградим на Балканите“. Община Истанбул финансира реставрацията, която струва 16 милиона турски лири (четири милиона долара). Българското правителство допринесе за проекта с един милион турски лири (253 хиляди долара).Въз основа на принципа на реципрочност, българското правителство даде разрешение за реставрация на джамия в град Пловдив, припомня агенцията. По повод започналото на 1 януари 2018 г. българско председателство на Съвета на Европейския съюз, Борисов отбеляза, че страната ни ще се съсредоточи върху въпроси, свързани с Балканския регион.  „Всъщност, председателството на ЕС не означава да управляваме ЕС. Съветът на ЕС взима важни решения чрез системата за гласуване“, напомни българският премиер. По отношение на преговорите между Турция и ЕС българският премиер намекна, че издигането на крайнодесните партии в Европа е една от причините за забавянето на преговорния процес. „Смятам, че споразумението за бежанците с Турция върви много добре“, подчерта Борисов, като похвали усилията на Турция в борбата срещу незаконната миграция. „Миграцията към нас официално падна до нула. Имаме много добро сътрудничество с Турция на граничните контролно-пропускателни пунктове. Нашата гранична полиция и бреговата охрана вършат чудесна работа с турски колеги“, увери премиерът. Същевременно Борисов подчерта, че ЕС не трябва да обръща гръб на Турция. „Ние, както ЕС, така и България, не сме просто съседи с Турция, която е най-голямата военна сила на НАТО в Европа, съставляваща Южния фланг на Алианса“. „Вместо да обръщаме гръб на Турция, трябва да преразгледаме дипломацията и добрите ни отношения и да увеличим максимално доверието“, добави той. Говорейки за двустранните отношения между София и Анкара, Борисов заяви, че приветства всички инициативи на турския бизнес сектор. Съгласно думите му, условията за турските инвеститори в България са се подобрили чрез подновяването на железопътните линии, свързващи България и Турция. „Влаковете ще могат да пътуват със скорост от 180 километра в час. Създаваме възможности за развитие на зоната, както и за транспортиране на стоки“, заяви министър-председателят. Припомняйки, че бе първият европейски политик, който изказа подкрепа към Ердоган след опита за държавен преврат от 15 юли 2016 г., Борисов коментира, че пучът е имал за цел не само свалянето на турския президент, но и убийството му. „Изземването на властта от правителството чрез насочване към цивилни граждани на изтребители F16 и военни хеликоптери, не може да бъде прието, затова подкрепих президента Ердоган“, отбеляза Борисов.", "date": "2018.01.06", "title": " Бойко Борисов: ЕС не трябва да обръща гръб на Турция"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b2%d0%b5%d0%bb%d0%b8-%d1%87%d0%b0%d1%83%d1%88%d0%b5%d0%b2/", "text": "Почина един от големите ни актьори Вели Чаушев. Той си отиде на 83 години, съобщават на страницата си във фейсбук от Сатиричния театър. „Още един от Големите актьори на Сатиричния театър си отиде от този свят… Актьор на словото – не само от сцената, но и автор – майстор на думите в книгите – поклонение към театъра и към хората на театъра…Човек на вица, артист, горящ в театъра и за театъра…Вели, ще ни липсваш с усмивката си, със съпричастността си към съдбата на Сатиричния театър…Вели, вярваме, че сега си на онзи свят, за да превръщаш в прекрасно слово историята на театъра, за който даде целия си живот… Обичаме те!”, пише в съобщението на Сатиричния театър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Почина актьорът Вели Чаушев"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bd%d0%b5%d0%b4%d0%b5-6/", "text": "Само премиерът Бойко Борисов и председателят на парламентарната комисия по култура Вежди Рашидов ще бъдат приети от турския президент Реджеп Ердоган в резиденция „Тарабия” край Босфора, научи „Труд”. Срещата ще е днес, веднага след тържествения молебен в обновената Желязна църква. Предвидено е разговорът да продължи около половин час.   През седмицата станахме свидетели на нещо рядко. Огромният интерес към новата възпоменателна монета на БНБ доведе до опашки пред централната банка и влезе в новините на всички телевизии. Случаят не е прецедент. Факт е обаче, че за два дни десетолевката, посветена на българското председателство на Съвета на ЕС, беше изчерпана. На 2 януари БНБ продаде близо 850 бройки, а последните свършиха малко след отварянето на банката на 4-ти сутринта. На каса сребърната монета с позлата се продаваше за 66 лева, но до петък в онлайн магазините цената й достигна почти 1000 лв. Бърза проверка на екипа ни откри пет оферти на стойност от 400 до 900 лева. Блок в столичния квартал „Дружба” бе обсаден от спецченгета в петък през нощта. Полицаите работели по нова гореща следа, че на адреса е живял заподозряният за шесторното убийство в Нови Искър Росен Ангелов. Десетина патрулни автомобила и четири буса с тежко въоръжени мъже обградили блок 29. Дошли тихо, без сирени. Полицаите влезли във вход Б, за да търсят Ангелов. Оказало се напразно – не открили нищо.   Дългите празнични дни след Бъдни Вечер и Коледа, които завършват днес с Ивановден, правят трудно връщането ни в нормалния ритъм на ежедневието. Адаптацията ни кара да се чувстваме потиснати и самотни. Това могат да бъдат симптоми на следпразнична депресия. Психотерапевтът Анна Тодорова обясни пред “Труд” какви са причините за нея и как да я преодолеем.   Интервю с попзвездата Кристина Димитрова         Руската организирана престъпност във Великобритания се чувства като у дома си – коментар на Люк Хардинг от „Гардиън”        ", "date": "2018.01.06", "title": " Вижте акцентите от броя на „Труд“ в неделя, 7 януари 2018"}
{"url": "https://trud.bg/%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd%d0%b8%d1%8f%d1%82-%d0%b7%d0%b0-%d0%ba%d1%8a%d1%80%d0%b2%d0%b0%d0%b2%d0%b0%d1%82%d0%b0-%d0%b1%d0%b0%d0%bd%d1%8f-%d0%b2-%d0%bd%d0%be%d0%b2/", "text": "Блок в столичния квартал „Дружба” бе обсаден от спецченгета в петък през нощта. Полицаите работели по нова гореща следа, че на адреса е живял заподозряният за шесторното убийство в Нови Искър Росен Ангелов. Десетина патрулни автомобила и четири буса с тежко въоръжени мъже обградили блок 29. Дошли тихо, без сирени. Полицаите влезли във вход Б, за да търсят Ангелов. Оказало се напразно – не открили нищо.  Така за пореден ден полицията остана на крак без да има напредък в издирването на мъжа, въпреки впрегнатите сили на МВР и армията. Самият Ангелов се е изпарил от „Дружба” в края на лятото. Живял там до преди 5-6 месеца в продължение на около година. Имал и съквартирант, но и той заминал, разказват съседи. Според хората от блока Росен бил тих и скромен човек, редовно пиел кафе с тях, не ползвал кола, а само градски транспорт. Разказвал за службата си във Френския легион, дори показвал свои снимки от тогава. Живеел при наемателя на апартамента – Владо. И двамата изчезнали, а никой така и не разбрал какво работят. Оказва се, че Ангелов е живял в още два столични квартала в последните години, докато е бил издирван от полицията и се е движел без документи. Това са „Надежда” и „Люлин”.  Там съседите го познали веднага, щом от МВР пуснали снимката му след жестокото убийство. Именно от „Люлин” тръгва първото дело за блудство срещу Ангелов. Посегнал на 12-годишната дъщеря на жената, с която живеел тогава. За това бил осъден и лежал в затвора шест години. Излязъл на свобода през 2002 г. Само няколко години по-късно отново е обвинен и осъден за блудство, но полицията така и не го открива. Междувременно вчера акцията по издирването му продължи, като периметърът й бе разширен до Ботевград и Мездра. Хеликоптер също продължава да облита района. Смята се, че Ангелов все още използва телефон и интернет.  Оказва се, че профилът в социалните мрежи, който се предполага, че е негов, вече е изтрит. Няма ги и коментарите и харесванията на публикациите му.", "date": "2018.01.06", "title": " Заподозряният за кървавата баня  в Нови Искър живял в поне три столични квартала"}
{"url": "https://trud.bg/%d0%bb%d0%be%d0%b4%d0%ba%d0%b0-%d0%bf%d0%be%d1%82%d1%8a%d0%bd%d0%b0-%d0%ba%d1%80%d0%b0%d0%b9-%d0%b1%d1%80%d0%b5%d0%b3%d0%be%d0%b2%d0%b5%d1%82%d0%b5-%d0%bd%d0%b0-%d0%bb%d0%b8%d0%b1%d0%b8%d1%8f-%d0%bd/", "text": "Най-малко 25 души са се удавили край бреговете на Либия, след като лодката им потънала, съобщи  , като цитира спасителни екипи. Плавателният съд е превозвал около 150 мигранти. По данни на италианската брегова охрана, която се притекла на помощ, са спасени 85 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Лодка потъна край бреговете на Либия, най-малко 25 мигранти са загинали"}
{"url": "https://trud.bg/%d0%bf%d0%be%d0%bf-%d1%85%d0%b2%d1%8a%d1%80%d0%bb%d0%b8-%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d1%81%d0%ba%d0%b8%d1%8f-%d0%ba%d1%80%d1%8a%d1%81%d1%82-%d0%b2-%d0%bd%d0%b0%d0%b4%d1%83/", "text": "Небичаен бе ритуалът по изваждането на кръста на Йордановден в Любимец. След като приключила празничната литургия в църквата, свещеникът поканил присъстващите да излязат навън. Друга година кръстът бе хвърлян в казани със светена вода в храма, но този път отецът бил подготвил изненада на миряните. Той предварително бил напълнил с вода от бунара надуваемо басейнче, широко около 2 метра. Отец Трифон заявил, че разпятието ще бъде хвърлено в басейна. Имало трима желаещи да хванат светинята, но си били забравили кръщелните. Попът ги пратил да ги вземат. Докато останалите чакали мераклиите, свещеникът, незабелязан от никого, хвърлил 10-сантиметровото кръстче в надуваемия съд. След което запретнал крачолите си, влязъл в басейна и измъкнал разпятието. Миряните останали изумени. Подобно опорочаване на ритуала никъде другаде не може да видите, сподели възмутена жена пред  Веднага след това в групата на Любимец във Фейсбук бе публикувана снимка и злостните коментари по адрес на свещеника не стихнаха. Мнозина изразиха недоволството и възмущението си от отец Трифон. „Голям цирк, как пък една година не се намери река като в Харманли, Калофер… и на това ли му казват традиция“, пише Мариана Голева. В такъв случаи гражданите да вземат кръста и да си го хвърлят в реката, докато попът стои и гледа встрани, споделя Валентин Милев. Опорочихте празника, затривате една традиция, отговаря Кирил Стефанов на опитите на Димитрина Караджонова да защити баща си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Поп хвърли Богоявленския кръст в надуваем басейн и го извади сам"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%bf%d0%be%d1%87%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4%d0%be%d0%bc%d0%b0-%d1%81/", "text": "При пожар в къща в село Тихомир, община Кирково, е загинал възрастен мъж, съобщиха от пресцентъра на ОДМВР – Кърджали. Огънят избухнал малко след 19.00 часа снощи. Съседи на пострадалото семейство успели да изведат жената от горящата сграда, а 90-годишният съпруг бил намерен по-късно загинал в стаята, откъдето тръгнали пламъците. Местното население успяло да локализира огъня, който бил доизгасен от екип на пожарната служба в Подкова. Изгорели са 18 кв. м междуетажна конструкция, диван, спалня, телевизор, врата. Причините за пожара са в процес на изясняване. Дежурна оперативна група от РУ-Кирково е извършила оглед. Няма данни за умишлен палеж. Образувано е досъдебно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Възрастен мъж почина при пожар в дома си в село Тихомир"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d1%81%d0%ba%d0%be%d1%82%d0%be-%d0%bc%d1%8a%d0%b6%d0%ba%d0%be/", "text": "На Богоявление в Калофер с традиционното мъжко хоро извадиха кръста от студените води на река Тунджа. Той бе изваден от 11-годишния Драгомир от Калофер. В замръзналите води на Тунджа по традиция калоферци влязоха с песента „Залюбила е Василка“. Според кмета на Калофер Румен Стоянов около 500 са били родолюбивите българи, които нагазиха в ледените води на река Тунджа, за да се хванат на Богоявленското хоро. Снимки ни изпратиха студенти от Калофер.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Вижте снимки от Богоявленското мъжко хоро в Калофер"}
{"url": "https://trud.bg/%d0%ba%d0%b0%d0%b4%d0%b5%d1%82-%d0%b8%d0%b7%d0%b2%d0%b0%d0%b4%d0%b8-%d0%ba%d1%80%d1%8a%d1%81%d1%82%d0%b0-%d0%be%d1%82-%d1%8f%d0%bd%d1%82%d1%80%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be/", "text": "Кадет извади кръста от водите на река Янтра във Велико Търново. Жителите на старата столица отбелязаха Богоявление с голямо литийно шествие, започнало от катедралния храм „Рождество Богородично“ и достигнало до Владишкия мост в квартал „Асенов“. Стотици жители и гости на града, заедно с кмета на Старата столица Даниел Панов се включиха в почитането на големия християнски празник. Кулминацията бе на Владишкия мост, където отец Славчо спусна Христовия кръст във водите на Янтра. Близо 50 смелчаци скочиха в реката, за да намерят реликвата. Най-сръчен и предвидлив се оказа 31-годишният кадет Тянко Жеков, който е от Благоевград. Под бурни аплодисменти и ек от тържествен гърмеж той извади кръста и го донесе на Владишкия мост. Кметът Даниел Панов поздрави победителя и останалите смелчаци, които участваха в традиционния български ритуал. Той пожела на всички да бъдат здрави и цялата година за тях и близките им да бъде успешна. Отбелязването на Богоявление започна в ранните часове на 6 януари с Велик водосвет и Света литургия, отслужени в катедралния храм „Рождество Бородично“. Във всички велкотърновски църкви бе подменена светената вода. Последва шествие в две части. Първата бе до площад „Цар Асен I” пред крепостта Царевец, където бяха осветени бойните знамена на НВУ „Васил Левски“ и на структурите на Съюза на офицерите и сержантите от запаса и резерва. След това шествието продължи до Владишкия мост в квартал „Асенов“ за ритуала по спускане на кръста. Присъстваха също областният управител проф. Любомира Попова, заместник-кметът Снежана Данева-Иванова, председателят на Общинския съвет Венцислав Спирдонов, народни представители, общински съветници и др. Бъдещият юрист Александър Алексиев извади християнския символ от р. Янтра край горнооряховското село Първомайци. 19-годишният победител получи парични награди от кмета на Община Горна Оряховица инж. Добромир Добрев. В студените води скочиха още 27 младежи. Двама от тях бяха именици. Александър Алексиев скача трета година за кръста и сега късметът му се усмихна. Младежът е от Горна Оряховица и е студент по право в София. Той си пожела здраве за него и за всички близки и приятели. Александър развълнувано сподели, че посвещава тази негова своеобразна победа на своята покойна баба Йорданка, която той много е обичал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Кадет извади кръста от Янтра в Търново"}
{"url": "https://trud.bg/%d0%b4%d0%b0-%d0%be%d1%86%d0%b5%d0%bb%d0%b5%d0%b5%d0%bc-%d1%81%d0%bb%d0%b5%d0%b4-%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5-%d0%bc%d0%b8%d1%81%d0%b8%d1%8f-%d0%b2%d1%8a%d0%b7%d0%bc/", "text": "Често пациентите ми задават въпроси за вредното прекаляване с храни в празничната декемврийско – януарска поредица. И често докато се чудят какво меню да изберат, “щипват” час по час от масата или от хладилника нещо вкусно и много калорично. Правят го тайно и от себе си, но последиците са видими. И не само в килограмите, а и в неразположенията, лошото настроение и липсата на тонус. Как да избегнем това? Съветът ми е поне един ден след обилна вечеря с животински храни да останем на плодове, чай и мед или на фреш сокове или смути. Така ще се заредим с енергия и ще ограничим неизбежните неразположения от преяждането. Те много често се причиняват от голямото количество сол. Дори да не посолим ястието или салатата си, солта вече е внесена в продуктите, които ще консумираме. Има я в хляба, туршиите, много често и в промишлено обработеното чрез инжектиране на солен разтвор месо. Попаднала в тялото, солта се държи като злодей, принуждавайки го да задържа течности. В резултат се причиняват първо отоци около очите, глезените и по цялото тяло, второ – повишаване на теглото. Мой пациент качи буквално за часове 5 кг, след като на мач изял голямо количество семки. Беше го направил след 20-дневна програма на плодолечение и след катастрофата със семките отново мина на плодове, за да се оправи. Добрата новина е, че все повече хора избират грижливо какво да сложат на трапезата и се доверяват на фермерските пазари или на производител – лично познат, и му имат доверие за начина, по който се грижи за животните и стопанството си. А още по-добрата е, че всичко, което по празниците се сготви с любов за обичаните хора, е заредено със здраве и радостни послания. Народната ни мъдрост пази традицията за наричане на ястията и на трапезата. Пази и удивителна календарна зависимост, ограничаваща прекаляването, според която има ред за постни и блажни дни. На днешния Йордановден трапезата е като на Бъдни вечер – постни зелеви сърми, питка с квас, ошав, варива, орехи. Утре – на Ивановден, се яде свинско и се пие червено вино. Но! Прасето според родната традиция е било домашно отгледано и заклано за празниците, а виното – от грозде. Знаем, че принципите на здравословното хранене не се променят толкова динамично, колкото може да ни изглежда. Ако анализираме по-внимателно, ще се убедим, че етикетът “ново” е всъщност стара, дори вечна истина. От древността до днес еталон за полезност е храната, която природата ни предлага. Колкото по-малко преработена е тя и през колкото по-щадяща кулинарна обработка е преминала, толкова по-пълноценна е. И за да се възползваме от нея, като й се насладим, не е необходимо да се подлагаме на мъченичество. Достатъчно е да балансираме гъвкаво при подбора на продуктите, приготовлението и консумацията.  През 25-те години, откакто практикувам плодолечение, десетки хиляди души възприеха една много проста за приложение по празниците система, препоръчвана от нашия медицински център. След обилно късно похапване до вечерта на следващия ден се дава почивка на организма от тежка храна. През деня се приемат чай, сокове фреш, смути, вода. Вечерята е от постно ястие с голяма салата, без сол, подправена с лимон и зехтин и филийка пълнозърнест хляб. Добре е да се подбират храни с по-високо съдържание на фибри, да се приемат покълнали семена и сурови ядки. Така се избягва риска от процесите на гниене и ферментация в дебелото черво, причина за над 80 % от заболяванията, включително и ракови. Важно напомняне е, че плодовете не са десерт, а се приемат в отделно хранене или поне 30 минути преди друго блюдо. Единствено ябълката е подходяща за консумация след вечеря с животински храни, но изядена 1-2 часа след основното блюдо. И не на последно място- не прекалявайте с алкохола! Чаша домашно червено вино ще ни зареди с достатъчно добро настроение в компанията на любимите хора. Все повече хора напоследък прилагат т. нар. лунна диета. В нашия медицински център сме убедени, че ефектите от това планетарно влияние са в резултат от постигната хармония с природата.  Човешкото тяло е удивителна част от нея заедно с всички водни повърхности и гравитационното притегляне. Известно е, че с циклите на Луната са свързани приливите и отливите на моретата и океаните. Този факт има изразен ефект върху човешкия метаболизъм поради възможността за по-бързо отстраняване на токсините от организма. Фазите на луната имат влияние върху количеството на водата в междуклетъчните пространства и  вътре в клетките. За това спазването на определен режим, синхронизиран с тях, способства извеждането на натрупани в тялото отрови и ни избавя от ненужното водно тегло, стимулирайки и процеса на липолиза – разграждане на мазнините в клетките. Връзката между Луната и телата ни продължава да е предмет на изследвания в научния свят. Според проучване, публикувано в списание Interactive Cardiovascular and Thoracic Surgery, пациенти, които претърпяват сърдечна операция по време на пълнолуние, биха могли да намалят престоя си в болница, както и теоретично да повишат своята преживяемост. На всички свои пациенти с наднормено тегло и затлъстяване препоръчвам след по-дълга програма на лечебно гладуване /най-често 20 или повече дни/ и правилно захранване да се остава по 3 дни на плодове и билков чай или на сокове фреш по време на пълнолуние и на новолуние. Резултатът в повечето случаи е 3 стопени килограма при нова луна и 2 – при пълна луна. Ако пациентът е с нормално тегло, препоръката ми е по 2 дни при тези фази на луната, а при хората с поднормено тегло- по 1 ден. И за трите групи захранването е в рамките на 1 ден. За всички, които стриктно спазват изпитаните съвети, резултатите са изумителни.  Лично аз съм се убедила, че когато прилагаме програмата не в произволни дни, а съобразени с лунните фази, ефектът е много добър. В това може да се уверите и сами – на 17 януари, когато е първото за годината новолуние.  /за четири порции/:  150 г изкиснато сурово кашу /измерени преди изкисването/,  200 мл вода,  50 мл лимонов сок  700 г  сварени зеленчуци – грах, картофи, моркови,  150 г кисели краставички,  морска сол на вкус  Поставете всички продукти за майонезата в блендер. Блендирайте до получаване на фин сос. Нарежете зеленчуците на малки кубчета и ги объркайте добре с майонезата. Салатата е в пъти по-лека от конвенционалната и същевременно доста засищаща. ", "date": "2018.01.06", "title": " Да оцелеем след  празниците – мисия възможна\t\t\t"}
{"url": "https://trud.bg/%d1%81%d1%8a%d0%b1%d1%80%d0%b0%d1%85%d0%b0-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%b7%d0%b0-%d1%82%d1%80%d0%b0%d0%bd%d1%81%d0%bf%d0%bb%d0%b0%d0%bd%d1%82%d0%b0%d1%86%d0%b8%d1%8f-%d0%bd/", "text": "Семейството на 38-годишния Пеньо Пенев от Горна Оряховица, който се нуждаеше от 120 000 лв., за да се пребори с левкемията, обяви публично, че сумата вече е събрана. Пациентът е отпътувал за клиника в Турция и се подготвя за трансплантация на стволови клетки. За лечението на Пеньо средства дариха от депутати до граждани и деца от цялата Великотърновска област. Лекарите в Турция му дават много голям процент за успешно излекуване, но за целта Пеньо задължително трябва да остане там минимум 100 дни след процедурата. Препоръката на медиците е квартирата му да е на не повече от 1 час път от болницата, тъй като има риск в тези 100 дни за промяна в състоянието му и трябва да е под постоянен лекарски контрол. За съжаление, семейството на горнооряховчанина няма възможност да го остави през целия период на лечение в болницата и той ще трябва да бъде на настанен в хотел, като най -евтиният хотел предлага цени между 50 и 60 долара на ден. В тази цена влиза закуска и нощувка. Напълно вероятно е Пеньо да трябва да бъде на специален хранителен режим. В продължение на 6 месеца мъжът ще бъде постоянно на лекарства, които също се заплащат отделно, като към момента не може да се кажа каква точно сума ще бъде необходима за тях. Затова близките му продължават кампанията за набиране на средства за Пеньо. Тъй като от дарителската сметка не може да се заплаща нищо друго, освен самото лечение, при това след предварително направена точна оферта за необходимата сумата, събирането на средства ще продължи по нормална банкова сметка на името на неговата съпруга Пенка.  В случай на излишък парите ще бъдат пренасочени към друга дарителска кампания, за да отидат за лечение на друг нуждаещ се. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Събраха средства за трансплантация на болен от левкемия горнооряховец"}
{"url": "https://trud.bg/%d0%b1%d0%b0%d1%89%d0%b0-%d0%bd%d0%b0-3-%d0%b4%d0%b5%d1%86%d0%b0-%d0%b8%d0%b7%d0%b2%d0%b0%d0%b4%d0%b8-%d0%ba%d1%80%d1%8a%d1%81%d1%82%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%b8/", "text": "Атанас Атанасов/44г./, баща на три деца, извади кръста в старата столица Велики Преслав. Дърворезбованото разпятие беше хвърлено от Омуртагов мост във водите на река „Камчия“. За неговото спасяване скочиха цяла дузина ентусиасти. Атанас, който е дебютант в ритуала, се оказа най-бърз и даде добър пример на децата си. На церемонията присъства и кметът на Велики Преслав Александър Горчев, който се хвана на хорото до водача с кръста. Разпятието е изработено от местния майстор дърворезбар Калин Къров. За осма поредна година той създава кръст специално за Богоявление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.06", "title": " Баща на 3 деца извади кръста във Велики Преслав"}
