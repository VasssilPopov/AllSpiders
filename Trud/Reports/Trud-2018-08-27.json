{"url": "https://trud.bg/%d1%82%d0%be%d0%bc-%d1%85%d0%b0%d1%80%d0%b4%d0%b8-%d0%bd%d0%b0%d0%bf%d1%83%d1%81%d0%ba%d0%b0-%d0%bb%d0%be%d0%bd%d0%b4%d0%be%d0%bd-%d0%b7%d0%b0%d1%80%d0%b0%d0%b4%d0%b8-%d1%84%d0%b0%d0%bd%d0%b0%d1%82/", "text": "Том Харди и неговата бременна съпруга Шарлот Райли планират да се преселят от Лондон, а причината е във фанатична обожателка на актьора. Къщата, в която двойката живее, е обявена за продажба за 3,5 милиона паунда, пише  . 40-годишният Харди възнамерява да придобие имот в британската провинция, където неговата съпруга да роди на спокойствие и да могат да отгледат своите деца. Двойката, която не обича светския шум около себе си, вече има 2-годишно дете.", "date": "2018.08.27", "title": " Том Харди напуска Лондон заради фанатична фенка"}
{"url": "https://trud.bg/%d0%bc%d0%b0%d0%b7%d1%83%d1%82%d1%8a%d1%82-%d0%be%d1%82-%d0%bc%d0%be%d0%bf%d0%b0%d0%bd%d0%b3-%d0%bf%d0%b0%d0%ba-%d0%bf%d1%8a%d0%bb%d0%b7%d0%b8-%d0%ba%d1%8a%d0%bc-%d1%81%d0%be%d0%b7/", "text": "Водолазите изчакват да се успокои морето Разливът от мазут от потъналия американски кораб “Мопанг” не е овладян и пак пълзи към Созопол, предупредиха експерти. Снимки от дрон показват, че разливът е стигнал почти до Свети Влас, а на плаж Корал продължават да излизат катранени топчета. Замърсеното море всеки ден изхвърля и мъртви делфини. Операцията по източването на мазута от резервоарите “Мопанг” се очаква да започне днес. Това съобщи капитан Живко Петров от Изпълнителна агенция “Морска администрация”. Морското вълнение и вчера не позволи на специализираните екипи да започнат работа “Планирано е за утре /днес- б.р./ евентуално да премине водолазният кораб, да бъде позициониран вече, да си намери място и да постави стационарни котви долу, където в процеса на работа да се връзва. Освен това трябва да бъдат поставени още няколко маркиращи знака за други котви, където да бъдат връзвани лодки, евентуално “Русалка” – корабът за изпомпване и т.н.”, разкри Петров. Според него успешния завършек на операцията зависи дали морето ще бъде спокойно, за да позволи на водолазите да действат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.27", "title": " Мазутът от „Мопанг“ пак пълзи към Созопол\t\t\t"}
{"url": "https://trud.bg/%d0%bc%d1%80%d1%80%d0%b1-%d0%bd%d0%b0-48-%d0%bf%d1%8a%d1%82%d0%bd%d0%b8-%d0%be%d1%82%d1%81%d0%b5%d1%87%d0%ba%d0%b8-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%b8%d0%bc%d0%b0-%d0%be/", "text": "Проблемите участъци по пътищата в страната, на които е възможно да се получи аквапланинг, са 48. Това са съобщили от Министерството на регионалното развитие и благоустройството след запитване на БТВ,   телевизията. Аквапланингът е една от най-опасните ситуации на пътя. Тя се случва, когато върху пътната настилка има воден слой, който създава т.нар. „хидродинамичен клин”, заради който гумата на превозното средство временно губи сцепление с пътя. Това води до загуба на контрол от страна на шофьора на превозното средство. В тези 48 отсечки служители на АПИ работят приоритетно. Към момента е отстранен най-големият участък, предразположен към такива инциденти, на АМ „Тракия”. Той се намира в посока София между Ихтиман и Пазарджик, като рисковата отсечка е на 67-ия километър. Проектира се отстраняването на още два опасни участъка на АМ „Тракия” в района Ихтиман. Предстои работа и по още 13 отсечки с подобен риск, но на АМ „Хемус”. Те се намират между 59-ия и 77-ия километър в двете платна. До десет дни дружеството „Автомагистрали” ще е готово с проектите за отстраняване на дефектите, а от регионалното министерство гарантират, че тези ремонти ще са приключили преди началото на зимата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " МРРБ: На 48 пътни отсечки в страната има опасност от аквапланинг"}
{"url": "https://trud.bg/%d1%81%d0%b0%d1%89-%d0%bf%d0%be%d1%81%d1%82%d0%b0%d0%b2%d0%b8%d1%85%d0%b0-%d1%83%d1%81%d0%bb%d0%be%d0%b2%d0%b8%d1%8f-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%b7%d0%b0-%d0%b4%d0%be%d1%81/", "text": "САЩ оповестиха единството си условие за доставка на бойните самолети пето поколение Ф-35 на Турция, а именно – отказване от покупката на руските ЗРК С-400, предаде телевизионният канал NTV. За целта делегация на американския Конгрес е на посещение в Анкара. Проведени са срещи с представители на външно министерство и на министерството на националната отбрана. Американската делегация се ръководи от Майкъл Р. Търнър, а турската – от Осман Ашкън Бак. Делегацията на САЩ е отправила послание, че санкциите по отношение на доставките на Ф-35 могат да бъдат вдигнати, ако Анкара се откаже от С-400. Намекнато е и за подобряване на отношенията на Вашингтон с Анкара. Турската делегация е поискала Конгресът на САЩ да ревизира отрицателното си отношения към Анкара. Освен това, турската страна е констатирала неизпълнението от страна на Вашингтон на задълженията за борба с ПКК и отново е подчертала необходимостта САЩ да се ангажират с още по тясно сътрудничество по въпроса.        ", "date": "2018.08.27", "title": " САЩ поставиха условия на Турция за доставката на Ф-35 – отказ от руските ЗРК С-400"}
{"url": "https://trud.bg/%d0%b2%d0%b5%d1%82%d0%b5%d1%80%d0%b8%d0%bd%d0%b0%d1%80%d0%b8-%d0%b8%d1%81%d0%ba%d0%b0%d1%82-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bf%d0%be%d1%80%d0%be%d0%b6%d0%b0/", "text": "Частните ветеринари искат оставката на министъра на земеделието Румен Порожанов, защото ведомството им дължи пари за извършени от тях имунизации на животните. Сумата е 8,54 млн. лева, с близо 1 милион повече от миналогодишната. В писмо до премиера Бойко Борисов от Българския ветеринарен съюз предупреждават, че ако до края на август земеделското министерство не внесе за разглеждане и гласуване от ДФ “Земеделие” дължимите средства да бъдат изплатени, в началото на септември ветеринарите започват национални протести. Именно този един милион е довел до забавяне на изплащанията, твърдят ветеринарите, като уточняват, че на 31 юли са получили обещание, че плащанията ще станат по най-бързия начин. “Заработените средства са за първото полугодие до 30 юни”, обясни Димитър Цанков, заместник-председател на съюза. Преди две години от съюза и ръководството на фонд “Земеделие” и Българската агенция по безопасност на храните са постигнали споразумение вложените от регистрираните ветеринарни лекари средства да се възстановяват два пъти годишно – до края на месец юни и в края на годината. Досега това се спазваше, пишат в писмата си от съюза. “Нямаме сигурност кога ще стане плащането – дали няма да е септември, октомври, ноември, декември – никой не казва”, обясни Цанков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Ветеринари искат оставката на Порожанов\t\t\t"}
{"url": "https://trud.bg/%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b8%d1%82%d0%b5-%d0%be%d1%82-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0/", "text": "Неформалната среща на премиерите от Западните Балкани, която се провежда днес в албанския град Драч /Дуръс/, ще се състои без участие на самите премиери, съобщава  . На срещата, която е посветена на икономическата интеграция в региона, не присъстват министър-председателите на Македония, Сърбия, Босна и Херцеговина и България. Първи обявиха, че няма да бъдат на срещата Ана Бърнабич и Денис Звиздич. Македонският премиер Зоран Заев не отлетя днес за Дуръс заради лошите климатични условия. Българският премиер Бойко Борисов бе възпрепятстван да участва във форума заради Деня на национален траур, обявен заради смъртта на 17 души при катастрофата с автобус край Своге. Лидерите на страните от Западните Балкани се събраха На форума в Дуръс домакин е албанският премиер Еди Рама, участие ще вземат премиерите на Косово и Черна гора Рамуш Харадинай и Душко Маркович, а също така еврокомисарят за разширяването Йоханес Хан и председателят на Европейската банка за възстановяване и развитие Сума Чакрабарти.", "date": "2018.08.27", "title": " Срещата на премиерите от Западните Балкани в Дурас започна без самите премиери"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-229/", "text": "Обвиниха шофьора на автобуса 17 жертви на катастрофата край Своге. При дъжд се пързаля, оплакват се местните хора. Експерти спорят дали съставът на асфалта е една от причините за инцидента.     Мазутът от „Мопанг“ пак пълзи към Созопол Предстои операция по източване на горивото. Водолазите изчакват да се успокои морето.         Как да назначим работник от друга държава в България Трудово-правна консултация на „Труд“.             Катастрофи за (зло)употреба А какво стана с „Олимпик“ и с Регистъра – коментар на Емил Спахийски.         Соросоидите могат да работят за всяка кауза, не и за българската Целта на милиардера е да създава паралелни на националните правителствата, казва Румен Воденичаров – първият програмен директор на „Отворено общество“ в България, в интервю за „Труд“.         Дрънкане на оръжие Наближава началото на преговорите между Белград и Прищина и вонената реторика край Сава се засилва – анализ на Костадин Филипов.               Еднорогът Силует на 31-годишния милиардер от български произход Влад Танев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Вижте акцентите в броя на вестник „Труд“ във вторник, 28 юли 2018"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d0%bd%d0%b0%d0%b7%d0%bd%d0%b0%d1%87%d0%b8%d0%bc-%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%be%d1%82-%d0%b4%d1%80%d1%83%d0%b3%d0%b0-%d0%b4%d1%8a%d1%80%d0%b6/", "text": "Въпрос: Kаква е процедурата за назначаване по трудов договор на гражданин от друга държава на ЕС, например Гърция? Предварително благодаря! Зл. Колева, гр. Ловеч Отговор:  Съгласно чл. 49, ал. 1 от Закона за трудовата миграция и трудовата мобилност, гражданите на друга държава – членка на Европейския съюз, на държава – страна по Споразумението за Европейското икономическо пространство, или на Конфедерация Швейцария, които са упражнили правото си на свободно движение, при пребиваването си в Република България имат всички права и задължения според българските закони и международните договори, по които Република България е страна, с изключение на тези, за които се изисква българско гражданство. Ето защо трудовия договор с гражданин на Република Гърция може да бъде сключен за неопределено време на основание чл. 67, ал. 1, т. 1 от Кодекса на труда (КТ). Пълният отговор четете в   „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Как да назначим работник от друга държава в България"}
{"url": "https://trud.bg/%d0%b6%d0%b5%d0%bd%d0%b8%d1%82%d0%b5-%d0%be%d1%82-%d1%81%d0%b2%d0%b5%d1%82%d0%be%d0%b2%d1%80%d0%b0%d1%87%d0%b5%d0%bd%d0%b5-%d0%b1%d0%b8%d0%bb%d0%b8-%d0%bd%d0%b0-%d0%bc%d1%83%d0%b7%d0%b8%d0%ba%d0%b0/", "text": "Часове преди фаталния инцидент край Своге пътуващите в автобуса отиват на фолклорния фестивал „Белокаменица“ в село Царевец. Певческата група към пенсионерския клуб в Световрачене участва в конкурсната програма и печели трето място. Всички имали огромно желание да участват на фестивала. Той бил една от многото сцени, на които показвали таланта си. Изпълнили три песни, съобщава  . „Още при самото записване, с такъв ентусиазъм, с такова желание. Казаха „не сме идвали по вашия край, тъкмо ще дойдем да участваме“. Никой не е мислил в този момент, че може да се случи нещо подобно“, спомня си Маргарита Петкова от Национален фолклорен фестивал „Белокаменица 2018″. Тръгнали веднага след изпълнението. Бързали за манастира. В много добро настроение, усмихнати, лъчезарни, особено ръководителката на певческата група“, доълни Петкова..  Групата често пътува на участия, има много отличия. „Те ходят, те не се спират, ходят, пеят, къде ли не ходят“, каза Иванка Иванова – член на пенсионерски клуб „Веселие“ – с. Световрачене. Тя също трябвало да бъде на фаталната екскурзия. В последния момент се отказала. „Прекрасни хора бяха всички, но жалко за това, което стана“, сподели жената. Участниците в певческата група не получили грамотата си за спечеленото трето място. Награждаването било в 18 ч, минути след като автобусът вече е полетял към пропастта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Жените от Световрачене били на музикален фестивал часове преди трагедията"}
{"url": "https://trud.bg/%d1%82%d1%80%d0%b8-%d0%b3%d1%80%d1%8a%d1%86%d0%ba%d0%b8-%d0%be%d1%81%d1%82%d1%80%d0%be%d0%b2%d0%b0-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d1%82-%d0%b0%d1%82%d0%b8%d0%bd%d0%b0-%d0%b8/", "text": "Властите на Лесбос, Хиос и Самос отново призоваха правителството в Атина да премести мигрантите от трите гръцки острова. Центровете за настаняване там са пренаселени, а бежанският наплив не спира. След Италия, остров Лесбос е сред най-важните входни врати за африкански мигранти към Европа. На него се намира бежанският лагер“Мория“, който вече е надхвърлил възможностите си, съобщи  . „Можете да си представите – Мория има капацитет за 2 000 души, сега те са почти 5000, невъзможно е всички да са настанени, така че те използват и палатки“, коментира Мариос Андриотис, говорител на властите на о-в Лесбос. Липсата на пространство и ресурси води и до други проблеми, за които говорят на острова. „Бежанци се бият на улицата. Местните едва излизат навън, страхуват се да пускат децата да играят край морето“, разказа Кристина, студентка, която работи в ресторант на острова. Подобно на Лесбос, други два острова – Хиос и Самос също призоваха Атина да премести бежанците. Гръцкото правителство се ангажира да намали броя им до 10 000 до този септември. В момента обаче на островите има над 16 000 мигранти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.27", "title": " Три гръцки острова поискаха от Атина изселване на мигрантите"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d1%82%d0%b0-%d0%b7%d0%b0-%d0%bf%d1%80%d0%b5%d0%b4/", "text": "Гръцкият премиер Алексис Ципрас отхвърли спекулациите за предсрочни избори в страната си. Пред централния комитет на управляващата партия „Сириза“ Ципрас заяви, че следващите парламентарни избори ще се състоят през есента догодина, когато изтича управленският му мандат, предаде  . Не е ясно как премиерът смята да довърши мандата си, след като коалиционният му партньор – Панос Каменос, обяви този месец, че ще оттегли подкрепата си от кабинета, ако споразумението за преименуване на Република Македония бъде предложено за ратификация на гръцкия парламент. Правителството на Ципрас разполага със 152-ма от общо 300 депутати в настоящия парламент. Седем от тях са от партията на Каменос – „Независими гърци“.", "date": "2018.08.27", "title": " Ципрас отхвърли възможността за предсрочни избори в Гърция"}
{"url": "https://trud.bg/%d0%b2%d1%80%d0%b5%d0%b4%d0%bd%d0%be-%d0%bb%d0%b8-%d0%b5-%d0%b2%d0%b5%d0%b3%d0%b5%d1%82%d0%b0%d1%80%d0%b8%d0%b0%d0%bd%d1%81%d1%82%d0%b2%d0%be%d1%82%d0%be/", "text": "Според скорошно изследване на общественото мнение в Русия едва всеки пети анкетиран смята, че отказът от месо е полезен. Болшинството са възрастни хора, докато младите заявяват, че той вреди на организма. Вегетарианското меню напоследък стана знаме на яростни фанатични проповедници и разми доводите на стремящите се към здравословен начин на живот. Питагор бил първият, но все пак е хапвал мръвки Доскоро битуваше мнението, че древногръцкият философ, математик и мистик, създател на религиозно-философска школа, е първият вегетарианец. Дълго време терминът Питагорова диета означаваше начин на хранене, основан изключително на растителна храна. Диоген Лаерски обаче пише, че Питагор рядко ядял риба и се въздържал само от бикове за оран и от овце, но останалите животни присъствали в менюто му. Други известни привърженици на вегетарианството са Леонардо да Винчи и Адолф Хитлер. Бенджамин Франклин също не ядял месо, но когато станал президент на Америка, се върнал към смесеното хранене. Библията на веганите Веганството като философия възприема човека по съвършено друг начин, особено в класиката Sapiens на израелския гей веган Ювал Ноа Харари. Нормалният човек би изпаднал в потрес от емоционалните подробности, с които авторът описва страданията на кокошките или свинете във „фабриките на смъртта”, които са построили за тях отвратителните плюскачи на месо. С неочаквана за израелец симпатия авторът разсъждава за Хитлер, който, представете си, бил „еволюционен хуманист”, който се грижел за подобряване на човечеството, но неправилно е мислел, че расата е причина за всичко. Създава се усещането, че ужасният австрийски веган е трябвало да строи газови камери не за евреите, а за месоядците. Където присъства веганството, присъстват антихуманизъм и неговите радикални пропагандатори, които не са виждали нито един тигър вегетарианец.   Момиче убива родителите си заради пасхалното агне Италианско момиче заколва майка си и баща си, за да спаси коледното агне. Неустойчивата психика специалистите отдават на прояви на шизофрения, към която някои дори причисляват феминизма и крайния стремеж към здравословен начин на живот. Как е станала трагедията? В Италия да се заколи агне за Коледа е древна традиция, каквато е и пуйката в Америка или специално угояваният шопар в България. Но сектантската пропаганда превръща мирната празнична вечеря в ужасна драма. Родителите явно не са дооценили увлечението на дъщеря си към идеите на строгото веганство, т.е. пълен отказ от животински продукти по съображения за „хуманно отношение към животните”. Точно това объркало неуравновесеното момиче и то преценило, че по християнски се грижи за невинните. Когато бащата се отправил да заколи агнето, дъщеря му го последвала. Тя го ударила с брадва и се върнала вкъщи, като оставила оръжието да стърчи от безжизненото тяло на родителя си. В кухнята нападнала майка си и й нанесла 12 удара с нож. На криминалния психолог момичето обяснило, че искало да спаси невинен живот и с това да попадне в Царството небесно. Поведението на убийцата я причислява към тоталитарните секти , които мнозина свързват с антихристиянското настъпление в съвременния свят. Най-голямата опасност е, че за разлика от многочислените сатанизми, атеизми и окултизми, модерното веганство манипулира с понятия като състрадание и жалостивост към невинните животни – да си припомним агресивните грозни прояви на „мирните” пърформънси в центъра на София. Трагедията в италианското семейство разкрива истинската същност на веганството – тоталитарното учение измества човека от центъра на мирозданието и поставя там животните. Човекът вече не е най-висшето същество на земята, а едва ли не най-низш, престъпник, защото яде месо. „Нито ако ядем, печелим, нито ако не ядем, губим“ Повечето от нас смятат, че постят, щом не ядат месо и мляко. Грешим – месото не е духовно непълноценно в сравнение с копъра и щом го ядем, нашата праведност намалява. Такива възгледи съществуват, но нямат християнски произход. „Храната не ни приближава към Бога, защото, нито ако ядем, печелим, нито ако не ядем, губим“ (1 Кор. 8:8). Свети Йоан Златоуст обяснява замяната на месото с риба с това, че тя просто е по-евтина, а не с някакво по-висше духовно състояние на рибешката плът. Хранителният пост е един от елементите за тренировка на духа и волята. Само по себе си ограничаването от храна, без всичко останало, няма никаква сила и никакъв смисъл. Без духовен живот постът се превръща в безсмислено и безпощадно занимание. Вегетарианската агресия етикетира месоядците, нарушавайки правото им на личен избор. Дори има общество, което се обърна към Светия Синод да заклейми „кървавите жертвоприношения” по Великден. Това вече е прекалено – малка група хора нахалства да налага норми на Църквата. Вегетарианците и суровоядците са смирени, кротки хора, приемат нашия личен избор да ядем агне на Гергьовден, без да ни приемат като зли хора, убийци на беззащитни създания. За съжаление, новата вълна от псевдовегани, подобно на гей парадите, чрез отвратителните пърформънси и скандирания срещу месоядците агресивно се опитва да ни наложи чужди норми на живот. Парадоксът е явен – вегани с дълбока омраза към другите. Да, чудесно е яденето на семена от чиа, киноа, просо и разни треви, благоговеенето пред спирулината и гречката. Обаче не посягайте на Библията, не я тълкувайте безразборно, не подкопавайте традициите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.27", "title": " Вредно ли е вегетарианството?\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d1%88%d0%be%d1%84%d1%8c%d0%be%d1%80%d0%b0-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b0-%d0%be%d0%b1%d0%b7%d0%be%d1%80/", "text": "При дъжд се пързаля, оплакват се местните хора Окръжна прокуратура повдигна обвинение на Григор Григоров – шофьорът на автобуса, който катастрофира край Своге. 59-годишният мъж ще отговаря за причиняване на телесни повреди и смърт по непредпазливост на 17 души, защото е нарушил Закона за движение по пътищата и е карал със скорост по-висока скорост от позволената в участъка. Както писа „Труд”, заключението на експерти, базирано на данните от тахографа, гласи, че автобусът се е движел с 53 км/ч, а преди фаталният завой има знак за допустими до 40 км/ч. Самият Григор на разпитите признал: „Изтървах завоя”. Доброволецът Пламен Пенчев от Своге, помагал на пожарникарите, разказа, че шофьорът е искал да се хвърли в мътните води на река Искър и да се самоубие. Успели са да го спрат. От съобщението на прокуратурата стана ясно, че жертвите са 17, а не 16, като се смяташе до вчера. Изяснено бе, че 52-годишна жена, която е починала в една от линейките не е била приемана в никоя от столичните болници, а тялото й било откарано в „Съдебна медицина”. Следователи от Национална следствена служба, подпомогнати от екипи на жандармерията, влязоха в офисите на „Трейс Груп Холд” – фирмата ремонтирала 80-километровия път в Искърското дефиле срещу 23 млн. лв. Иззета е документация за строителните дейности в участъка. В неделя регионалният министър Николай Нанков съобщи, че пътната агенция от март до юли 5 пъти е настоявала пред фирмата да бъдат отстранени нередности по шосето. Компанията твърди, че „установените дефекти не са определящи и възпрепятстващи движението”. От строителното ведомство обявиха и че ще задържат банковата гаранция на компанията-изпълнител, тъй като не са изпълнили предписанията им. Фирмата е категорична, че ремонтът е извършен по правилата, според проекта и техническата спецификация, а всяко действие е съгласувано с инженерите консултанти. От компанията заявиха, че нямат представа как е поддържано впоследствие трасето. Днес екип от Института за пътна безопасност направи първи оглед на мястото на катастрофата. Според ръководителя на експертите Диана Русинова в състава на асфалта има високо съдържание на битум, който изплува на повърхността и намалява сцеплението с гумите. Настилката ставало особено хлъзгава при дъжд. Това потвърждават и местните хора от Своге и околните, според които след ремонта през 2016 г. колите им са започнали да се пързалят на завоите. Освен това те недоумяват кой е приел да се прави такъв гладък път в планината, където често вали, падат слани и снегове. Нужна е експертиза, защото съставът на асфалта не може да се определи с просто око, обясни председателят на Българска браншова асоциация „Пътна Безопасност” Николай Иванов. Дали той отговаря на заложеното от проектанта се установява и от приемателна комисия, обясни експертът. Според него е задължително да се въведе със закон задължението на шосетата да се прави и външен одит, за да може в такива случаи да се предпише фрезоване на пътя или да се вземат други мерки за безопасност. В момента това е задължително само за пътища по европейските коридори. Знакът за ограничение на скоростта не е достатъчен, защото спазването му зависи от водачите. Самият път трябва да те принуди да намалиш скоростта, обясни той.   Експерти: Мантинелата не е проектирана да спира бусове Мантинелата на пътя в Своге не е проектирана да спира бусове, а единствено леки коли. Поставена е и неправилно, тъй като пред нея има тротоар, обясниха за „Труд“ пътни експерти. Какъв клас да е предпазната ограда се определя от проектанта на пътя, според натоварването му, каза председателят на Българска браншова асоциация „Пътна безопасност“ Николай Иванов. Община Своге е ремонтирала мантинелата, след няколко катастрофи. Местните твърдят, че старата предпазна ограда била много по-стабилна, по-висок клас и по-здраво закрепена. Тъй като общините нямат средства е нужна законова промяна, за да може държавата вместо тях да извършва ремонтите на предпазните огради на шосета в урбанизирани територии, обясни Иванов. Дори мантинелата да е била по-висок клас, който издържа на удар с по-висока скорост (виж таблицата), тя едва ли щеше да предотврати трагедията, обясни инж. Румен Миланов от същата асоциация. Предпазните огради са изчислени за удър под ъгъл от 15-20 градуса, докато фаталният сблъсък е бил под ъгъл от почти 50 градуса и вероятно е щял да завърши по същия начин и при по-здрава мантинела.   Следователи пуснаха дрон над опасния завой Граждани оставяха цветя и палеха свещи Екипи на Националната следствена служба, ръководени от шефа й зам.-главният прокурор Борислав Сарафов и заместника му Магдален Маринов направиха повторен цялостен оглед на мястото на кървавата катастрофа край Своге. Досега огледите бяха правени от разследващи полицаи към Областната дирекция на МВР-София, но от днес разследването бе възложено на НСлС. На място пристигнаха и две мобилни лаборатории с най-модерно оборудване и бе пуснат дрон, който да заснеме пътя, мястото на което автобусът се е ударил в кола, после в бетонната стена вляво и се е отклонил надясно към 30-метровия скат, от който е полетял. „Планът ни е до края на деня да приключим, след което, с тежка техника на пожарната, да откараме и автобуса”, каза пред „Труд” зам.главният прокурор Сарафов. На място пристигна 45-тонен кран, докаран от влекач и започна подготовката за вдигането на 37-местния „МАН”. Около 17,45 ч смачканият автобус бе натоварен на платформа и замина към София. Заради следствените действия пътят остана затворен за около час. Образуваха се километрични колони на входа на Своге откъм София.   Близки: Няма да се качим повече в автобус „Никога повече няма да се кача в автобус. Страх ме е. Тръгваш с желание да си прекараш добре, а накрая…” Думите са на 13-годишно момиче, което днес изпраща в последния й път леля си. С приятелка лепят некролога на Славка Колева пред общината в с. Световрачене и разказват, че жената не пропускала екскурзия. „Ходила съм с нея много пъти, но вече няма да ме пускат”, споделя племенницата. Местните скърбят и за 14-годишния Георги, който е сред жертвите. „Жоро беше страхотен, пълен отличник. Приеха го в елитна столична гимназия, а днес го погребваме”, разказва момичето. „Искам оцелелите да ми разкажат какво се е случило. Те последни са видели леля жива”, споделя момичето. Кметът на Световрачене Светла Николова поддържа връзка с близки на загиналите и на пострадалите. „Не знам какво и как е станало, разследващите ще кажат. Най-важно сега е да помогнем на ранените и да почетем жертвите”, каза Николова пред „Труд”.   Кръводарителна акция за пострадалите Столична община плаща погребенията По предложение на кмета на София Йорданка Фандъкова Столична община ще поеме разходите за погребение на всички загинали в тежката катастрофа край Своге. Всички жертви са жители на Столична община. Най-много загинали – 15 са от софийското с. Световрачене. За възстановяването на пострадалите от инцидента се организира кръводарителска акция от Общинската Първа МБАЛ – София, Националния център по трансфузионна хематология и здравното министерство. 15 тежко пострадали са настанени в болниците „Пирогов”, ВМА, „Св. Анна” и „Царица Йоанна”. Необходимостта от кръв за пострадалите е ежедневна. Всеки може да дари кръв в сряда от 10 ч. до 14 ч. в Първа МБАЛ. Кръв може да се дари всеки ден и в Националния център по трансфузионна хематология. от 8 до 12 ч. и от 13 до 16,30 ч. , а в събота и неделя – от 9 до 15 ч.   Застрахователят изплаща аванс за лечение НОИ консултира близки на пострадалите НОИ ще консултира близките на загиналите в катастрофата край Своге, а от „Лев инс”, където е застрахован автобусът, ще отпуснат авансови плащания за медицински консумативи и лечение на пострадалите при инцидента. Мобилен екип от експерти на НОИ-София град ще посети Световрачене, откъдето са повечето от загиналите, за да консултира близките им. Екип от „Лев инс”, където е застрахован автбусът, е посетил мястото и ще съдейства, обясни изпълнителният директор Павел Димитров. Компанията действа по израелския пример и още преди финала нна разследването ще отпуска авансово средства за лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Обвиниха шофьора на автобуса (обзор)\t\t\t"}
{"url": "https://trud.bg/%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d0%ba%d1%80%d0%b5%d0%b4%d0%b8%d1%82%d0%b8%d1%82%d0%b5-%d0%b7%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d0%b8-%d1%80%d0%b5%d0%bc%d0%be/", "text": "Лихвите по депозитите падат Потребителските кредити, които теглим за нова техника или ремонт на дома, поскъпват, показват данните на Българска народна банка за юли. Спрямо юни средният лихвен процент по тези заеми в лева нараства с 0,42 процентни пункта, а по тези в евро – с 0,84 пр. п., като средната лихва в лева стига 8,76%, а в евро – 4,74%. Увеличават се и таксите и комисионите, които банките ни взимат за обслужване на кредита – Годишният процент на разходите. За левовите заеми той нараства за месец с 0,65 пр. п. до 10,91%. За кредитите в евро ГПР се увеличава още по-сериозно – с 1,06 пр. п. и достига 5,19% през юли. В същото време ипотечните заеми продължават да поевтиняват. Средният лихвен процент за нов жилищен кредит в лева се понижава с 0,04 пр. п. до 3,38%, а при този в евро – с 0,06 пр. п. до 3,72%. Намаляват и разходите и таксите за обслужване на този вид заеми, като ГПР за ипотечните заеми лева спада с 0,06 пр. п. до 3,92%, а по тези в евро нараства с 0,04 пр. п. до 4,06%. Домакинствата у нас продължават да теглят все повече потребителски заеми, показват още данните на БНБ. Общият им обем достига близо 8,8 милиарда лева в края на юли, което е с 15% повече както на месечна, така и на годишна база. Значително по-скромно е нарастването при кредитите за бизнеса – 3,2 на сто на годишна база. Бизнесът обаче е взимал кредити с по-висока лихва през юли спрямо предходния месец. За суми до 1 млн. евро, договорени в евро, средната лихва вече е 3,16% при 3,09% месец по-рано. За заем над 1 млн. евро, договорени в лева тя е 3,88% и нараства с 1,88 пр. п. спрямо юни 2018 г. За сметка на това фирмите спестяват много повече, отколкото домакинствата, въпреки продължаващия спад на лихвите.  За влоговете на бизнеса средната лихва вече е 0,17% за сметки в лева и 0,21% – в евро. Минимално покачване има на лихвите върху депозитите за домакинствата, които са 0,19% за влогове в лева и 0,22% – в евро.", "date": "2018.08.27", "title": " Поскъпват кредитите за техника и ремонт\t\t\t"}
{"url": "https://trud.bg/%d0%ba%d0%be%d1%88%d0%bc%d0%b0%d1%80%d1%8a%d1%82-%d0%b4%d0%b5-%d0%b1%d1%83%d1%80-%d0%b8%d0%b7%d0%bf%d0%bb%d1%83%d0%b2%d0%b0-%d0%bd%d0%b0-%d0%bc%d0%b5%d0%b0%d1%86%d0%b0/", "text": "Кошмарът „Франк Де Бур“ отново изплува на стадион „Джузепе Меаца“. Преди две години холандският специалист стартира катастрофално кариерата си начело на „Интер“ и това предопредели скорошната раздяла между двете страни. Тогава „нерадзурите“ спечелиха едва една точка в първите си два кръга срещу непретенциозни съперници като „Киево“ (0:2) и „Палермо“ (1:1). До уволнението му през ноември грандът от Милано бе инкасирал 7 загуби от 14 срещи във всички турнири.  Началото на новата кампания е идентично с това от сезон 2016/17. „Интер“ на Лучано Спалети измъкна едно равенство след 180 игрови минути – 0:1 от „Сасуоло“ и 2:2 с „Торино“ в неделя.  Единственото по-лошо начало за 18-кратния шампион на Серия А датира от 1983/84, когато тимът тръгна с две поражения. През 2011 година с треньор Джан Пиеро Гасперени отборът отново взе само точка за същия период, но първия мач за сезона с „Лече“ бе отложен, а в последствие и спечелен.  В домакинството на „биковете“ Иван Перишич и Стивън де Врай дадоха солидна преднина на домакините още преди почивката. След подновяването на играта неочакван срив доведе до изпуснатата победа след голове на Андреа Белоти и Суалихо Меите.  В същото време феновете на „Дженоа“ почетоха жертвите от срутения мост “Моранди“ в Генуа с 43-минутна тишина по време на срещата с „Емполи“ (2:1). Точно толкова бяха и загиналите в средата на август. В края на първата част мълчанието бе нарушено със скандиране на името на пристанищния град.  А „Фиорентина“ вкара 6 гола в Серия А за първи път от 22 години при успеха с 6:1 над „Киево“. За последно това се случи през 1996-а срещу „Падова“ (6:4).", "date": "2018.08.27", "title": " Кошмарът „Де Бур“ изплува на „Меаца“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%ba%d0%be%d1%80%d0%be%d0%bd%d0%b0-%d0%b8-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3/", "text": "Заглавието вероятно поражда недоумение. Все пак от 1946 г. България е република. Независимо, че за известен период след 1989 г. бившият български цар Симеон II се ползваше с особена популярност, неговото управление като премиер през 2001 – 2005 г. и участието му в партийните боричкания нанесе силен удар по монархическата идея. Днес в обществото ни вече я няма онази енергия, която да застане зад каузата на Симеон Сакскобургготски. Въпреки тези факти, Симеон Сакскобургготски не е просто една от личностите на прехода. Той е и последният владетел на Третото българско царство. В епохата на последвалия тоталитаризъм споменаването на неговото име в емисиите на Би Би Си или Гласът на Америка даваше известна надежда на българския народ. Изминалият период е достатъчно дълъг, за да се опитаме да си направим равносметка не само на случилото се дотук, но евентуално и на бъдещето. Факт е, че прогоненият някога цар се завърна в България и бе посрещнат възторжено. Той спечели демократичните избори и стана първият монарх, заел поста министър-председател. При неговото управление България влезе в НАТО и Европейския съюз. Независимо, че ролята на Симеон Сакскобургготски, като ръководител на правителството, среща различни и противоречиви оценки, не може да се отрече неговата морална и стабилизираща мисия. Макар че не бе успокоена историческа памет и не бе постигнато така необходимото на българите национално помирение, и двете теми стават все по-актуални с оглед на бъдещето ни като държава и нация. От тази гледна точка заслужава да се запитаме има ли и каква евентуално би могла да бъде ролята на Цар Симеон II в обществения живот на страната? След залезът на НДСВ от политическата сцена, някои анализатори пророкуваха и минаване на царя в сянка. Вероятно този процес трябваше да бъде подпомогнат от проточилата се сага с царските имоти и продължаващото им изземане от страна на държавата, въпреки признанията, че тя не е добър стопанин. Тези прогнози обаче не се сбъднаха. Царят поддържа свой сайт, появява се на обществени места, открива събития с национално значение, приема чужди делегации, чуждестранни инвеститори, духовни водачи и много гости. Изяви се и като добър писател. Въпреки, че отдавна не е премиер, на Симеон Сакскобургготски бяха възложени няколко мисии, което на практика го превърна в специален пратеник на България. На няколко пъти бе включван и като част от правителствени делегации при посещението на държави с монархическо управление. Този на пръв поглед политически парадокс показва, че една част от миналото ни не е намерила своето логично обяснение и съответно разрешение. Няма спор, че установилият се в България режим през септември 1944 г. е недемократичен и че съответно прословутият референдум от 1946 г., довел до установяването на народната република, е бил фалшифициран. Въпреки всичко животът си има своята логика и републиканското устройство на България бе затвърдено с новата конституция от 1991 г. Този факт бе приет и от самия цар Симеон II. Тук дилеми няма. Въпреки това, бившият премиер днес продължава да бъде възприеман като цар Симеон II не само в България, но и по света. Как да се примирят тези два факта? Решение на проблема може да бъде потърсено в процесите от недалечното минало. През тази прословута 1946 г. България стана не само република, а и друго събитие се отрази трайно на нейния съвременен облик – по същото време Българската православна църква бе отделена от държавата. Църквата не престана да съществува, само бе отделена от държавния организъм и започна да функционира като самостоятелна институция. Премахването на монархията и отделянето на Българската православна църква от държавата са в известна степен идентични процеси. Царското семейство бе изгонено от страната, но Българската корона като институция продължи да съществува, макар и зад граница. И в Египет, и в Испания, малолетният цар е приеман не просто като български гражданин в изгнание, а като цар, носител на българската корона. Нещо повече, царската корона е дадена от църквата и досега няма акт на БПЦ, с който да е отнета. Няма и официален акт на абдикация, въпреки, че България е република. Предаването на Българската корона по наследство се е регулирало от Търновската конституция. Днес неин носител е цар Симеон II, но преди това е била носена от други. В други европейски държави, като Унгария например, след Първата световна война има Унгарска корона, въпреки факта, че няма неин носител. Ако българите искаме да бъдем прагматични и да впечатлим света с толерантност и приемственост, трябва да приемем факта, че Българската корона през 1946 г. е отделена от държавата, но продължава да съществува. Изхождайки от подобно разбиране, институцията Българска корона като наследена от миналото трябва да намери своето място в съвременна България с изработването и приемането на съответен закон. Царят като носител на Българската корона може да намери място в държавния протокол, подобно на това на Българския патриарх. Като специфична дейност на царя може да бъде отредено поддържането на контакти с кралските фамилии в Европа и по света, подпомагане на българските дипломати, акредитирани в държави с монархическо управление, изпълняването на ролята на специален пратеник на България, посредник в международни конфликти и други дейности.   В имотите може да се развива дейност Имотите на Българската корона също би следвало да бъдат освободени от данъци и дори да бъде позволено да развива определена дейност в областта на образованието и културата, например поддържането на музей, посветен на държавността по време на Третото българско царство. Това би дало и определен международен статут на българския цар, особено пред другите монархии. От подобен подход страната ни може само да извлече полза през предстоящите трудни времена на международна нестабилност.                                  ", "date": "2018.08.27", "title": " Българската корона и бъдещето на България\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd/", "text": "Сигурни ли са мостовете и тунелите у нас? До кога ще продължат ремонтите по магистралите към морето? Кога ще можем да пътуваме до изцяло завършена магистрала към Варна? Кой има интерес да строи пътища у нас? Какви приходи ще влязат в държавата от тол такси? Как ще можем да плащаме новите електронни винетки и по какъв начин ще ги купуваме? На всички тези въпроси, отговаря специално за в. „Труд“ министърът на регионалното развитие и благоустройството Николай Нанков. – Министър Нанков, през последните седмици най-горещата тема във вашия ресор е здравината на мостовете у нас. Има ли от какво да се притесняваме? – Не бива да всяваме паника сред населението. Мостовете в България, въпреки дефицита на финансов ресурс през последните над 30 години, се поддържат в нормално състояние. Имаме съоръжения, които от тяхното изграждане, вече повече от 30-40 години, не са ремонтирани основно. Обновявани са върху горното строене и асфалтовите настилки, но не и основните конструкции. Така че планово ремонтираме тези мостови съоръжения, като през последните две години сме акцентирали върху тази дейност. Преди 2 години ремонтирахме най-високият виадукт на автомагистрала „Хемус“ – „Бебреш“ и съоръжението на „Елешница“ от „Тракия“. През миналата година ремонтирахме основно 7 съоръжения, а през тази работим по 5. Това са трите мостови съоръжения на магистрала „Хемус“ – при село Потоп, до тунела „Витиня“ и виадукта „Коренишки дол“. Както и две на автомагистрала „Тракия“ – на 20-ти километър и на 37-ми километтър. През тази година стартираме три нови – на 51-ви километър при село Разлив и на 37 км на автомагистрала „Хемус“ и при „Елешница“ на магистрала „Тракия“. Но нямаме финансов ресурс за всички. – Колко ще струват тези ремонти? – Новите, които стартират, ще са общо около 17 млн. лв. За всичките 17 съоръжения, които се нуждаят от спешен ремонт ще ни трябват 136 млн. лв. Тези средства ще бъдат осигурени от националния бюджет, както и то приходите от винетки и бъдещите тол такси. Тези съоръжения трябва да бъдат модернизирани до 2019 г. Общо мостовете и виадуктите за ремонт на магистралите са 34 на брой, като в това число се включват вече обновените, както и тези, по които работим. Освен това още 211 моста и виадукта на пътища 2-ри и 3-ти клас се нуждаят от ремонт през следващите до три години. Както и 92 съоръжения на пътища 1-ви клас. По предварителни сметки тяхното обновяване ще струва около 82 милиона лева. За тях обаче нямаме проекти, така че сумата е индикативна. Добре е, че през последната година успяхме да подготвим проекти за всички мостови съоръжения по автомагистралите. По груби сметки са ни нужни 200 милиона лева. Говорим за пълни ремонти, а не за козметични дейности. Обновяването ще включва долното строене, носещата конструкция, колоните, пътните платна, всичко. Това са много тежки ремонти и не може да се работи денонощно по тях, за да не рискуваме и живота на строителите. Освен това трябва да обновим и магистралните тунели. Знаете, през миналата година приключиха ремонтите на тръбите на тунелите „Витиня“ и „Ечемишка“ в посока Варна. Сега ремонтираме и другата тръба на „Витиня“ в посока София. Ще започнем обновяването и на втората тръба на „Ечемишка“. Но всичко това го съобразяваме и с възможностите на бюджета на пътната агенция. Към момента имаме ресурс да покрием едва 50% от нужните средства за поставяне на пътни знаци, 20 на сто от тези, които ни трябват за поставяне и ремонта на мантинели и 15 на сто от това, което ни е нужно за пътни ремонти. Но тунелните тръби на автомагстралите са ни приоритет, защото сме застрашени и от глоба, ако не успеем да ги ремонтираме през следващите две години, тъй като те са част от трансенвропейските пътни мрежи. Стартираха дейностите и по тунела „Кривия“ на магистрала „Срума“, който е за малко над 3 млн. лв. – Казвате, че средствата недостигат, а неведнъж сте заявявал, че се надявате това да се промени след въвеждане на тол системата. Колко повече пари ще се заделят за пътища тогава? – Очакваме да заделяме поне 3 пъти повече средства за ремонт и поддържка на пътища. В момента се губят милиони не само защото цените на преминаващите през страната ни тежкотоварни автомобили са по-ниски отколоко в съседните държави, но и защото много чужденци „забравят“ да си купят винетка. И те съвсем не са малка част. На това ще се сложи край с тол системата. Някои превозвачи пък си взимат най-евтината, еднодневна винетка и бързат, за да могат да преминат през страната в рамките на 24 часа, преди тя да изтече. Затова се движат с превишена скорост, изморени са и се достига до пътни инциденти, а понякога катастрофите взимат и жертви. Това също ще се промени с въвеждането на тол системата, защото тежкотоварните автомобили вече няма да плащат за време, а за изминато разстояние. Вече сме в изключително напреднала фаза. Доставени са близо 500 устройства, от които ще се купуват електронни винетки и ще се предплаща пътуването. Те ще са поставени основно на бензиностанции и гранични пунктове. Започваме доставката и монтажа на камери, с които ще се следят онлайн, в 24-часов непрекъснат режим на работа, пътищата, обхванати от тол системата. Електронни винетки ще можем, както и досега, да си купуваме от пунктовете на областните пътни управления и от бензиностанциите. Предвиждаме и два нови подхода. Да се купуват както се резервира самолетен билет – по интернет черз плащане с карта и чрез мобилно приложение през телефон. – Ще има ли възможност да плащаме винетката и чрез сметката на мобилния си телефон? – Обсъждаме и подобна идея и водим разговори с мобилните оператори. Дали ще се въведе тази опция е въпрос на разговори. За тежкотоварните автомобили предвиждаме и предплащане на маршрута. Това ще е услуга, която ще е полезна най-вече за транзитнопреминаващите тежкотоварни автомобили. На българските превозвачи ще предоставим същата услуга, но те ще могат да плащат и с обща седмична или месечна фактура за всички да речеме 20 или 200 свои камиона, според калкулирания маршрут и тонаж. Ще има сериозен контрол чрез камерите и дежурните в специализирания център, но и чрез мобилни екипи. Ще купим автомобили за наша „тол полиция“. Ще увеличим и глобите за нарушителите. – Ясно ли е вече каква ще е цената за преминаване? – Все още се обсъждат различни варианта относно различните видове ставки по различните класове пътища. През септември ще ги представим за обществено обсъждане. – Предвиждате и различни цени за отделните пътища, не само според класа им, но и според други критерии. Какви са те? – Обсъждаме различни възможности. Има идея цената да се определя не само от класа път, но и от натовареността и възможността да се ползва алтернативно трасе. Това ще бъде обсъдено с превозвачи, идеите ще минат и през обществено обсъждане. По този начин ще има възможност около 3 пъти повече пътища да бъдат ремонтирани и реконструирани. Очакваме през следващите 6-7 години да обновим основно 8000 километра пътища 2-ри и 3-ти клас, които са в лошо състояние. Като в този период ще поддържаме и останалите шосета, а разбира се, ще строим и нови отсечки, основно от автомагистралния пръстен. Появиха се информации, че ще е нужно купуване на бордови устройство и за леките коли за новите електронни винетки. Те не са верни. Електронната винетка е за време и няма нужда от бордово устройство. Новите винетки ще се отчитат както в момента пътния данък – по номера на автомобила. Колите ще се следят от камерите и от мобилните екипи, а няма да бъдат спирани за проверка. – Кога ще тръгне търга за отсечката на магистрала „Струма“ през Кресненското дефиле? – До седмица се надяваме да стартира. В момента се обжалват тази за тунела Железница. За трасето, засягащо предполагаемия римски град Скаптопара чакаме експертите да дадат мнението си. Ние направихме посетителски център за едно древно селище до село Мурсалево край автомагистрала „Струма“. Инвестираха се 7 милиона лева от бюджета, изграждането на автомагистралата се забави с 1,5 години, а към момента няма нито един турист, който го е посетил. Знаете, преди дни започнахме нова 16,5 километрова отсечка на магистарала „Хемус“ между пътен възел „Белокопитово“ и пътен възел „Буховци“. Договорът е за 2 години, но е възможно да се съкратят сроковете и до края на 2019 г. участъкът да е завършен. Догодина по това време вече ще може да се кара по новата 9,3 километра отсечка между Ябланица и пътен възел „Боаза“. Те се строят на инженеринг. Към момента и строителството, и проектирането са изпълнени на около 30-35%. Отсечката ще бъде пусната догодина, 6-7 месеца предсрочно, но не за сметка на качеството. Така до края на следващата година можем да имаме общо 25 нови километра от автомагистрала „Хемус“. Освен това през септември ще пуснем търга и за 52-та километра, разделени на три етапа от пътен възел „Боаза“ до разклона за Плевен и Ловеч. Индикативната стойност на проекта е около 500 млн. лв. За тези отсечки имаме проекти, паралелно с тръжната процедура ще вървят и отчужденията на терените. До края на годината ще стартираме и с тръжните процедури за 83-те километра за отсечката от разклона Плевен-Ловеч до Велико Търново. Така общо 135 км от автомагистрала „Хемус“ ще се строят догодина, а 25 ще бъдат завършени. С други думи изграждаме около 160 километра от автомагистралата, колкото имаме и досега завършени. Цялата магистрала трябва да е готова до 2024 г. Трябва да приключим и изграждането на магистралната отсечка София – Калотина. Тя е лицето на България, защото 50% от транзитния трафик преминава именно от там. До 2 години и тази отсечка трябва да е готова. Поставили сме си за цел и работим и по довършването на пътя към Видин. От замисления по време на социализма магистрален пръстен, като че ли остава само автомагистрала „Черно море“. – Кога ще бъде построена тя? – Към момента ремонтираме 8 километра от тази магистрала, включително и мостовото съоръжение „Звездица“, което е част от нея. Изграждането на над 90-те нови километра от магистралата според проектното проучване ще струват близо 1,4 млрд. лв. Засега нямаме осигурено подобно финансиране. Но автомагистралата, заедно с тунела под Шипка и магистралата Русе-Варна е в портфолиото на проекти, които сме предложили на частни инвеститори и на китайските компании, с които подписахме споразумения. Партньори можем да намерим и за новите три моста над Дунав – вторият при Русе, този между Силистра и Кълъраш и Никопол-Турну Мъгуреле. Нашият гост  Министърът на регионалното развитие и благоустройството Николай Нанков заема поста от 4 май 2017 година. Работата и задачите пред него обаче не са му непознати, тъй като преди това от 2014 година е заместник-министър в същото ведомство. Заема пост във втория ешалон на строителното министерство и в периода 2011-2013 година. Нанков е магистър по регионално развитие и управление, както и сертифициран експерт по привличане на чуждестранни инвестиции. До 2009 години работи като експерт по разработване и управление на европейски проекти. След това две години е областен управител на Ловеч. В периода 2013-2014 г е депутат в 42-то и 43-то Народно събрание от 11 МИР-Ловеч.   ", "date": "2018.08.27", "title": " Николай Нанков, министър на регионалното развитие, пред „Труд“: 200 млн. лв. трябват за ремонт на мостове у нас\t\t\t"}
{"url": "https://trud.bg/%d0%bf%d0%bb%d0%be%d1%81%d0%ba%d0%b8%d1%8f%d1%82-%d0%b4%d0%b0%d0%bd%d1%8a%d0%ba-%d0%ba%d0%b0%d0%ba-%d0%bc%d0%be%d0%b6%d0%b5%d0%bc-%d0%b4%d0%b0-%d0%b3%d0%be-%d0%b8%d0%b7%d0%bf%d0%be%d0%bb%d0%b7%d0%b2/", "text": "Нашият капитализъм e „връзкарски“, личните отношения играят решаваща роля Плоският данък, или по-точно равномерното облагане на личните доходи, е предмет на много спорове, интерпретации и недоразумения. В концептуален план, “плоското” облагане се разглежда като отрицание на т.нар. закон за намаляващата пределна (т.е. допълнителна) полезност на дохода. Този закон не е нищо друго, освен констатация на факта, че всеки допълнителен лев доход, който използваме за покриване на своите потребности, ни носи все по-малко удовлетворение. Това пък е следствие на естественото желание да задоволяваме първо тези потребности, които са по-важни за нас. Ако законът за намаляващата пределна полезност е в сила не само при отделните индивиди, но и за обществото като цяло, то тогава преразпределението от високите към ниските доходи чрез данъците би следвало да увеличава общественото благосъстояние. Разбира се, може да се разсъждава и в обратната посока – преразпределението намалява стимулите за работа, следователно трябва да се ориентираме към плоско или дори регресивно облагане. Ето защо, по-принцип, признаването на закона за намаляващата пределна полезност на дохода би следвало да води към прилагане на прогресивно облагане и преразпределение в полза на по-бедните слоеве и обратното, плоското данъчно облагане предполага отхвърляне на споменатия закон. Нещата обаче не се ограничават с това. При относително ниски средни доходи, какъвто е случаят с България и останалите посткомунистически държави, именно недостатъчните доходи с висока средна пределна полезност, предизвикват сериозна съпротива срещу прогресивното облагане, респективно генерират подкрепа за ниското равномерно данъчно бреме. Освен това, в условията на нестабилност на доходите, породена от интензивните структурни промени, хората са склонни да придават по-голяма ценност на сигурния доход, при което силното облагане на рисковите високи доходи, затруднява формирането на активна бизнес прослойка, което се смята за една от целите на прехода към пазарна икономика. Освен отбелязаните концептуални съображения, привържениците на плоското облагане излагат и допълнителни съображения – стимулиране на деловата активност, опростяване на данъчната система, подобряване на събираемостта на данъците, привличане на чуждестранни инвестиции и т.н. Тук няма да се спираме подробно на последиците от въвеждането на плоското облагане у нас, а ще отбележим само основните тенденции с акцент върху въздействието на плоското облагане върху емиграцията и имиграцията на работна сила. Първо, плоското облагане очевидно няма пряка връзка с движението на капитали, последното се влияе в определена степен от корпоративното подоходно облагане. Нещо повече, след въвеждането на равномерното облагане на доходите притокът на преки чуждестранни инвестиции към нашата страна рязко спадна. Много изследвания се опитват да докажат, че плоското облагане е позволило увеличаване на постъпленията в бюджета. Ако отхвърлим конюнктурните и заблуждаващи примери, единственият начин да оценим способността на плоското облагане да стабилизира приходната част на бюджета, това е да анализираме т. нар. “плаваемост” (buoyancy) на приходите от плоския данък. Плаваемостта показва с колко лева нарастват приходите от съответния данък при нарастване на БВП с един лев. Ако съответният коефициент е по-малък от единица, то анализираният данък способства във все по-малка степен за балансиране на бюджета. Точно такъв е случаят с плоското облагане на доходите у нас, за разлика от ДДС, например. Като добавим към това относително забавеното икономическо развитие на страната и увеличаващото се социално разслояване, което ни превръща не само в най-бедната, но и в най-поляризираната като доходи страна в ЕС, социално икономическите последици от плоското облагане са ясни. Нашата по-конкретна цел обаче е въздействието на плоското облагане върху миграцията на работната сила. Очевидно е, че това въздействие трябва бъде съвършено различно при хората с високи и ниски доходи. Да започнем с ниските доходи. При сегашната почти пълна заетост, българският бизнес разчита на притока на евтина работна ръка, главно от постсъветското икономическо пространство. За съжаление обаче, при българския вариант на плоско облагане, който не включва необлагаем минимум, една и съща номинална заплата, гарантира на работника, избрал България като месторабота, по-малък разполагаем доход след плащането на данъци. Това е така, защото всички останали страни-членки на ЕС, включително тези посткомунистически държави, които прилагат плосък данък, предвиждат много сериозен необлагаем минимум. Поради същата причина и българските работници, търсещи по-високи доходи в “стара” Европа, на практика се радват на по-ниско облагане, независимо от високите ставки върху големите доходи в страните, където се установяват нашите емигранти. По такъв начин, вариантът на плоско облагане, прилаган у нас, на практика влошава конкурентоспособността на страната при ниските доходи. Трябва да се очаква обаче, че положението при високите доходи е точно обратното. И това наистина е така. Пределното, т.е. максималното облагане на високите етажи на доходите в западноевропейските страни е в пъти, често от порядъка на 4-5 пъти по-високо, от това у нас. Това е сериозно предимство, което потенциално би могло да подпомогне преодоляването на тежкото положение с недостига на висококвалифицирана работна сила в България, при това не само чрез привличане на българи, работещи в чужбина, но и на висококвалифицирани специалисти от цял свят. Паралелно с това, ниското облагане на високите доходи би следвало да задържа висококвалифицираните кадри на вътрешния пазар. И двете тенденции обаче практически не съществуват, с някои изключения. Първата основна причина е манталитета на частния и държавния бизнес у нас. Според докладите на Световния икономически форум, България е практически на последно място в света по способност да привлича и задържа талантливи, високоподготвени специалисти. Това е свързано със специфичния характер на българския капитализъм, който може да се характеризира като “връзкарски” (crony-capitalism), при който личните отношения играят решаваща роля, за разлика от таланта и способностите, които отстъпват на заден план. Освен това, генерирането на реално търсене на високвалифицирани специалисти, предполага наличието на ефективен високотехнологичен сектор. Съществуването на високотехнологичен потенциал зависи, от своя страна, от предлагането на адекватно фининсиране (рисков капитал, инвестиционни банки, развит капиталов пазар, държавни фондове, достъп до структурните фондове на ЕС, използването на ресурси по линията на ЕИБ, ЕИФ, плана Юнкер и т. н.), държавната политика в областта на образованието, науката и изследванията, наличието на клъстери, обединяващи бизнеса, университетите и финансовия сектор, от създаването на свободни индустриални зони, бизнес инкубатори, състоянието на правораздаветелната система, ефективността на държавната администрация и т.н. Всичко това са области, в които нашата страна не просто изостава, а често е на последно място в ЕС. В последна сметка можем да заключим, че наличието на сравнителни предимства в областта на данъчното облагане само по себе си няма съществено значение, ако цялостният контекст на социално-икономическите условия за правене на бизнес, е недостатъчно стимулиращ. Все пак, една обща стратегия за подопомагане на високотехлогичния бизнес би могла да превърне в обозримо бъдеще плоското данъчно облагане в конкурентно предимство в областта на високите технологии, независимо от това, че в по-далечна перспектива еволюцията на дънъчната система би трябвало да бъдепо-скоро в посока на умерено прогресивни данъчни ставки.            ", "date": "2018.08.27", "title": " Плоският данък: Как можем да го използваме?\t\t\t"}
{"url": "https://trud.bg/%d0%b8-%d0%b2-%d1%80%d0%b0%d0%b7%d0%b3%d1%80%d0%b0%d0%b4%d1%81%d0%ba%d0%be-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b6%d1%8a%d0%bd%d0%b0-%d0%ba%d0%b0%d0%bd%d0%b0%d0%b1%d0%b8%d1%81/", "text": "И в Разград полицията жъна канабис и изпревари „градинарите”, прибирайки 165 кг. зелена тревиста маса с изключително високо наркотично съдържание. Парцелът от  100 кв., засети с култивирани растения, е открит в землището на село Гецово. По информация на полицията мястото е на 5 метра от река Бели Лом. От другата страна било заградено с дървета, за да се опази закътано. Самият терен на плантацията пък бил грижливо подготвен – изсечени били дървета и храсти. Мястото било подравнено и около 38-те растения, които били на редове, били изградени напоителни вади, които се захранвали от реката. Осигурени са били максимално добри условия за осветеност и влага на насажданията, съобщиха криминалистите от Разград. Направените на място тестове са установили отлично качество на суровината. Данните са, че тя е предназначена за наркопазара в областта. По случая е започнало досъдебно производство. Работата продължава и се издирват „градинарите”, които са вложили толкова усилия в създаването на плантацията.", "date": "2018.08.27", "title": " И в Разградско полицията жъна канабис от плантация\t\t\t"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b3-%d0%bd%d0%b0%d0%bf%d1%80%d0%b0%d0%b2%d0%b8-%d0%ba%d0%b0%d0%bb%d1%8a%d0%bf-%d0%b7%d0%b0-%d1%82%d1%83%d1%85%d0%bb%d0%b8-%d0%bf%d0%be-%d0%b4%d1%80%d0%b5/", "text": "Съоръжението досега не е проучвано чрез разкопки Археологът от Историческия музей в Павликени Калин Чакъров e изработил калъп за тухли по автентична технология, използвана от древните римляни. Той е предназначен за направата на квадратни тухли, а за създаването на калъпа, специалистът е използвал открити на Античния керамичен център край Павликени строителни елементи, като е спазил стриктно техните размери. “Целта е всичко да е максимално близко до това, което се е случвало в миналото. Тези тухли са произвеждани в района преди 1800 години. След като изсъхнат, те трябва да се изпекат в пещ. За опалването на пещите пък трябва да се използват специални видове дървесина”, обясни пред “Труд” Чакъров. Старинната технология ще бъде демонстрирана и ще е една от атракциите на фестивала “Древна балканска земя” в Античния керамичен център в Павликени на 8 септември. Специално за събитието ще бъдат направени различни демонстрации и възстановки – грънчарство, ковачество, обработка и шиене на кожи и кожени изделия, римска кухня и др. “Акцентът ще е грънчарството. В края на деня ще бъдат запалени и пещите, в които ще изпечем изработените тухли. Всеки посетител ще има възможност да запретне ръкави и да поработи с глината. Над 600 души посетиха Античния керамичен център по време на първото издание на фестивала миналата година. Надяваме се присъстващите на второто издание да са двойно повече”, заяви Чакъров. Археологът работи към Античния керамичен център от 2013 г. “Опитваме да възродим обекта, след близо 30 години застой. Благодарение на проект на община Павликени, успяхме да направим и археологически разкопки първия сезон. В следващите два сезона продължихме чрез помощта на доброволци, защото нямаше финансиране от държавата”, разказва проучвателят и допълва, че в последните дни на археологическия сезон се натъкнал на любопитна находка. Открил пет оловни рамки за огледала, вероятно с култово предназначение. “Бяха в близост до Римска вила с керамичен комплекс, към която има пещи за строителна, битова и художествена керамика. Намерихме ги на едно и също място на метри от огнището на сградата. Вероятно тя е била малък храм, посветен на важно за местната общност божество, може би Дионис”, споделя Чакъров. Огледалцата били съвсем малки с размери от около 8 сантиметра. “Нямат полезност за ежедневна употреба, а по-скоро са с култов характер. Най-интересното е, че те са били през цялото лято в краката ни, защото се появиха в края на разкопките на място, откъдето извозвахме количките с пръст от разкопаните вече квадранти”, изтъква археологът. Малко след това от престижно американско списание за археология се заинтригували от находката и пожелали да публикуват статия за откритието на английски език, която била прочетена и събрала отзиви и коментари от читатели от цял свят. Калин Чакъров разяснява, че уникалният Античен керамичен център край Павликени е бил действащ в периода II-III век. От обекта е проучена много малка част като изследването му започнало през 1971 г. от археолога Богдан Султов. В книгите и публикациите си той описва вила на богат земевладелец, пещите за керамично производство, керамиката -строителна, битова и художествена, както и още други интересни находки. “На територията на Павликени има няколко значими исторически обекта. Освен Керамичния център, това са още римският каптаж в района на село Мусина, най-високата каменна конструкция от римския период по нашите земи, известна като Лесичерския стълб или Марков камък, както и забележителните останки от древноримския град Никополис ад Иструм, които се намират в землището на великотърновското село, и също са част от работата ми като изследовател. Той с охота разказва за извършените разкопки в римския каптаж в Мусина. “Обектът се намира в границите на селото, пред входа на Мусинската пещера, от която извира една от най-чистите и силно течащи води в павликенския район, а местните я знаят като река Пещерска. Съоръжението отдавна е известно за науката, но досега не е проучвано чрез разкопки. Каптажът е изграден, за да улови мощен извор със силен дебит и постоянна температура през годината, с която да захрани римския град Никополис ад Иструм с вода”, пояснява Калин Чакъров. Разкопките били тежки, защото каптажът е отчасти под водата, както и в пещерата, където температурата се различава съществено от външната. “Използвахме двама водолази, включиха се още кметът на селото Христо Иванов, местни бизнесмени, както и пещернякът Евгени Коев. С негово съдействие успяхме да проникнем в пещерата и да установим откъде идва водата за каптажа Оказа се, че каптажът е затрупан с камъни, тиня, растителност и съвременни отпадъци, но успяхме да го почистим много добре “, казва Чакъров. Така било разкрито, че водното съоръжение е изградено от огромни каменни блокове. Забелязана била фуга и преминавайки през нея била разкрита неизвестна до момента скална галерия. Разстоянието от село Мусина до водния резервоар на античния градски център е 23 км. За да докарат водата от извора до крайната точка, римляните изграждат едно от двете на мащабни инфраструктурни съоръжения в района за векове напред, а именно западния акведукт на древноримския град Никополис ад Иструм, известен още като Българският Помпей. “От каптажа водопроводът започва като зидан с камъни, тухли и много здрав водонепропусклив хоросан канал, който преминава през днешното село Мусина. На около 2 км разстояние от извора в североизточна посока пресича малък поток и река Негованка с конструкция от арки. След това е отново подземен до началото на долината на река Росица, където наклонът става голям”, уточнява Калин Чакъров. Той е категоричен, че за да го предолеят и спазят строго определени градуси, римляните изграждат надземна конструкция от арки, намираща се между землищната граница между селата Лесичери и Дичин. Малко след това аркадата премоства река Росица. “Оттам акведуктът става отново подземен и сменя драстично посоката си към изток, тоест към Никополис ад Иструм. По следващия участък съоръжението е предимно подземно, на места е открито, за да премине отново в аркада и накрая да се влее във водната кула, намираща се непосредствено до града”, реди Калин Чакъров. Впечатляващата конструкция е изградена по всяка вероятност в началото на II век сл. Хр. по времето на императорите Траян и Хадриан. “Тогава кипи строителство, защото се строят и кварталите на новооснования античен град на победата и градоустройственият план включва задължително инфраструктура като пътища, мостове и акведукти. За множество столетия по-късно този акведукт остава едно от най-значителните архитектурни съоръжения, изградено в района. Жителите на селата, през които преминава, го наричат “Маркова вода”, “гириза”, “Никюпската вода”, което означава, че и в наши дни по него текат води”, информира Калин Чакъров. Водата е с постоянна температура от 14 градуса целогодишно. През лятото е студена, а през зимата не замръзва. Именно поради тези причини римляните наричали каптирания извор “глава на водата”, защото той е най-важната част от целия акведукт.", "date": "2018.08.27", "title": " Археолог направи калъп за тухли по древна технология\t\t\t"}
{"url": "https://trud.bg/%d0%b4%d0%be%d0%ba%d1%82%d0%be%d1%80-%d1%83%d1%81%d0%bc%d0%b8%d0%b2%d0%ba%d0%b0-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0/", "text": "Ортодонтското лечение е взаимно- трябват усилия и търпение от двете страни, смята медикът Всеки човек има талант, трябва само да го открие. Едни умеят да градят къщи, други – да рисуват картини, трети – да чупят спортни рекорди… Д-р Константин Константинов от Монтана е намерил своето призвание – лекува зъбите на хората, но не само това – той създава красиви усмивки – като за Холивуд. Не всеки човек получава по рождение хубава усмивка, но всеки може да я постигне с желание, с помощта на опитен лекар и упоритост, твърди медикът. И го доказва – тази пролет той получи една от най-авторитетните награди по стоматология – “Усмивка на годината”. В продължение на две години младият лекар лекувал и коригирал зъбите на момиче от Монтана, докато накрая усмивката й блеснала като слънце. 15 годишната Иванина влязла в кабинета на д-р Константинов с оплакване от неправилно подредени зъби, но прегледът установил и доста други проблеми. “Със съгласието на пациентката започнахме работа, която бе дълга и нелесна. И на нея, както на всеки пациент, обясних, че ортодонтското лечение е взаимно- трябват усилия и търпение и от двете страни”, разказва лекарят. Медикът използвал съвременни методи и високотехнологични средства. С апарат за бърза експанзия, брекети и пръстени коригирал челюстите и изправил и подредил като на картина зъбите на пациентката. Някои от дейностите продължили месеци. А окончателния вид на усмивката бил изготвен на базата на дигитален дизайн, по който на зъбите с помощта на силиконова матрица нанесъл композитна маса и я полирал. С грейналата усмивка на Иванина и описание на работата д-р Константинов участвал в националния дентален конкурс “Усмивка на годината”, който се организира от българското издание на международната медия “Дентал Трибюн”. Сред включените в надпреварата 38 клинични случая, създадени от 58 специалисти, международното жури тази година отличилото в категорията “Ортодонтски случай” работата на д-р Константин Константинов в екип с д-р Калоян Пенчев. “Надпреварата в ортодонтските случаи беше изключително оспорвана, имаше дори балотаж. За пръв път в 11 годишната история на конкурса бяха дадени две първи награди – на мен и колегата д-р Мила Стоянова от Варна”, споделя стоматологът от Монтана. Много от познатите на д-р Константинов смятат, че професионалният му път е бил предопределен едва ли не по рождение заради медицинското семейство. Баща му – д-р Емил Константинов е общопрактикуващ лекар в Монтана, а майка му д-р Паулина Генева е стоматолог. След като през 2009 г. завършил стоматология в Медицинския университет в Пловдив, Константин започнал работа в кабинета на майка си. После се заел да специализира ортодонтия. “Ортодонтската работа е дял от денталната естетическа медицина, която осигурява оптимално подреждане на зъбите. Но има не само естетически функции – хубавата усмивка е и здраве, и ключ за много врати!”, казва медикът. Голяма част от успехите си д-р Константинов признава, че дължи на лекаря при когото специализира – д-р Иван Горялов от Пловдив. “Страхотен човек и специалист, с детайлно познаване на професията и новостите в нея!”, казва монтанския стоматолог. Д-р Горялов го запознал и със системата за стоматологично лечение на американския д-р Алекзандър – един от ортодонтите на световно ниво. “Това е лекар и учен с 50 годишна практика, създал собствена школа за ортодонтската работа, в която е описана позицията и наклона на всеки един зъб. Системата му не е само медицински труд, а философия, в която са заложени и важни житейски принципи!” обяснява монтанският лекар. Първият принцип на д-р Алекзандър “Усилието поражда резултат!” е мото и на цялата дейност на клиниката му в Тексас, където се работи много и с отдаденост, разказва стоматологът. Още при запознаването си със системата на американския лекар той се запалил по нея и станал един от последователите му. Няколко пъти вече е посещавал симпозиуми и семинари на д-р Алекзандър в САЩ и у нас, на които присъстват лекари от цял свят. След години д-р Константинов се надява като кумира си д-р Алекзандър, да се включи и в международни лекарски мисии в бедни държави и да помага на нуждаещи се и страдащи хора. Защото усмивката може да се оформя на стоматологичния стол, но се ражда от загрижени и приятелски жестове към другите край нас.", "date": "2018.08.27", "title": " „Доктор усмивка“ от Монтана\t\t\t"}
{"url": "https://trud.bg/1-%d0%bc%d0%b8%d0%bb%d0%b8%d0%be%d0%bd-%d0%b5%d0%bb%d0%b5%d0%ba%d1%82%d1%80%d0%be%d0%bc%d0%be%d0%b1%d0%b8%d0%bb%d0%b0-%d1%81%d0%b5-%d0%b4%d0%b2%d0%b8%d0%b6%d0%b0%d1%82-%d0%b2-%d0%b5%d0%b2%d1%80%d0%be/", "text": "Броят на електромобилите в Европа през първото полугодия на 2018 г. надхвърли 1 милиона, а в края на годината се очаква по пътищата на европейския континент да се движат вече 1,35 милиона такива коли. Това се казва в изследване на шведската аналитична компания EV-Volumes, пише  . Продажбите на електромобили през първата половина на 2018 г. нараснаха с 42% в сравнения със същия период на миналата година, достигайки 195 хиляди. Но като цяло елоктромобилите за момента представляват едва 2% от всички продажби на коли в Европа. Лидери по продажби на електромобили са Норвегия, Германия, Великобритания, Франция и Швеция. Експертите прогнозират, че в Норвегия ще бъдат продадени 84 хиляди подобни коли, а в Германия – 88,5 хиляди. EV-Volumes в своето изследване включва както колите, задвижвани с електричество, така и хибридите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " 1 милион електромобила се движат в Европа"}
{"url": "https://trud.bg/%d0%b2-%d0%bc%d0%be%d0%bd%d0%b0%d0%ba%d0%be-%d1%81%d1%82%d0%b0%d0%b2%d0%b0%d1%88-%d0%bf%d0%be%d0%b4%d0%b0%d0%bd%d0%b8%d0%ba-%d1%81-10-%d0%bc%d0%bb%d0%bd-%d0%b5%d0%b2%d1%80%d0%be-%d0%b2-%d0%b1%d0%b0/", "text": "Григор Димитров също избра княжеството за свой дом Ако не сте роден в Монако, но искате да станете поданик на една от най-богатите държави в света, имате само два варианта. Да внесете 10 милиона евро в местна банка или да инвестирате за тази сума в страната. Купуването на някой от мегаскъпите имоти в княжеството, които също струват милиони е добро допълнение към молбата ви за гражданство. По този начин поданици на Монако са станали музикалната легенда Елтън Джон, българският тенисист Григор Димитров и съперникът му на корта Новак Джокович. Вторият начин да се сдобиете с гражданство в княжеството е да се ожените за местен жител. Това обаче не ви дава гаранция до живот, защото при евентуален развод автоматично се разделяте и с гражданството си. Избралите да живеят в Монако са предпочели княжеството заради високия стандарт и сигурност, добрата компания от богати и известни съседи и не на последно място заради факта, че държавата е данъчен рай. Ексклузивността да сте поданик на втората най-малка в света страна след Ватикана произтича и от факта, че площта на цялата държава е по-малка от 2 квадратни километра. Затова и като турист можете да я обиколите само за ден. Княжеството е заобиколено изцяло от територията на Франция. Липсата на реални граници може да ви обърка кога точно навлизате на територията на Монако, затова трябва внимателно да следите табелите. За сметка на малката си площ страната е сред най-гъсто населените в света с малко над 35 000 души, от които една трета са родени в богатото княжество. Въпреки този факт държавата не изглежда пренаселена. Безспорно най-известният район на Монако и символ на успех и престиж е един от 4-те квартала в страната – Монте Карло. Дори асфалтът, по който карат уникалните спортни коли, а и пилотите на Формула 1 при провеждането на един от кръговете, блести. Като че ли в него са вградени злато и диаманти. Такива са и колите, които можете да видите паркирани пред известното Казино или съседния емблематичен хотел “Париж”. Докато си пиете кафето в близкото заведение само в рамките на 30 минути ще се почувствате като на дефиле на известни луксозни автомобили. Сградата на казиното е притегателният център за всички, посещаващи княжеството и Монте Карло. Може би защото историята на най-прочутият местен квартал започва именно с тази на Голямото казино. То е най-старото в света и е завършено през 1863 г. Сградата е проектирана от Шарл Гарние, който е и архитект на парижката Гран Опера. Дрескод естествено има – сакото и вратовръзката са задължителни за господата, а дамите често са с вечерни рокли. Залите са в стила на различни епохи – Салонът на Ренесанса, Европейски салон, Бялата зала, залата на Американските игри, Салон на грациите. Залата на Тузовете, “Гран” и великолепната зала “Гарн” не са достъпни за простосмъртните. За туристите има отделен вход и изискванията за облекло не винаги се спазват. Казиното отваря врати в 14 часа. Ако желанието ви да си пробвате късмета в най-старото казино на света е непреодолимо, направете като най-запалените комарджии. Първо потъркайте лявото си коляно за късмет в бронзовата статуя на коня на Луи ХIV, която е пред съседния хотел “Париж”. Ако обичате да се наслаждавате на лукса, макар и не от първа ръка, можете да се разходите и до пристанището, на което са акустирали баровски лодки.   Над 700 г. страната се управлява от фамилията Грималди Оркестърът е по-многоброен от армията Още от 1297 г. Монако се управлява от фамилията Грималди, произхождаща от Италия. Тогава Франческо Грималди и хората му, преоблечени като францискански монаси, с хитрост успяват да завземат княжеството. Негов наследник е и сегашният принц Албер II. Знамето на страната също напомня за делото на първия Грималди в Монако и изобразява двама въоръжени францискански монаси. Заради това, че малката държава просъществувала благодарение на френската армия е и днешният официален език и влияние в княжеството. Монако няма собствена армия, а броят на гвардейците с бели униформи е по-малък от този на хората в княжеския оркестър, който наброява цели 82-ма души. В близост до двореца започват и малките улички на Стария град, в който можете да намерите всякакви сувенири и вкуснотии. Въпреки стандарта, в княжеството цените не са много по-различни, отколкото тези във френските перли Кан и Ница. Валутата, която използват всички в страната е евро. Сред другите задължителни спирки в миниатюрната държава са още Океанографският музей, пред който е поставена и подводницата на вдъхновителя му – Жак-Ив Кусто. Изследователят е бил и един от директорите на музея. Не пропускайте да се разходите и из японската градина или да посетите Катедралата на Монако – ако е достъпна, тъй като там често се извършват тържества на местни граждани и тогава е затворена за туристи. В светата обител са погребани бившите владетели на княжеството. До Монако можете да достегнете с автобус или влак от Франция или съседна Италия. Ако тръгнете от Италия, ще имате шанс да разгледате и близките градове и забележителности като Генуа, Савона, Сан Ремо, Чинкуе Тере, Портофино и защо не Милано и Торино. Ако предпочете да пристигнете от обратната посока на вашето внимание са Ница, Кан, Езе, Сен Пол дьо Ванс и Антиб. Тъй като в Монако няма летище, богаташите кацат най-често в Ница, а след това изминават разстоянието до Монако за 7 минути с хеликоптер.   Съседна Франция изкушава с ароматите на Езе Броите 1000 евро за парфюм със собствен мирис На една ръка разстояние от Монако, извън задължителните курорти на Лазурния бряг, можете да посетите и редица не по-малко прочути и китни малки градчета, които ще ви очароват и вдъхновят. Най-ароматното селце, което като че ли е кацнало върху скала е Езе. Гледката към крепостните стени и романтичните тесни улички са достатъчна причина да се отбиете до него. Но селцето е прочуто и заради друго – фабриките за парфюми тук. Ароматите, създадени от най- добрите “носове”, можете да закупите както от магазините за сувенири, така и от фирмените фабрики. Истински парфюм, а не вода или одеколон, се предлага на цени от около 60 евро за 100 милилитра. Ако броите около 1000 евро, можете да се сдобиете и със собствен аромат, произведен по ваш вкус и предпочитания. Магията на градчето е отчетена и от детския вълшебник Уолт Дисни и е вдъхновение за редица предпочитани от малчуганите филми. В Езе, твърдят, е написана и последната глава от знаменития труд на Фридрих Ницше “Тъй рече Заратустра”. За любителите на кактусите и секулентите задължителна спирка е посветената на тях градина, която се намира на върха на градчето. Ако искате да погледнете от най-високото място в Езе, отбийте се и до църквата “Успение Богородично”. В градчето няма как да се изгубите, защото има две посоки – нагоре и надолу. За сметка на това и двете ви водят до прекрасни местенца, картинни галерии, магазинчета с ръчно направени стоки и сувенири.   Сен Пол дьо Ванс е любим на художниците Артистите плащали сметките си с шедьоври Сен Пол дьо Ванс е френската любов на всички художници и артисти. Пикасо, Марк Шагал, певецът и актьор Ив Монтан са само малка част от запленените от магията на малкото градче. Неслучайно и Шагал е погребан тук, като че ли вперил поглед в синевата на морето под него в далечината. А последният му дом и днес е посещаван от почитатели на художника и любопитни туристи. Няма начин и вие да не се влюбите в градчето. То като че ли е музей на открито, а всеки детайл е вълшебен и изпипан. Галериите за модерно изкуство се редуват с магазинчета за сувенири, които са ръчно направени и артистични като мястото, в което се продават. И днес можете при достатъчно богата сметка да си купите прочути шедьоври, тъй като артистите на само обичали да посещават Сен Пол дьо Ванс, но често плащали и сметките си в кръчмата с някоя от творбите си.    ", "date": "2018.08.27", "title": " В Монако ставаш поданик с 10 млн. евро в банката\t\t\t"}
{"url": "https://trud.bg/%d1%82%d0%b8%d0%b9%d0%ba%d1%8a%d0%bf-%d0%bd%d0%b0%d0%b9-%d0%bc%d0%b0%d0%bb%d0%ba%d0%be%d1%82%d0%be-%d1%81%d1%80%d0%b5%d0%b4-%d0%bd%d0%b0%d0%b9-%d0%bc%d0%b0%d0%bb%d0%ba%d0%b8%d1%82%d0%b5/", "text": "Някои се влюбват в пухкавите топчици, които взимат у дома, но когато те се превърнат в големи четирикраки, отношението сякаш се променя. Тези сладки мъничета обаче остават бебета през целия си живот. Ако се чудите дали да имате нов миниприятел, то това определено е вашият избор. Вземете си едно от очарователните тийкъп кученца – те ще станат идеалният нов член на семейството. Около тях се вихрят спорове Има няколко основни неща, които бъдещите притежатели трябва да знаят за тийкъп кучетата. На първо място, те винаги са по-малки дори и от най-малките породи – това поражда и много противоречия. Тъй като са най-миниатюрните, по тази причина мнозина твърдят: „Може ли това да се нарече куче?” Основанията им са, че техните размери са далеч по-малки от тези на детска играчка, дори някои ветеринари не намират новите четириноги за добро решение от страна на развъждащите ги. Други пък ревностно ги защитават, защото са наистина адски сладки. Това, което повечето развъдници смятат за норма е, че куче, което може да се отгледа и да стигне до размер на тийкъп, трябва да тежи по-малко от 1,800 кг и да е високо под 43 см. Не са само за забавление, изискват постоянни грижи Дори и възрастни, тиийкъп кученцата са много крехки – лесно могат да се наранят, дори падане от диван може да е фатално за тях, което за други породи изобщо не е проблем. Не бива да бъдат оставяни сами и никога не трябва да са без надзор. Все пак, имайки предвид размерите им, можете да ги вземете буквално навсякъде с вас. При тях се забелязва и огромно разнообразие от заболявания, имат по-високи нива на счупени кости от всяка друга порода. Не могат да излизат сами, тъй като се превръщат в лесна плячка за сови, ястреби, други кучета и хищници. Имат малки стомаси и пикочни мехури – по тази причина трябва да се предвидят 4-5 малки хранения на ден, а разходките да са многократни. Поради всички тези причини е лесно да се види, че тийкъп кучетата, колкото и да са сладки, не са подходящи за всеки собственик. Не трябва да ги приемате като покупка на вещ, освен ако не можете да се грижите за мъничето почти през всяка минута от деня (освен ако не работите от дома или за компания, която е приятелски настроена към кучетата).   Само шест породи претендират за „чаени” Ако теглото на кучетата е по-малко от определените стандарти, можете технически да имате всяка порода, която да се „превърне“ в тийкъп. Има обаче само шест, които могат да се поберат в чаша за чай. – Чихуахуа. Едни от най-популярните тийкъп кучета. Те са сладки, но също така принадлежат към една от най-нервните породи. Изключително привързани са и мразят да бъдат сами. Тези интелигентни сладури са доста лесни за трениране и са страхотни кучета за апартаменти, но се нуждаят от много грижи и внимание. – Малтийска булонка. По-рядко срещани, не харесват непознати. Нуждаят се от обучение, за да ограничат прекомерния си лай. Нежни, внимателни и чувствителни кучета, те имат много енергия и обичат да играят. Това е чудесна порода за домакинства с по-големи деца. – Пудел. Независимо от размера, те са добре известни като едни от най-умните. Много приспособими са и се справят добре с промените. Понякога се нуждаят от кратка тренировка и се превръщат в истински обучени кучета. – Померан. Порода, която се нуждае от дресиране. Бдителни и любопитни за света, те са едни от най-популярните породи тийкъп кучета. Имат по-малко енергия и игривост от средното куче, така че пасват на по-спокойно домакинство. Както и при всички породи тийкъп, най-добре е да са в дом предимно с възрастни и по-големи деца. Често са смятани за един от най-подходящите „дамски” любимци. – Йорки. Суперпопулярните кучета са истински личности – смели и уверени. Много са любещи и адаптивни, освен когато става въпрос за деца и други животни. Могат да живеят в почти всяка ситуация – в града, на село, в апартаменти и без двор. Активни са и се нуждаят от много игри и упражнения. – Шитцу. Кучетата от тази порода са едни от най- предпочитаните. Имат дълга и красива козина, която може да бъде оформена в много модни тенденции. Обикновено имат ниски нива на енергия и слабо желание да лаят, това ги прави чудесни за апартаментите. Обичат децата, приемат други домашни любимци, адаптират се към околния свят, за разлика от повечето породи кучета.", "date": "2018.08.27", "title": " Тийкъп – най-малкото сред най-малките кучета\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%89%d0%b8-%d0%b8-%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%b2%d0%bb%d1%8f%d0%b7%d0%be%d1%85%d0%b0-%d0%b2-%d1%81/", "text": "Разследващи и жандармерия влязоха в сградата на „Трейс груп” в столичния кв. „Лозенец”, съобщи  . Именно тази фирма е отговаряла за трасето, на което се случи тежката катастрофа с автобус край Своге. Следователите изнесоха документация на фирмата, като служителите им са оказали пълно съдействие на разследващите. По-рано от компанията съобщиха, че ще дадат пресконференция относно катастрофата край Своге утре, но малко след това заявиха, че я отлагат заради „пълно съдействие на компетентните органи относно започналото разследване“. От проверките на различните министерства, както и на прокуратурата, във връзка с катастрофата на автобус край Своге, при която загинаха 17 души, стана ясно, че „Трейс груп” е отговаряла за ремонта на трасето, където автобусът се е преобърнал. Те са били предупреждавани многократно от АПИ за лошото състояние на пътя и за нуждата да бъде извършен ремонт, но това така и не се е случило. По-рано от фирмата разпространиха официална позиция, в която посочват, че не носят вина за инцидента, тъй като асфалтовата настилка е положена през 2014 г., а пътят е пуснат в експлоатация същата година, но приет през 2016 г. ПОЗИЦИЯ на „Трейс Груп Холд“ АД ОТНОСНО: Изпълнението на рехабилитацията на на път II-16 „Мездра-Своге-Нови Искър“ от км 0+000 до км 81+778.84 Общата дължина на обекта е 82 км Уважаеми дами и господа, Съболезнования за семействата на хората, които загинаха в тежката катастрофа по планинския път на Искърското дефиле. В такива необратими ситуации, в които се отнема човешки живот, ние разбираме ценността на всяка секунда. Поклон към хората, които изгубиха живота си на 25.08.2018 г. С настоящото писмо ще Ви информираме за дейностите, които сме извършили като водещ партньор в обединение ДЗЗД “Трейс Своге“, изпълняващо рехабилитацията. Рехабилитацията на пътя е стартирана на 29.09.2011 г. Ремонтните дейности включват реконструкция и рехабилитация на 23 кръстовища, 5 тунела, 2 жп надлеза и 32 мостови съоръжения, възстановяване на пътната настилка и полагане на плътен асфалт по целия участък, допълнително монтиране и подмяна на предпазни съоръжения. Трасето преминава през 13 населени места. Цялостната рехабилитация на пътя е извършена съгласно проекта и Техническата спецификация. Изпълнението е по стандарта на инженерите консултанти FIDIC, т.нар. Червена книга. По този стандарт изпълнителят е длъжен да съгласува всичко с Инженера – известната британска международна инженерно-консултантска компания – Mott Macdonald. Рехабилитацията се извърши по проект “Транзитни пътища“, чийто инструментариум не позволява на проектантите и изпълнителя да променят вече съществуващото трасе. Асфалтовите настилки са изпълнени през 2014 г., това е и годината, в която пътят е пуснат за експлоатация. Пътят е пуснат в експлоатация две години преди формалното му приемане. Гаранционните срокове обаче, както е регламентирано в Наредбата, започват да текат от датата на подписване на Акт 16, което се случи през 2016 г. През периода на приключване на дейностите от наша страна и издаване на Акт 16, пътят е експлоатиран за нуждите на населението от възложителя. Рехабилитацията е осъществена без да бъде спирано движението по тежкото трасе. Как е поддържан пътят до издаване на акт 16 и в периода след това, ние не можем да вземем отношение. АПИ избира фирма, която да осъществява тази задача. Нашият ангажимент е единствено свързан с евентуални възможни дефекти – отговорност на изпълнителя, които се появяват по трасето в гаранционния двугодишен срок. За 4-годишния период установените такива не са съществени и/или възпрепятстващи или застрашаващи безопасността на движението. Изпълнителят е изпълнявал стриктно и безкомпромисно договорните си задължения. Длъжни сме да подчертаем, че цялото движение на тежкотоварни автомобили, след стартиране на ремонтите по АМ “Хемус“ се пренасочи през Искърското дефиле, което допълнително значително натовари въпросното второкласно трасе. По цялото трасе на второкласния път има поставена вертикална сигнализация и хоризонтална маркировка, указваща ограниченията на скоростта и опасностите по старопланинския път съгласно нормативните изисквания за подобен тип път. Започнали сме задълбочена проверка на пълния набор комуникация с Възложителя, Инженера-консултант, отговорен за изпълнението по правилата на Фидик, и всички отговорни институции, за което ще ви информираме надлежно. Ще окажем пълно съдействие на разследващите органи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.27", "title": " Разследващи и жандармерия влязоха в сградата на „Трейс груп” в София"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b8%d0%bd%d1%84%d0%be%d1%80%d0%bc%d0%b8%d1%80%d0%b0-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84/", "text": "Румен Петков е информирал Негово Светейшество патриарх Неофит относно подготовката на честванията в Русия, посветени на 800-годишнината от рождението на Св. Александър Невски, които ще се състоят през 2021 година. По организацията на събитието е сформиран специален Граждански комитет под председателството на министъра на културата на Руската федерация Владимир Медински и съпредседателството на руския патриарх Кирил. На разговора между Петков и българският патриарх е присъствал и епископ Герасим, главен секретар на Светия синод на БПЦ. Обсъдена е била и темата с възможностите за извършването на реставрационна дейност на сградата на храм-паметник „Свети Александър Невски“ в София. Румен Петков е подарил на патриарх Неофит екземпляр от рядкото и ценното издание на книгата „Държавникът, дипломатът и войнът Александър Невски“, посветено на живота на светеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Румен Петков информира патриарх Неофит за подготовката на честванията в Русия, посветени на 800-годишнината от рождението на Св. Александър Невски"}
{"url": "https://trud.bg/%d0%b4%d0%b6%d0%b8%d0%bf-%d0%b8-%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bf%d1%80%d0%b5%d0%b4-%d1%86%d0%b5%d0%bd%d1%82%d1%80%d0%b0%d0%bb%d0%b0%d1%82%d0%b0/", "text": "Катастрофа стана около 16.00 часа на кръстовището на столичните булеварди „Витоша“ и „Пенчо Славейков“, предаде репортер на „Труд“. Инцидентът, в който участват джип и луксозен мерцедес, се е случил в непосредствена близост до централата на партия ГЕРБ. На място са екипи на полицията, Спешна помощ и пожарната. Движението в участъка е затруднено но не е ограничено. Един от автомобилите участници в катастрофата обаче е спрял на трамвайните релси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.27", "title": " Джип и кола се удариха пред централата на ГЕРБ в София (СНИМКИ)"}
{"url": "https://trud.bg/%d0%b8%d0%bd%d0%b6-%d0%bd%d0%b8%d0%ba%d0%be%d0%bb%d0%b0%d0%b9-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d1%82%d1%80%d0%b5%d0%b9%d1%81-%d0%b3%d1%80%d1%83%d0%bf-%d0%b0%d0%bf/", "text": "Не строителната фирма, а Агенция „Пътна инфраструктура“ определя как да се ремонтира и строи пътят София – Своге, където в събота стана тежката катастрофа със 17 жертви. Това коментира за   председателят на Надзорния съвет на холдинга „Трейс груп“ проф. д.ик.н. инж. Николай Михайлов. Той отбеляза, че възложителят в лицето на Агенция „Пътна инфраструктура“ и проектантът по проекта определят как да бъде извършен ремонтът. „Аз не одобрявам изграждането на бордюри до пътното платно особено в такъв рисков участък, където стана катастрофата“, допълни още Михайлов. Според него при запрашаване на пътя, а след това и при дъжд, мръсотията, която се събира край бордюра, може да намали допълнително сцеплението между гумите и пътното платно. Ремонтът на пътя София – Своге е извършен от дъщерната фирма на холдинга – „Трейс Своге“. От края на юни фирмата е закрита, а капиталът прехвърлен в друго дружество. В договора за ремонт няма изискване какво трябва да бъде сцеплението на трасето, каза Михайлов. „Първо, възможно е да има износване на пътната настилка. В конкретния договор, в документацията няма критерий какво трябва да бъде сцеплението по време на изпълнението. Когато са минали четири години, каквото и да е било сцеплението при нов път, след това то се променя драстично по време експлоатацията. Тук има един голям проблем, защото този път е правен по критериите и нормативните документи за второкласен път, като се е имало предвид, че не е толкова натоварен по времето, когато са правени проектите. Ако строителят е направил пътя преди четири години, проектите са правени няколко години преди това. Разбирате ли, когато е правен проектът, заданието за този път може би са минали поне седем-осем години. Тогава са заложени съвсем други критерии. В последните две-три години вследствие на ремонта на магистрала „Хемус“, основният товарен трафик минава през този път. Тоест в един момент пътят от второкласен се оказва първокласен с много тежък трафик. В тази обстановка, при леви наклони и при тежък трафик много по-бързо се износва самата настилка“, каза Михайлов. Възложителят и проектантът определят стандарта и качеството на ремонта, а не строителят, допълни Михайлов. „В конкретния случай вероятно се е получил и друг проблем. Гледах снимки, понеже не съм в София, че в участъка на катастрофата има бордюр. Пътните специалисти сме изключително против изграждането на бордюри по пътищата, защото те са голям проблем на безопасността, но такива са нормите на проектиране в момента“, каза Михайлов и допълни: „Около бордюра се натрупват праховидни частици. Те особено с смесени с изгорелите газове на тежките автомобили, образуват филм, който е плъзгащ. И когато завали дъжд, този филм започва да работи и може в участъци, особено в участъци с наклони, където се е образувал такъв филм, коефициентът на сцепление да падне много по тези причини, не защото самата настилка има нисък коефициент на сцепление“, обясни Михайлов. Той е на мнение, че трябва да се променят критериите за строителство, особено след климатичните промени в последните години и честите обилни валежи, които също се отразяват на трасетата в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Инж. Николай Михайлов, „Трейс груп“: АПИ определя как да се ремонтира пътят София–Своге, не ние\t\t\t"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d1%8f%d1%82-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb%d0%b8%d1%8f-%d0%ba%d1%80%d0%b0%d0%b9-%d1%81%d0%b2%d0%be%d0%b3%d0%b5/", "text": "45-тонен кран на пожарната пристигна с влекач на мястото на катастрофата в Искърското дефиле край Своге. Той слезе на собствен ход до автобуса, за да го вдигне. Следователи от Националната следствена служба, на която  ,   на мястото на катастрофата. Първите огледи бяха извършени от полицаи от Областната дирекция на МВР. Следствените действия се извършват по ръководството на зам.-главния прокурор и началник на националното следствие Борислав Сарафов. При инцидента край Своге загинаха 17 души, сред които и 13-годишно дете, 21 други пострадаха.  ", "date": "2018.08.27", "title": " Изтеглят катастрофиралия край Своге автобус (СНИМКИ)"}
{"url": "https://trud.bg/%d1%82%d1%80%d0%b8-%d1%82%d1%80%d0%b0%d0%b2%d0%bc%d0%b8-%d0%b8-%d0%b5%d0%b4%d0%b8%d0%bd-%d0%b8%d0%b7%d0%b3%d0%be%d0%bd%d0%b5%d0%bd-%d0%bf%d1%80%d0%b8-%d0%bb%d1%8a%d0%b2%d0%be%d0%b2%d0%b5/", "text": "Облаците   се   сгъстяват   над   националния   отбор   по   волейбол   в   дните   преди   световното   първенство Малко   повече   от   седмица   преди   мача   с   Финландия   във   Варна с   който   ще   бъде   открит   шампионатът около   тима   се   появиха   нови   проблеми Центърът   Светослав   Гоцев диагоналът   Мирослав   Градинаров   и   посрещачът   Тодор   Скримов   останаха   извън   състава   на лъвовете за   контролите   с   Белгия Всичките   имат   травми   в   краката но   се   очаква   да   се   присъединят   към   подготовката   тази   седмица В   тима   се   завръща   и   центърът   Николай   Николов който   бе   извън   игра   през   лятото   заради   дискова   херния От   отбора   обаче   си   тръгва   либерото   Владислав   Иванов Той   бе   изгонен   от   селекционера   Пламен   Константинов след   като   отказа   да   се   върне   в   игра   в   проверката   с   белгийците Все   още   не   е   ясно   дали   на   негово   място   ще   бъде   повикан   друг   играч   или   някой   от   националите   ще   бъде   преквалифициран   за   позицията на   която   титуляр   е   Теодор   Салпаров България   загуби   с втората   контрола   с   Белгия в   която   разпределител   бе   Иван   Станев Най резултатен   за лъвовете с точки   бе   Николай   Пенчев а   Теодор   Тодоров   добави т До   световното   националите   имат   още   две   проверки с   Египет   на и септември", "date": "2018.08.27", "title": " Три травми и един изгонен при „лъвовете“"}
{"url": "https://trud.bg/%d0%b8%d0%bb%d0%b8%d0%b0%d0%bd%d0%b0-%d1%80%d0%b0%d0%b5%d0%b2%d0%b0-%d1%85%d0%b2%d0%b0%d0%bb%d0%b8-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%bd%d0%b5-%d1%81/", "text": "Много   висока   оценка   за   представянето   на   националките   по   художествена   гимнастика   на   световната   купа   в   Казан   Русия даде   президентът   на   родната   федерация   Илиана   Раева В   надпреварата   ансамбълът   спечели   бронз   в   многобоя   и   сребро   на   пет   обръча а   Боряна   Калейн   взе   бронз   на   обръч „ Вече   имаме   три   индивидуални   гимнастички които   печелят   медали   от   световни   купи Катрин Невяна   и   Боряна написа   Раева   във   Фейсбук Само   Русия   и   България   могат   да   се   похвалят   с   това България   разполага   с   много   силен   отбор след   близо щях   да   напиша години но   май   са   много   повече", "date": "2018.08.27", "title": " Илиана Раева хвали гимнастичките: Не сме имали такъв отбор от 20 години"}
{"url": "https://trud.bg/%d0%ba%d0%b0%d1%82-%d0%be%d1%82%d0%bd%d0%b5-152-%d0%ba%d0%bd%d0%b8%d0%b6%d0%ba%d0%b8-%d0%bd%d0%b0-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%b7%d0%b0-%d0%b4%d0%b2%d0%b0-%d0%b4/", "text": "Продължават проверките на полицията в рамките на ежедневния засилен контрол по пътищата на страната, съобщиха от МВР. От петък до неделя полицейските екипи са проверили 13 350 моторни превозни средства и 18 195 души. Установени са общо 11 078 нарушения, от които 3 678 са за управление на МПС с превишена скорост. Издадени са 5 500 фиша и 1 900 акта за установени административни нарушения. Отнети са 152 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 694 електронни фиша. Засилените проверки ще продължат до края на месец септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.27", "title": " КАТ отне 152 книжки на нарушители за два дни"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d1%81%d0%bb%d0%b0%d0%b3%d0%b0-%d0%ba%d1%80%d0%b0%d0%b9-%d0%b4%d0%be%d0%b3%d0%be%d0%b4%d0%b8%d0%bd%d0%b0/", "text": "Роджър   Федерер   призна че   обмисля   оттегляне   от   тениса   след   демонстративния   турнир Лейвър   Къп през   септември   догодина Надпреварата   беше   преместена   в   Женева а   Маестрото   ще   се   опита   да   убеди   останалите   от   световния   елит   да   участват „ Когато   разбрах че   са   го   преместили   в   Женева си   помислих че   би   било   чудесен   начин   да   завърша   кариерата   си заяви   швейцарският   ветеран Ще   говоря   с   момчетата   от топ   четири и   със   Стан   Вавринка   също   да   участват Федерер   ще   участва   и   в   тазгодишното   издание а   негови   съотборници   в   тима   на   Европа   са   Григор   Димитров Новак   Джокович Александър   Зверев Давид   Гофен   и   Кайл   Едмънд", "date": "2018.08.27", "title": " Федерер слага край догодина?"}
{"url": "https://trud.bg/%d0%bd%d0%b0%d0%b4-30-000-%d0%b4%d1%83%d1%88%d0%b8-%d0%b3%d0%bb%d0%b5%d0%b4%d0%b0%d1%85%d0%b0-%d0%bc%d0%be%d1%82%d0%be%d0%ba%d1%80%d0%be%d1%81/", "text": "Зажаднелите за шоу почитатели на мотокроса препълниха мотополигон „Горна Росица” в Севлиево за първото състезание от световния шампионат на българска земя от четири години насам. Организаторите обявиха, че над 30 000 зрители са гледали Гран при на България. Дълги опашки от автомобили с фенове се извиха още от ранни зори в неделния ден на трасето. ТАм паралелно с кръга от световния шампионат в кралския клас  MXGP  и в клас  MX2  се проведе и кръг от европейския шампионат в класове  MX250  и  MX300 . Публиката подкрепяше горещо нашите представители и най-вече Петър Петров с „Хонда”, който е от Севлиево. Той завърши на 16-о място в първия манш и на 19-о място във втория. Българинът добави 6 точки към актива си в световния шампионат в клас  MXGP , в който убедителна победа взе холандецът Джефри Херлингс с КТМ. В клас  MX2  на световния шампионат Алекс Димитров с КТМ спечели първите си точки, като финишира 20-и и 19-и в двата манша, а първи стана латвиецът Пол Йонас с КТМ. Майкъл Иванов с КТМ изпусна да влезе в тройката в клас  MX250  на европейския шампионат. Той завърши 5-и в първия манш и поведе във втория, но падна два пъти и в общото класиране зае 13-а позиция. В същия клас Николай Малинов с КТМ и Станислав Цеклеов с КТМ се наредиха 23-и и 24-и. Призьорите бяха наградени от шефа на Организационния комитет на Гран при на България Румен Петков и от шефа на Европейския мотоциклетен съюз Волфганг Сръб. Двамата похвалиха перфектната организация на състезанието, като изразиха благодарност към правителството за финансовата подкрепа и на президента на мотоциклетната федерация Богдан Николов за труда по домакинството.", "date": "2018.08.27", "title": " Над 30 000 души гледаха мотокрос"}
{"url": "https://trud.bg/%d0%bb%d1%8e%d0%b8%d1%81-%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%84%d0%b5%d1%80%d0%b0%d1%80%d0%b8-%d0%bf%d1%80%d0%b0%d0%b2%d0%b8-%d1%82%d1%80%d0%b8%d0%ba%d0%be%d0%b2/", "text": "Люис   Хамилтън   преживя   тежко   второто   място   в   Гран   при   на   Белгия което   стопи   преднината   му   на   върха   на   класирането   във   Формула до   точки Звездата   на Мерцедес намекна че   отличното   представяне   на   колата   на Ферари на   пистата Спа е   постигнато   в   нарушение   на   техническите   регулации „ Те   имат   своите   трикове   и   това   им   помага   да   развиват   болида заяви   британецът Всички   отбори   имат   някакви   тайни но   триковете   са   нещо   специално Но   аз   няма   как   да   знам   какво   точно   правят Думите   му   ядосаха   състезателния   директор   на   Формула  1  Чарли   Уайтинг . „ Ние   знаем   много   за   колата   на  „ Ферари “,  няма   как   Люис   да   има   същата   информация “,  отговори   Уайтинг . Главният   съдия   отчете   първата   успешна   намеса   на   съоръжението  „ ореол “,  което   бе   монтирано   пред   главата   на   пилота .  Според   Уайгинг   именно   облата   рама   е   спасила   новобранеца   от  „ Заубер “  Шарл   Льоклер   от   удара   в   главата   по   време   на   катастрофата   след   старта   на  „ Спа “,  когато   колата   на   Фернандо   Алонсо   прелетя   над   колоната . „ Имаше   ясни   отпечатъци   от   гуми   както   по   шасито ,  така   и   по  „ ореола “ –  заяви   Уайтинг . –  Не   сме   правили   подробни   изследвания   на   инцидента ,  но   в   малко   въображение   можете   да   си   представите   какво   щеше   да   е ,  ако   отпечатъците   бяха   по   главата   на   Льоклер .“ Алонсо   пък   хвърли   вината   за   инцидента   върху   Нико   Хюлкенберг ,  който   го   блъсна   отзад . „ Явно   беше   решил   да   си   поиграе   на   боулинг   с   нас  –  заяви   испанецът . –  Видях   го   в   огледалата ,  отдавна   беше   изпуснал   момента   да   намали   преди   завоя .“", "date": "2018.08.27", "title": " Люис Хамилтън: „Ферари“ прави трикове с колата"}
{"url": "https://trud.bg/%d1%87%d0%b0%d0%ba%d0%b0%d0%bd-%d0%b2-%d1%81%d0%bb%d0%b0%d0%b2%d0%b8%d1%8f-%d0%bf%d0%be%d1%87%d0%bd%d0%b0-%d1%81-%d0%b5%d0%bd%d0%b5%d1%80%d0%b3%d0%b8/", "text": "„Славия“ чака Димитър Рангелов, за да реши проблемите в атака, но нападателят започна тренировки с германския третодивизионен „Енерги“ (Котбус). 35-годишният играч е свободен агент от юни, след като през миналия сезон записа 9 гола и 6 асистенции в 27 мача за турския втородивизионен „Юмранийеспор“. Българинът има общо 3 сезона в кариерата си за тима от Котбус, като в 84 двубоя за клуба е вкарал 31 попадения. Треньорът Клаус-Дитер Волитц обясни, че българинът е помолил да поддържа форма с „Енерги“. „Не сме се разбирали нещо с него, нямаме дори и устно споразумение за каквото и да е – каза наставникът. – Не искам нито да изключвам, нито да спекулирам, че той още веднъж ще облече екипа на „Енерги“. Франк Ноак, немски журналист от Котбус, изрази съмненията си, че Рангелов ще остане в клуба. „Просто политиката е такава – обясни репорерът на електронното издание „LR online”. – В отбора има само двама играчи над 30 години, а „Енерги“ залага на млади момчета. Част от феновете са ентусиазирани от възможността Рангелов отново да играе за тима, но това означава да се обърне гръб на три обещаващи момчета в атака.“ Рангелов има принципна договорка да се завърне в родния си клуб „Славия“, ако не си намери отбор в чужбина. На „Овча купел“ го очакват с нетърпение, тъй като „белите“ изпитват затруднения в предни позиции след продажбата на Ивайло Димитров-Косъма. Бившият нападател на тима вече има 4 попадения в пет мача за арменския „Арарат“. Снимка: Twitter", "date": "2018.08.27", "title": " Чакан в „Славия“ почна с „Енерги“"}
{"url": "https://trud.bg/%d1%81%d0%b0%d0%bc%d0%be-%d0%b2-%d0%b1%d1%83%d1%80%d0%b3%d0%b0%d1%81-%d0%bf%d1%8a%d0%bb%d0%bd%d1%8f%d1%82-%d0%b1%d0%b0%d1%81%d0%b5%d0%b9%d0%bd-%d1%81-%d0%b8%d0%b7%d0%ba%d1%83%d1%81%d1%82/", "text": "Младежки културен център, сдружение „Танц БГ“ и инициативата „Бургас харесва младите“ за втори път ще организират фестивала за съвременни изкуства „Вода“. „Нетрадиционно“ и Много интересно“ – това са най-честите отзиви на посетителите от първото издание миналата година. Фестивалът ще се проведе в периода 14 – 16 септември, отново в изпразнения плувен басейн и съседни пространства в МКЦ, съобщават от Община Бургас. В програмата ще бъдат представени творби от български и международни визуални артисти в областите видео, инсталации, фотография и артистични трансформации. Фестивалното пространство включва закритият басейн с размери 25 х 12,5 метра и множеството по-малки помещения – съблекални, бани, коридори, котелно помещение, стрелбище и други пространства, оформящи своеобразен лабиринт. Произведенията ще бъдат разположени в помещенията на басейна и околното пространство. Зрителите ще преминават през случващи се пред тях презентации в избрана от тях последователност. Билети за „Вода“ можете да закупите до 31 август на промоционални цени от касата на МКЦ (етаж 2, офис „Касиер“) на цена 15 лв. за целия период на фестивала. След това на касата на НХК и на входа в дните на събитието, цена – 10 лв. за един ден, 25 лв. за трите дни. Фестивалът за съвременни изкуства „Вода“ се организира и с финансовата подкрепа на Министерство на Културата, Община Бургас, с подкрепата на Art Council Korea, Korea Dance Abroad и ОП „Спортни Имоти“. Ето и какво очаква посетителите по дни: ФЕСТИВАЛЕН ПЪЗЕЛ  От 18.00 ч., всеки фестивален ден избери сам своя маршрут в лабиринта на басейна и виж: Инсталации, фотография и видео от български и международни визуални артисти. ОСНОВНА ПРОГРАМА 14 септември, 2018 18.00 ч. – ФЕСТИВАЛЕН ПЪЗЕЛ 19.00 ч. – „ХРОНОЛОГ“ – спектакъл за възрастни на Куклен театър – Видин, България и Театър „De la massue“- Ница, Франция. Спектакъл за възрастни по идея на Езекел Гарсия Домеу. 21.00 ч. – „ВОДА“ представя СОЛО ТАНЦ „DEATH GIVES LIFE / СМЪРТТА ДАВА ЖИВОТ“ – хореография и изпълнение: Александра Драгова, България. „UNINHABITED ISLAND / НЕОБИТАЕМ ОСТРОВ “ – хореография и изпълнение: Jung Jae Woo, Южна Корея /Награда Best Dancer от Seoul International Choreography Festival 2017/ 21.30 ч. – ФЕСТИВАЛНО ПАРТИ с DJ Antonio Ferrarese, Италия. 15 септември, 2018 18.00 ч. – ФЕСТИВАЛЕН ПЪЗЕЛ 19.00 ч. – „РОТОР“ – Перформативна Автоматична Система (ПАС) на Венелин Шурелов, България /SubHuman Theatre/ 20.30 ч. – „RUNNERS HIGH / ВЪРХЪТ НА БЕГАЧА“ – съвременен танцов спектакъл, ко- продукция на Танцова компания „ДЮН“,България и Lee Jung In Creation Dance company, Южна Корея. Хореография: Lee Jung In,, Южна Корея. 16 септември, 2018 18.00 ч. – ФЕСТИВАЛЕН ПЪЗЕЛ 19.00 ч. – „TНЕ SPACE IN BETWEEN / ПРОСТРАНСТВОТО ПОМЕЖДУ“ – интерактивен пърформанс на Искра Иванова, Идея, концепция и текст: Искра Иванова и Светлозара Христова, България 20.30 ч. – „IN-BETWEEN / МЕЖДУ“ – съвременен танцов спектакъл на компания Стрийм Денс, България. Хореография: Ангелина Гаврилова и Филип Миланов, България.", "date": "2018.08.27", "title": " Само в Бургас – пълнят басейн с изкуство вместо с вода\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d0%b2%d0%be%d0%b7%d0%b8%d0%bb-23-%d0%bc%d0%b0-%d0%bf%d1%8a/", "text": "Полицаи от Плевен са засекли шофьор на автобус, возил пътници след употреба на алкохол, съобщи говорител на полицията. Вчера, около 14 ч., на разклона за гр. Славяново в посока София, служители на сектор „Пътна полиция“ са спрели за проверка автобуса. Установено е, че водачът – 56-годишен от Русе, е зад волана с 0,87 промила алкохолна концентрация. Съставен е акт. Автобусът е извършвал редовен превоз на пътници по линията Русе – София. В превозното средство е имало 23-ма пътници. Извикан е друг правоспособен водач на фирмата да управлява автобуса, уточняват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Хванаха шофьор на автобус, возил 23-ма пътници с 0,87 промила"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b8%d0%b2%d0%b0%d0%bd%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "– Г-н Иванов, според Вас щеше ли да се стигне до трагедията край Своге, ако крайпътната мантинела беше по-висок клас?  – Според европейската норма, която предписва и изследва всички видове ограничителни системи, те биват няколко вида и съответно задържат леки автомобили или тежкотоварни такива. Няма обаче панацея за всеки конкретен случай, всички обстоятелства и всяка конкретна грешка. Нормата е направена така, че да върши работа при най-често срещаните пътно-транспортни произшествия, когато удърът в мантинелата е под ъгъл 15-20 градуса. И е право на проектанта, съгласно техническите спецификации на пътната агенция, каква точно система да препоръча. Ограничителната система е такава, каквато проектантът на пътя е предвидил. Той е изходил при проектирането от факта, че по това трасе пред повечето време преминават предимно леки автомобили. И е сложил ограничителна ситема, която задържа коли, а не автобуси или камиони. Така е проектирана и проектантът носи отговорност за това. След това, заради ремонт на други основни пътища, през това трасе се пренасочва тежкотоварен трафик. Но това се случва и е нормално при ремонт, движението да се пренасочи. Ограничителната система е изпълнявана в края на 2011 г., началото на 2012 г. Преди това да се случи, няколко месеца по-рано, е имало катастрофа с ТИР, който се е ударил в бетонна стена, завъртял се е и се ударил в ограничителната система. За щастие е нямало пострадали автомобили, а ТИР-ът е останал на пътното платно. След което Община Своге възлага ремонт на тази ограничителна система на неизвестно коя фирма. За да не се случи подобна ситуация със следващ автобус, на друго място в България и пак да търсим виновния, са нужни законови промени. В Закона за пътищата е записано, че когато републикански път преминава през урбанизирана територия, какъвто е случая, пътната агенция отговаря за поддържане на трасето от ръб платно до ръб платно. Тоест единствено за асфалта и маркировката. Принадлежностите отстрани като тротоари, канавки, пътни знаци и ограничителни системи се поддържат от общината. Нужна е обаче промяна в закона, защото общините нямат капацитет да ги поддържат. Единствената община, която прави това е София, защото те, без да са задължени законово, спазват правилата и нормите на Агенция „Пътна инфраструктура“. Другите общини решават сами как да постъпят. Защото ако например се открадне пътен знак като „Стоп“ и той не се подмени навреме, това също е престъпление. Докато чакаме общината да сложи знак и гадаем дали той ще е с подходящото светлоотразяване, както е според нормите, каква ще е стойката, могат да се случат много неща. Докато не променим този закон това нещо може да се случи във всяка една община. – Какво друго трябва да се предприеме, за да не случва отново подобна трагедия? – По директива на ЕС сме задължени да правим одити по пътна безопасност и инспекции по пътна безопасност, която се възлага на съответен външен изпълнител със съответната квалификация и експертиза. В България имаме такива. Директивата е такава, защото не е подходящо собственикът сам да прави инспекция на себе си. Агенция „Пътна инфраструктура“ е собственик и сам прави инспекция на себе си чрез Института по пътища и мостове. Тази евродиректива ни задължава да правим такива външни одити само на пътищата, които са част от европейската пътна мрежа. Ние имаме нужда да разширим обхвата на тези правила и за републиканската пътна мрежа. Видимо е, че ЕС иска да запази живота на европейските граждани, но ние също сме европейци. По тези пътища пътуват моите деца, моите родители и аз самият. И затова от Българска Браншова асоциация „Пътна безопасност“ призоваваме за разширени на обхвата на тези външни одити. – Какво би се променило, ако на пътя бе направен външен одит? – Който и да е външен одитор ще види, че пътят има голям надлъжен наклон, имаме спускане. На второ място имаме крива. Един знак за намаляване на скоростта до 40 километра в час само по себе си не е достатъчен. Защото сами знаете, че не всички шофьори спазват ограничението. Този знак не може да накара водачът да не бъде лош и да стане изряден. Това трябва да го накара инфраструктурата. В случая един одитор или инспектор би предписал да се направят неравности още преди завоя. Като фрезоване на асфалта, което да предупреждава шумово водачът и да го принуди да намали скоростта. Но тук не опираме до това да търсим виновника, а да извадим препоръки. Важно е естествено и мерките, които биха се предписали при външен одит да се изпълнят. За това е нужно и собственикът на пътя – АПИ да получи нужното финансиране, за да изпълни тези предписания. Системата е крайно недофинансирана от над 10 години. Оттам идват икономиите и накрая цялото общество ги плаща жестоко. Ако системата остане същата, винаги ще можем да намерим като мародери виновника и да го накажем или сменим. Но следващият, който дойде ще постигне подобни резултати. И ще ги сменяме един след друг, докато накрая няма кандидати. – Може ли качеството на асфалта да е причина за катастрофата? – За проекта има издадено строително разрешение и съответно приемателна комисия. Той е подготвен от проектант, след това резидент-инженер и консултант са одобрявали всички рецепти и е следено дали всички тези рецепти са спазени във всички участъци на трасето. След като комисията е приела пътя се счита, че всичко е било по норма при пускането му, а ако има дефект, той е дошъл в процеса на експлоатация. Такъв може да се появи по много причини и те трябва да бъдат изследвани. И да се отстранят по законов начин. Причината не може да се намери тук и сега, веднага, нужни са експертизи. Не може просто да разлеем едно шише на пътя и да си направим изводи. – Може ли с просто око да се види какъв е съставът на асфалта и дали той е с достатъчно сцепление? – Господ ни е дал очи, които могат да виждат определен тип неща. Оттам нататък цивилизацията през вековете е измислила редица достижения. Ако не виждаш – да сложиш очила, ако отиваш на лов – да гледаш през оптика. Така че с просто око не може да се види това, има изследвания и анализи, с които да се докажат нещата.", "date": "2018.08.27", "title": " Николай Иванов, председател на Българска браншова асоциация „Пътна безопасност“ пред „Труд“: Частни одитори да следят за безопасността на пътищата\t\t\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%bc%d1%8a%d0%b6%d0%b5-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d1%80%d0%b0%d0%b7%d0%b1%d0%b8%d0%b2%d0%b0%d0%bd%d0%b5/", "text": "Плевенската полиция задържа петима мъже по случая с вандалските действия в Центъра за деца с аутизъм. Петима мъже са задържани за срок от 24 часа по Закона за МВР, уточниха от пресцентъра на Областната дирекция на МВР в Плевен, предаде  . В Центъра през нощта на 24-ти срещу 25-и са нанесени щети с брадви. Владислава Цолова – председател на фондация „Стъпка за невидимите деца на България“ обясни: „Влезли са с чукове, с брадви и са натрошили всичко. Направили са пожар. Донесли са си и пожарогасител с цел да не се самозапалят вероятно, който е останал там. Службите от Плевенската полиция вчера са били на място, взимали са натривки“.", "date": "2018.08.27", "title": " Петима мъже са задържани за разбиването на Центъра за деца с аутизъм в Плевен"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d1%81-%d0%bc%d0%b0%d0%b4%d1%83%d1%80%d0%be-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%b0-%d0%b2%d0%b5%d0%bd%d0%b5%d1%86%d1%83%d0%b5%d0%bb%d1%86/", "text": "Президентът на Венецуела Николас Мадуро предложи на сънародниците си да спестяват в злато. За целта Централната банка започва да продава умалени кюлчета от най-ценния метал. Инфлацията във Венецуела е неудържима. Жителите на страната непрекъснато търсят нов живот зад граница. Президенът на Венецуела предложи поредната мярка против главоломната хиперинфлация от 82 000% – продажба на злато. „Имам няколкостотин златни парчета, които ще станат милиони,така че венецуелският народ да може да спестява в злато.Представям двата вида златни кюлчета – едното е от грам и половина, второто от два грама и половина.“, заяви Мадуро. По-тежкото кюлче струва 105 долара. Златото е от Гвиана. Продажбата му е част от пакета реформи, които включват увеличаване на заплатите 34 пъти и по-лесна обмяна на долари. Най-евтиният бензин в света – венецуелският, ще поскъпне в края на септември. С напускащите я венецуелци обаче страната е изправена пред тежка мигрантска криза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Николас Мадуро предложи на венецуелците да спестяват в злато"}
{"url": "https://trud.bg/%d1%83%d0%b5%d1%84%d0%b0-%d1%83%d0%b4%d0%b0%d1%80%d0%b8-%d0%bf%d0%be-%d0%bb%d0%b5%d0%b2%d1%81%d0%ba%d0%b8/", "text": "УЕФА наказа „Левски“ с 40 000 евро и два мача пред празни трибуни. В следващите две домакинства от евротурнирите „сините“ ще играят пред закрити врата. Причината за тежката санкция са ексцесиите след мача на „Левски“ с „Вадуц“ (3:2). УЕФА санкционира поведението на феновете на „сините“ срещу тима от Лихтенщайн. Заради хвърлени предмети на терена, счупени седалки, расистко поведение и нахлуване на привърженици от секторите „Б“ и „В“ отборът от „Герена“ ще претърпи сериозната санкция. Запалянковците се провиниха и в Лихтенщайн, като наложената глоба е за общо провинение в двата мача. „Поне още 100 хил. евро загубихме, заради мачовете, които няма да се играят пред публика“, заявиха от „Левски“. Миналата година, след мачовете с „Марибор“, „Левски“ беше наказан да играе при затворен сектор „Б“ срещу „Сутиеска“ и празен стадион срещу „Хайдук“.", "date": "2018.08.27", "title": " УЕФА удари по „Левски“"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0-%d0%b1%d0%b0%d0%bd%d0%ba%d0%b0-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d0%bd/", "text": "Централната банка (ЦБ) на Турция опроверга твърденията, че е започнала да печата пари без покритие, пише вестник „Хюриет”. В официалния сайт на финансовата институция се дава отговор на въпроса дали зачестилите напоследък нови емисии на турски лири означават „по-хлабава„ парична политика. „Общо пусканите на пазара банкноти от ЦБ и изсечените от Държавната хазна монети в обръщение, обобщават нашата емисионна политика. Това количество, като правило, се определя от исканията за налични пари от индивидуалните лица и от банките. Ако се увеличава обемът на новите емисии, това означава ли, че ЦБ „печата пари без покритие”? Или какъвто е по-специализираният технически израз – „прилага ли се разхлабена парична политика”? Отговорът на този въпрос е – Категорично не.”, се посочва в официалната позиция на ЦБ, цитирана от „Хюриет”.  ", "date": "2018.08.27", "title": " Турската централна банка отхвърли информации, че печата пари без покритие"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d0%b2%d0%b0%d0%b4%d0%b8%d1%85%d0%b0-%d0%ba%d1%80%d0%b0%d0%b2%d0%b0-%d0%be%d1%82-%d0%b2%d0%b8%d0%ba-%d1%88%d0%b0%d1%85%d1%82%d0%b0-%d1%81-%d0%ba/", "text": "Крава се отдели от стадото и падна във ВиК-шахта в землището на шуменския квартал „Дивдядово“. Инцидентът, който довел и до авария на кран, станал към 16 часа в неделя, но спасители от Районата служба за пожарна безопасност в Шумен успяли да извадят бедстващото животно. Опазили го и живо, без травми. След тях в действие влезли и техници на ВиК-дружеството да ремонтират крана. Шахтата към захранващ водопровод била дълбока към 2 метра и доста голяма, разказа Красимир Колев, шеф на районна служба. Наложило се спасителният екип да ползва кран към специализиран камион. Кравата била привързана с колани и успешно изтеглена. Огнеборци помогнали и на шуменско семейство, което с ужас съобщило на тел.112, че имат змия в дома си. Смокът се бил вмъкнал в стая на приземен етаж на къща на ул.“Университетска“. Ловък екип изловил влечугото със специално устройство и я пуснал на отдалечено от града място. През почивните дни спасителите се отзовали и на сигнал за оси, превзели къща в град Велики Преслав. Още по-опасни били стършели, които се били настанили в комин на дом на ул.“Тича“ в село Овчарово. Екип третирал и тяхното гнездо с препарат.  ", "date": "2018.08.27", "title": " Спасители вадиха крава от ВиК-шахта с кран\t\t\t"}
{"url": "https://trud.bg/%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb%d0%b8-%d1%81%d0%b0-%d0%b8%d0%b7%d0%b7%d0%b5%d0%bb%d0%b8-%d0%b2%d1%81%d0%b8%d1%87%d0%ba%d0%b8-%d0%b4%d0%be%d0%ba%d1%83%d0%bc%d0%b5%d0%bd/", "text": "Днес в централния офис на „Трейс Груп Холд“ АД следователи от Национална следствена служба   във връзка с изнесените вчера данни от Главния прокурор, касаещи разследването на състоянието на Път II-16 Елисейна – Своге, съобщиха от компанията. Представители на Холдинга оказаха пълно съдействие на следователите, във връзка с набавяне на цялата необходима документация, касаеща проектирането, възлагането, изпълнението и приемането на обекта: „Проект Транзитни пътища V, ЛОТ 17, II-16 Мездра-Елисейна-Нови Искър“. „Трейс Груп Холд“ АД изразява готовност за цялостно съдействие на разследването, посочват още от компанията. Рехабилитация на път II–16 „Мездра–Елисейна-Своге-Нови Искър” се е осъществила в общо три участъка: -Участък 1: Път II-16 от км 0+000 до км 22+544,90 „ Мездра–Ребарково–Елисейна”  -Участък 2: Път II–16 от км 22+550 до км 50+790.53 „Елисейна–Своге”  -Участък 3: Път II–16 от км 50+790.53 до км 81+778.84 „Своге–Нови Искър” Проектът се финансира от Европейската инвестиционна банка и републиканския бюджет, като общата сума възлиза на 23 629 673 €. Изпълнител на обекта е Сдружение „Трейс Своге” с водещ парньор „Трейс Груп Холд” АД и парньор “Пътно поддържане-Дупница”. Строителният надзор се осъществява от „Пътконсулт 2000”, а проектът е дело на „Виа план” ЕООД, гр. София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.27", "title": " Следователи са иззели от „Трейс“ всички документи за ремонта на пътя край Своге"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d1%81%d0%b0-2/", "text": "Прессекретарят на министерството на отбраната на Русия генерал-майор Игор Конашенков предупреди, че САЩ засилват броя на носителите на крилати ракети в района на Близкия изток за удар по правителствените сили на Сирия след планиращата се провокация, при която може би ще се използва химическо оръжие в провинция Идлиб, предаде ТАСС. „САЩ продължават да засилват групировката си носители на крилати ракети в региона на Близкия изток, свързана с подготовката в провинция Идлиб на поредната провокация с инсцениране на „използване на химическо оръжие“, заяви генерал-майорът. Той уточни, че „подготовката е ново потвърждение за намерението на САЩ да се възползват от инсценировката от терористите от „Джебхат ан Нусра“ при активното участие на британските специални служби в провинцията Идлиб“ на „употреба на химическо оръжие“ от страна на сирийските правителствени сили. Конашенков напомни, че на 25 август в Средиземно море влезе ескадреният миноносец на САЩ „Рос“ с 28 крилати ракети „Томахоук“, с обхват достигащ до Сирия. По-рано в Персийския завил влезе американският разрушител „Съливанс“ с 56 крилати ракети. А на летище „Ел Удейд“ в Катар е разположен бомбардировач В-1В на САЩ с 24 крилати ракети „въздух-повърхност“ JASSM. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.27", "title": " Руското министерство на отбраната: САЩ засилват броя на носителите на крилати ракети в района на Близкия изток"}
{"url": "https://trud.bg/%d1%80%d1%83%d1%81%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%ba%d0%b8%d1%80%d0%b8%d0%bb-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b1%d0%be%d0%bb%d0%b5/", "text": "В съболезнователно писмо до патриарх Неофит руският патриарх Кирил изразява съболезнования на близките и роднините на загиналите в автобусната катастрофа край Своге. „С болка в сърцето научих за трагичната катастрофа, отнела живота на голяма група поклонници, посещаващи манастира „Седемте престола“, пише той. Патриарх Кирил уточнява, че изразява дълбоките съболезнования на епископата, клира, монасите и цялата Руска православна църква. Публикуваме пълния текст на съболезнователното писмо (на руски език): „Его Святейшеству, Святейшему Неофиту, Митрополиту Софийскому, Патриарху Болгарскому Ваше Святейшество, возлюбленный Собрат и Сослужитель у Престола Божия! С болью в сердце узнал о трагической автокатастрофе, унесшей жизни большой группы паломников, посещавших обитель Семи Престолов. Приношу Вашей Святыне глубокие соболезнования от имени епископата, клира, монашествующих и всей Полноты Русской Православной Церкви. Господь Иисус Христос да упокоит души погибших в селениях праведных и да ниспошлет Свое утешение их родным и близким. С братской любовью во Христе +КИРИЛЛ, ПАТРИАРХ МОСКОВСКИЙ И ВСЕЯ РУСИ“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Руският патриарх Кирил изрази съболезнования за семействата на жертвите от катастрофата в Своге"}
{"url": "https://trud.bg/%d0%bf%d1%80%d0%b5%d0%bf%d0%b0%d1%82%d0%b8%d0%bb%d0%b8%d1%8f%d1%82-%d0%bc%d1%8a%d0%b4%d1%80%d0%b5%d1%86-%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d1%83%d0%bc%d0%b8%d1%80%d0%b0/", "text": "Това е единственото оцеляло от турско време дърво, служило за бесилка През 1910 г. човечеството очаквало със страх преминаването на Халеевата комета близо до Земята. Френски астроном предупредил в “Ню Йорк Таймс”, че отровен газ от опашката й може да навлезе в атмосферата. Последиците за живота на всички щели да бъдат фатални. Останалите учени отхвърлили френската хипотеза. Но въпреки това паниката плъзнала, имало хора, които запечатали домовете си, купили си противогази. През Океана, където индустрията яхнала събитието, започнали да се продават дори “противокометни” хапчета. Прогнозата за апокалипсиса вероятно е стигнала и до България. Как вестта е била посрещната в Сливен? Според митологизираната случка, и млади, и стари зарязали къщите си. Нямало никакво значение кой колко е богат и кой колко – беден. Всички се изнесли в Балкана над града и го ударили на пиршество. Българи, роми, евреи, турци заедно разтворили бохчите с ядене и пиене. И заедно, с песни и танци, “зачакали” огнения меч на кометата и края на света…Преданието не се интересува какво се е случило, след като манджата свършила, а потопът, за щастие, не настъпил. Но случката продължила да живее. И се е превърнала в сюжет за художника Иван Савов. Масленото платно е създадено по образа на Божигробските ерусалимии. В картината има много символи на града: Старата часовникова кула, първата фабрика за сукно на Балканите, собственост на Добри Желязков, Сините скали, пещерите “Змееви дупки”. А в средата й, сякаш център на някаква Вселена, е Стария бряст. “Стария бряст” е прозвище. Кога и от кого е дадено на хилядолетното сливенско дърво, не може да се каже. Със сигурност обаче то е най-известният полски бряст в България. Оцелял е от прочутата Древна българска гора. Някога е бил извън населеното място, сега е в началото на ларгото, на метри от общината. И като в картината, пак е в центъра, но не само географски. Със Стария бряст са свързани толкова истории, колкото са жителите на града и техните общи преживелици – тъжни, весели, празнични, делнични, любовни, всякакви. За жалост, за първи път, през това лято, дървото съвсем не се разлисти. От него останаха само пожълтели, сухи вършини. Бе поставена май окончателната му диагноза: то умира заради болести. Думата тук не е за холандската болест, която го яде и убива. А за реалните и не толкова реални истории, свързани с него, които са като някогашните му клони – несиметрични и причудливи. Според легендата, първият му клон изгубил живината си, когато бил заловен и убит войводата Злати Кокарчоолу. “Бил е сред най-известните хайдути и хайдушки водачи. Между всичките предания за него, в които акцент е голямата му сила, изпъква онова за гибелта му”, съобщава в своя монография етнологът и фолклорист д-р Владимир Демирев. Злати войвода бил неуязвим и защото имал криле под мишниците. Затова, като го заловили, тялото му било насечено. Криле не открили, но извадили сърцето му – голямо и “чаталесто”. Главата му набили на кол пред конака в Сливен. А конакът се намирал по онова време до бряста. От тогава, след убийството на войводата, един от клоните му започнал да съхне… Друг сливенски изследовател, историкът Васил Дечев, разказва, че по време на Освободителната война, през 1877 г. се засилили гоненията и неколкостотин души били обесени по старите дървета в града. На бряста – също. Някак странно звучи констатацията на историка, че “Стария бряст може да се окаже единственото оцеляло от турско време дърво, служило за бесилка”. През 1925 г. до него са били поставяни телата на убитите участници в четническото движение. През 1944 г. над бряста била направена тържествена арка при посрещането на съветската армия. “Пак при него през 1952 г. е монтирано първото българско неоново осветление, произведено от “Елпром” в Сливен”, допълва Дечев. По надморската височина на дървото от 265,75 м. се е определяла надморската височина и на самия град. Покрай клоните му са преминавали манифестациите от предишния строй, а в по-ново време – тук са събирани подписки, провеждани са протести, гладни стачки, изнасяни са концерти, правени са снимки на младоженци, какво ли не. Още щрихи добавя в спомените си и Кръстьо Берберов, бивш дългогодишен служител в общината, завеждащ международния протокол. Литературният летописец на Сливен Йордан Богдар съобщил, че още преди стотина години под клоните на хилядолетника един селянин от близките села всяко лято продавал дини, разказва Берберов пред в.”Сливенски новини” /2013 г./. При лошо време търговецът се подслонявал в голямата хралупа на бряста. Пак според Берберов, за последните 150 години нивото на пешеходната зона около бряста се е повдигнало с около цял метър, част от хралупата му е останала под повърхността. Авторът посочва и един прелюбопитен и важен факт: преди двайсет-двайсет и пет години в общинския съвет имало големи прения дали Стария бряст да “влезе” в съвременния герб на Сливен. Стигнало се до компромисното решение да влезе само половината от него. “И така, окастреният наполовина бряст стана единственият жив символ в историята на хералдиката. Но “И ний сме дали нещо на света!”…Може да се възрази, че дървета има в държавните гербове на много страни: в Ливан – кедър, в Саудитска Арабия – палма, в Хаити – също палма и т.н. Но това са символични, а не конкретни дървета”, посочва Берберов. Грижите за бряста са поверени по договор на специализирана фирма. Дървото бе стегнато във въжета-кобри, за да не се разцепи. Правиха му ваксинации, вземаха му проби, анализираха го, преглеждаха го с компютърен томограф. Стана ясно, че заради болестта корените не могат да пият и да се хранят от почвата. И затова съхне. Наскоро кметът Стефан Радев съобщи, че освен от Лесотехническия университет, проби са взети и ще бъдат изследвани и от БАН, в други лаборатории. На място е поканен за становище акад. Александър Александров, светило в тази област на науката. Накратко: “Ще направим всичко, каквото и колкото е необходимо”, заяви градоначалникът. Включително и с осигуряването на средства за процедурите, макар общината да е на път, но все още да не е излязла от процедурата за финансово оздравяване. Други източници на средства обаче няма. През изминалите няколко години се случиха още няколко неща: бе валидирана пощенска марка с изображението на Стария бряст, има и нова монета, посветена на хилядолетника. Композиторът Хайгашот Агасян написа песен по стихове на Ники Комедвенска. Изпя я Тони Димитрова. В изследване на еколога Мария Диловска се съобщава, че един от най-древните лъкове е датски и е бил изработен от брястово дърво на 8000 години. В очакване на резултатите от БАН едва ли някой се съмнява: сливенският препатил мъдрец, както го нарича поетът Дамян Дамянов, няма да доживее до датската възраст, нито пък ще достигне височина от 25-30 метра, като други екземпляри от този вид. Може би просто му е дошло времето. А в градинката от другата страна на общината вече расте млада фиданка, отгледана от семе на Стария бряст. Може би след години, под магията на клоните й, пак ще се раждат легенди и цветни истории…   Европейско дърво Масовият интерес избухна преди пет-шест години покрай ежегодния конкурс на ЕС „Европейско дърво”. Сред хората, които имат принос за тези вълнения, е един ентусиаст, Стефан Стефанов от Сливен. Стефанов, собственик на имот с вековни дървета в сливенското с. Глушник, стана известен с отношението си към природата и деятелността си. Даже находчиво успя да регистрира фондация на името на известното сливенско дърво. В началото обаче бе просто неуморният Стефан, който със съмишленици успя да запали еуфорията за бряста и да я предадат. Самият конкурс не беше за най-дебелото, най-високото или най-старото, а за най-обичаното от местната общност дърво. Участваха 9 страни, гласуването беше онлайн. Общината проведе сериозна рекламна кампания.  Сливенският бряст се превърна в кауза за българите в страната, та даже и в чужбина. Имаше гласували от Чикаго, САЩ, Франция, Испания, Германия, подкрепа дадоха и бесарабските българи в Молдова и Украйна. Като при повечето събития в интернет, конкуренцията атакува с нападки, които няма как да бъдат цитирани. Най-невинната от тях по адрес на българите даже малко затрудни преводачите, защото бе сложна, неизползвана дума от рода на „косматогърби”. В крайна сметка българското дърво събра 77 526 гласа, а вторият класирал се, крушата на Унгария, получи 36 925 гласа. Сливен стана национална новина не заради проваления си воден проект и разкопаните улици, както до тогава, а по приятен повод – заради едно дърво! И така тогавашният кмет Кольо Милев замина за Брюксел, за да получи наградата -статуетка. Даже от общината осигуриха автобус за Ансамбъла за народни песни и танци, който да изнесе концерт в столицата на ЕС, както и за журналисти, които да отразят церемонията по награждаването и празника.", "date": "2018.08.27", "title": " Препатилият мъдрец на Сливен умира\t\t\t"}
{"url": "https://trud.bg/%d0%bd%d0%b0%d0%bf-%d0%b7%d0%b0%d1%82%d0%b2%d0%be%d1%80%d0%b8-%d0%b0%d0%ba%d0%b2%d0%b0%d0%bf%d0%b0%d1%80%d0%ba%d0%b0-%d0%b2-%d1%80%d0%b0%d0%b2%d0%b0%d0%b4%d0%b8%d0%bd%d0%be%d0%b2%d0%be/", "text": "НАП затвори аквапарка в Равадиново за 24 часа, заради неподаване на информация от фискалните устройства към сървърите на агенцията. “Всеки фискален апарат трябва да е свързан с НАП, за да имаме информация за извършваните продажби. Обектът е наблюдаван от звеното за фискален контрол – Бургас и е установено, че такава информация не се подава, поради което става дума за укриване на обороти. Затова и се наложи мярката за запечатване на търговския обект”, коментира говорителят на НАП в Бургас Христо Узунов. От атракциона обясниха пред “Труд”, че всички данъци са плащани коректно и оборот не е укриван. Фискалните устройства имат връзка с НАП, но не работи връзката с турникетите, които пропускат посетителите, заплатили билет на входа, обясниха от аквапарака. Проблемът бил в мрежата на мобилния оператор и затова връзката се загубила, обясниха от аквапарака. Устройствата са запечатани и при проверка може да се установи, че не са манипулирани и информацията в тях отговоря на подаваната в НАП, категорични са от атракцията. За по-малко от два месеца Националната агенция по приходите е проверила над 8900 обекта по Черноморието, като е запечатала 200 заради груби нарушения.", "date": "2018.08.27", "title": " НАП затвори аквапарка в Равадиново\t\t\t"}
{"url": "https://trud.bg/%d0%b1%d1%81%d0%ba-%d0%be%d0%b1%d1%89%d0%b5%d1%81%d1%82%d0%b2%d0%be%d1%82%d0%be-%d0%b8-%d0%b1%d0%b8%d0%b7%d0%bd%d0%b5%d1%81%d1%8a%d1%82-%d1%87%d0%b0%d0%ba%d0%b0%d1%82-%d0%be%d0%b1%d1%8f%d1%81%d0%bd/", "text": "Обществото и, в частност – бизнесът, очакват ясно и честно обяснение на причините за срива на Търговския регистър. Това заявяват от Българската стопанска камара (БСК) в своя позиция в деня, в който възстановяването на работата на електронния регистър стана факт. От работодателската организация посочват също, че все още не е ясно дали цялата съществуваща в регистъра информация е възстановена и дали е гарантирана нейната конфиденциалност. Според БСК, остойностяването на претърпените вреди и пропуснатите ползи е практически невъзможно. „Случилото се с Търговския регистър поставя под въпрос изобщо функционирането на държавните информационни системи, изграждането на Електронното правителство и гарантирането на сигурността на данните, а оттам – сигурността на гражданите и фирмите“, посочват от камарата. Публикуваме пълния текст на позицията на БСК: „С удовлетворение отбелязваме, че дългоочакваното възстановяване на работата на Търговския регистър е факт. Заедно с това, факт са и множеството въпроси без отговор! Преди всичко, все още не е ясно дали цялата съществуваща в регистъра информация е възстановена и дали е гарантирана нейната конфиденциалност. В продължение на половин месец държавата беше в абсолютна невъзможност да упражнява правомощията си в една толкова важна сфера на обществения живот, каквато е търговската регистрация. В продължение на половин месец липсваше работещ механизъм за упражняване на правата и задълженията на гражданите и юридическите лица – права и задължения, гарантирани и изисквани от Конституцията и законите на Република България. За пореден път в ситуация на криза действията на държавата бяха неубедителни, палиативни, пожарогасителни, а обяснението е „технически проблем“. За огромно съжаление, публичната дискусия (вкл. в пленарната зала на Народното събрание) се фокусира върху търсенето на виновник, а не върху търсенето на причините за проблема. Виновни със сигурност има и те трябва да понесат съответната отговорност – не само политическа, а административна и наказателна! Но много по-същественият въпрос е как държавата ще гарантира, че подобни сривове няма да се случват в бъдеще и че обществените системи и регистри са надеждно защитени. Това, което се случи с Търговския регистър, далеч надхвърля обяснението за наличието на технически проблем, за който потребителите получават извинения за причиненото неудобство: Безпрецедентно е държавен орган да възпрепятства получаването на информация и осъществяването на оперативната дейност на юридическите лица,  Безпрецедентно е държавен орган да отказва да приема заявления за предоставяне на услуги, в т.ч. на хартиен носител,  Безпрецедентно е държавен орган да не осигурява възможност за упражняване на правото на обжалване на административните решения в установения от закона срок.  Остойностяването на претърпените вреди и пропуснатите ползи е практически невъзможно. Още по-трудно е, обаче, остойностяването на срива на доверието на обществото към способността на държавата да гарантира сигурността на информационните масиви, които съхранява, и да упражнява контрол по спазването на собствените си правила. Случилото се с Търговския регистър поставя под въпрос изобщо функционирането на държавните информационни системи, изграждането на Електронното правителство и гарантирането на сигурността на данните, а оттам – сигурността на гражданите и фирмите. Обществото и, в частност – бизнесът, очаква: Ясно и честно обяснение на причините за срива на ТР;  Ясно посочване на виновните лица и търсене на съответната отговорност от тях;  Ясно формулиране и прилагане на адекватни мерки за гарантиране на сигурната и безаварийна работа на държавните информационни масиви.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " БСК: Обществото и бизнесът чакат обяснение на причините за срива на Търговския регистър"}
{"url": "https://trud.bg/%d0%b7%d0%bd%d0%b0%d0%bc%d0%b5%d0%bd%d0%b0%d1%82%d0%b0-%d0%b2-%d1%81%d0%b0%d1%89-%d0%b1%d1%8f%d1%85%d0%b0-%d1%81%d0%b2%d0%b0%d0%bb%d0%b5%d0%bd%d0%b8-%d0%bd%d0%b0-%d0%bf%d0%be%d0%bb%d0%be%d0%b2%d0%b8/", "text": "Съединените щати свалиха знамената си наполовина в памет на починалия сенатор Джон Маккейн. Една от емблематичните личности на Републиканската партия, ветеран от Виетнамската война и кандидат-президент през 2008 г., той почина в събота на 82-годишна възраст. Маккейн беше един от най-острите критици на сегашния президент. Нетърпящият критики Доналд Тръмп вече заяви, че няма да присъства на погребението, което ще е в неделя. Знамето на Белия дом не беше свалено. През следващите дни тленните останки на Маккейн ще бъдат изложени за поклонение във Финикс, щата Аризона, откъдето той беше сенатор, а по-късно и във Вашингтон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Знамената в САЩ бяха свалени на половина в памет на Джон Маккейн, само това на Белия дом – не"}
{"url": "https://trud.bg/%d1%83%d0%b4%d0%b0%d1%80%d0%bd%d0%be-%d0%b6%d1%8a%d0%bd%d0%b0%d1%82-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0/", "text": "Дрогата била предназначена за вътрешния пазар Полицията в цялата страна ударно започна да жъне канабис, преди той да стигне до черния пазар. При няколко акции служителите на МВР откриха и унищожиха стотици килограми от наркорастението. В Разград “градинарите” бяха изпреварени и униформени прибраха 165 кг. зелена тревиста маса с изключително високо наркотично съдържание. Парцелът е открит в землището на село Гецово. По информация на полицията мястото е на 5 метра от река Бели Лом. От другата страна било заградено с дървета, за да се опази закътано. Самият терен на плантацията пък бил грижливо подготвен – изсечени били дървета и храсти. Мястото било подравнено и около 38-те растения, които били на редове, били изградени напоителни вади, които се захранвали от реката. Осигурени са били максимално добри условия за осветеност и влага на насажданията, съобщиха криминалистите от Разград. Данните са, че “тревата” е предназначена за наркопазара в областта. Издирват се “градинарите”, които са вложили толкова усилия в създаването на плантацията. Във врачанско пък полицаите се натъкнали на запустял лозов масив с 57 растения от рода на конопа, достигнали височина до 120 см. Общото им тегло е 4,200 кг зелена листна маса. Полицаите задържали 34-годишен мъж от с. Косталево и 41-годишен от Враца. Над половин тон канабис пък унищожиха полицаи в Огражден планина при поредната акция в района. Полицейски служители на полицията в Петрич се натъкнали на нива с наркотичното растение в обезлесен участък на Държавен горски фонд в землище на село Чурилово. От началото на месеца полицията “ожъна” над 20 тона канабис в Петричко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Ударно жънат канабис в цялата страна\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d0%bf%d0%b5%d1%80%d0%b0%d1%86%d0%b8%d1%8f%d1%82%d0%b0-%d0%bf%d0%be-%d0%bf%d1%80%d0%b5%d0%bc%d0%b5%d1%81%d1%82%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Автобусът, които излезе от пътя в Искърското дефиле край Своге, беше вдигнат и натоварен на влекач от   на катастрофата днес следобед 45-тонен автокран на пожарната. Тежката машина слезе на собствен ход до автобуса, за да го повдигне. Смачканият вследствие на преобръщането рейс ще бъде откаран на паркинг на жандармерията в София. При инцидента в събота загинаха 17 души, сред които и 13-годишно дете, 21 други пострадаха. Днес следователи от Националната следствена служба, на която  ,   на мястото на катастрофата. Първите огледи бяха извършени от полицаи от Областната дирекция на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Вижте операцията по преместването на катастрофиралия автобус през погледа на „Труд“ (СНИМКИ)"}
{"url": "https://trud.bg/%d0%bd%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b0-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f-%d0%b1%d1%8f%d1%85%d0%b0-%d0%bf%d1%80/", "text": "Заместник- кметът по култура и хуманитарни дейности на община Благоевград Христина Шопова представи участниците в VI Международен футболен турнир „Купите на Община Благоевград“ по време на официална пресконференция. На срещата присъстваха Александър Кабзималски- председател на ОС на БФС- Благоевград, Венко Попов-управител на ОФК „Пирин“, както и всички треньори на отборите участници, съобщиха от общината. „Събитието „Купите на Община Благоевград“ се наложи в Календара на Българския футболен съюз и сме горди с него, защото всяка година тук мерят сили едни от най- добрите отбори не само от България, но и от цяла Европа. Тази година за нас е чест, че имаме нов участник -ФК“Бенфика“- Португалия, които имат една много силна школа“, каза зам.-кметът Христина Шопова и благодари на отбора, че са приели поканата, тъй като те посещават едни от най- големите турнири. „Благодаря и на нашите традиционни участници от ФК „Динамо Загреб“, Хърватия, ФК „Войводина, Сърбия, ФК „Апоел“, Кипър, ФК „Цървена звезда“, Сърбия , ОФК „Пирин“, ПФК „ЦСКА“, ПФК „Славия“, допълни зам.-кметът Христина Шопова. Тя съобщи, че поради това, че днес е ден, обявен за Национален траур, официалното откриване на VI издание на Международния футболен турнир ще се проведе утре (28 август), от 13.00 часа на площад „Македония“. Заместник- кметът Христина Шопова поясни и детайли около провеждането на състезателната част. „Надяваме се за поредна година да се проведе един добър турнир, младежите да премерят сили и най- добрия да вземе „Купите на Община Благоевград“, допълни зам.-кметът Христина Шопова като освен успех на участниците, призова за спортсменство. Срещите започват в 09.00 часа с двубоя на ПФК „ЦСКА“ и ОФК „Пирин“. В битка ще влязат и отборите на ФК „Войводина“ и ФК „Бенфика“. На терена ще се срещнат и отборите на ПФК „Славия“ с ФК „Апоел“. Сили ще премерят и футболистите от ФК „Цървена звезда“ срещу футболистите от ФК „Динамо Загреб“.", "date": "2018.08.27", "title": " На официална пресконференция бяха представени участниците в VI Международен футболен турнир „Купите на Община Благоевград“"}
{"url": "https://trud.bg/%d0%b1%d0%b0%d0%b1%d1%85-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d1%82%d1%80%d1%83%d0%b4-%d0%b7%d0%b0-%d0%be%d1%82%d1%80%d0%be%d0%b2%d0%bd%d0%b8%d1%82%d0%b5/", "text": "Количества от тях не са разпространени в останалите търговски вериги Ябълките, в които беше засечен пестицидът хлорпирифос, са предназначени само за Лидл и не са разпространени в останалите търговски вериги. Това съобщиха в писмо до „Труд” от Българската агенция по безопасност на храните, след направени техни проверки. Припомняме, че  . Ябълките са от български производител, който има договор само с Лидл, уточниха от БАБХ. Става въпрос за продукт, обявен като червени ябълки с мрежичка от 2 килограма. До този момент са изтеглени 360 килограма. Пестицидът хлорпирифос не е забранен за употреба в България, но има пределни норми, които не трябва да се превишават, посочват от агенцията по храните. Максималната допустима граница на остатъчни вещества от хлорпирифос е 0,01 мг/кг. При проверките на въпросните ябълки в протокола е разписано съдържание от 0,063 мг. на кг. Хлорпирифос е одобрено активно вещество, влиза в състава на продукти за растителна защита за борба с вредителите (инсектициди). В България са разрешени за пускане на пазара и употреба пет продукта за растителна защита, съдържащи веществото в своя състав, за борба с вредителите при полски култури, лозя, овощни, картофи, тютюн и др., както следва: АГРИЯ 1050 + (ТЕРАГАРД ПЛЮС), ДУРСБАН 4 ЕК, НУРЕЛЕ Д (ХЛОРСИРИН550ЕК, САНМБА), ПИРИНЕКС 48 ЕК и ПИРИНЕКС СЮПРИЙМ. От Лидл обявиха, че до 4 септември клиентите могат да връщат опасните ябълки и дори без касова бележка да им възстановяват сумата от покупката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.27", "title": " БАБХ отговори на „Труд“ за отровните ябълки\t\t\t"}
{"url": "https://trud.bg/%d1%82%d1%80%d0%b8-%d0%b4%d0%b5%d1%86%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9/", "text": "Сигнал за пътен инцидент в района между Самоков – Шипочане е подаден в 15.32 часа. По първоначални данни водач на лек автомобил „Фолксваген Шаран“ е изгубил управление над колата и се е ударил чело в товарен „Мерцедес“, съобщиха от МВР. В колата са пътували съпругата му, 7-годишната му дъщеря и още две деца на 10 години. От пътния инцидент най-сериозно е пострадало 7 – годишното, което е откарано в столична болница. Майката, бащата и други две деца са транспортирани в местна болница. Водачите са тествани за алкохол и пробите са отрицателни. На място са полицейски екипи, които и в момента извършват оглед. Временно е ограничено движението по път III-822 Самоков – Шипочане. Работата по установяване на причините за инцидента продължава.", "date": "2018.08.27", "title": " Три деца пострадаха в катастрофа край Самоков"}
{"url": "https://trud.bg/%d0%bc%d0%b0%d1%85%d0%b0%d1%82-%d0%bf%d0%b0%d0%b2%d0%b5%d1%82%d0%b0%d1%82%d0%b0-%d0%bf%d0%be-%d0%bf%d0%b5%d0%bd%d1%87%d0%be-%d1%81%d0%bb%d0%b0%d0%b2%d0%b5%d0%b9%d0%ba%d0%be%d0%b2/", "text": "Довеждащ транспорт от “Горна баня”, “Овча купел” и “Хаджи Димитър” Паветата по столичния булевард “Пенчо Славейков” пред Александровска болница ще бъдат премахнати. Участъкът от бул. “Прага” до ул. “Цар Асен”, който се ремонтира в момента, ще бъде асфалтиран. Това съобщи зам.-кметът по транспорта Евгени Крусев. Той уточни, че решението на Специализирания експертен съвет за опазване на недвижими културни ценности към Министерството на културата, позволяващо премахването на паважа, се отнася за конкретния участък. Преди това съветът бе поискал паважът по булеварда да се запази. Болниците в района подкрепиха общината да се махнат паветата, защото пречат на линейките. Догодина бул. “Славейков” ще бъде ремонтиран до “Пирогов”, но дали и там ще махат паветата, ще се решава тогава. Сегашният ремонт трябва да приключи до 20 септември. Крусев съобщи пред “Труд”, че през 2019 г. в София ще бъде въведен за първи път и довеждащ градски транспорт до метрото и за него ще бъде представена схема. “Този вид транспорт стартира с пускането на третата метролиния – есента на 2019 г., като това зависи от процедурите, защото в момента такива превозни средства в София няма”, каза Крусев. Разработват се няколко маршрута, които обхващат крайните квартали около третият метролъч като “Горна баня”, “Овча купел”, “Хаджи Димитър”. Идеята е по-малките превозни средства да влизат в по-тесните улици, където сега няма градски транспорт. Тези бусчета ще изпълняват довеждаща функция до метростанциите. Тарифата за превоз ще е единна с тази на Центъра за градска мобилност. Възможно е да се разработи нов превозен документ, който да е метро плюс метробус и цената да е друга. Изготвя се анализ къде може да се направят нови маршрути на градския транспорт в квартали, в които сега нормалните автобуси не могат да минават. Анализират се и неефективните линии на транспорта – къде автобусите превозват малко пътници. Тези линии ще се оптимизират, но без да се закриват. Така от спестените средства ще се финансира разкриването на нови линии до метрото.", "date": "2018.08.27", "title": " Махат паветата по „Пенчо Славейков“\t\t\t"}
{"url": "https://trud.bg/%d0%b1%d1%83%d0%bb%d0%b3%d0%b0%d1%80%d1%82%d1%80%d0%b0%d0%bd%d1%81%d0%b3%d0%b0%d0%b7-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d0%bb%d0%b0%d0%bd%d0%be%d0%b2%d0%b8-%d1%80/", "text": "„Булгартрансгаз“ започва изпълнение на планови ремонтни дейности в София. От 07:00 часа на 29.08.2018 г. до 07:00 часа на 31.08.2018 г. ще се извършат планови ремонтни дейности на технологичните съоръжения при ГРС- 4 София, съобщиха от дружеството.  В посоченият период ще бъде преустановено подаването на природен газ в изходна точка на газопреносната мрежа ГРС- 4 София. Ремонтите дейности се провеждат в съответствие с обявения на   на Дружеството предварителен график за изпълнение на ремонтни работи от месец ноември 2017 г. Ремонтните дейности са съгласувани с „Топлофикация София“ ЕАД и с „Овергаз Мрежи“, с цел съвместяване на плановите ремонти и недопускане на допълнителни ограничения през настоящия летен сезон. За извършването на плановите ремонтни дейности клиентите на мрежата са уведомени предварително по установения ред.  „Булгартрансгаз“ ЕАД ще положи усилия за ускоряване извършването на необходимите ремонтни работи, така че подаването на природен газ да бъде възстановено във възможно най-кратки срокове“, уточняват още от дружеството.", "date": "2018.08.27", "title": " „Булгартрансгаз“ започва планови ремонти в София"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d1%81-%d1%81%d0%b5-%d0%bd%d1%83%d0%b6/", "text": "Германският външен министър Хайко Маас заяви, че ЕС се нуждае от добросъседски и доверителни отношения с Русия в дългосрочна перспектива, въпреки различните позиции по този въпрос сред отделните страни в Съюза, предава РИА Новости. „От гледна точка на политическите перспективи и историческия опит едни са повече за диалог, а други за отдалечаване от Русия. Но ми се струва важно да развиваме култура на общи съгласувани действия в източната политика. ЕС се нуждае в дългосрочна перспектива от добросъседски, доверителни отношения с Русия – в интерес на собствената ни сигурност“, заяви Маас. Той допълни, че всички подходи с Русия трябва да се отчитат в „новата европейска източна политика“. Той подчерта, че не става дума „употреба на политиката от времената на Студената война в съвършено различните реалности на съвременността“. „Трябва ни взаимно разбиране между всички членове на ЕС относно принципите на общото реагиране по отношение на нашите източни съседи“, убеден е министърът.  ", "date": "2018.08.27", "title": " Германският външен министър: ЕС се нуждае от добросъседски отношения с Русия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%bf%d1%80%d0%b8-%d1%80%d0%b0%d0%b7%d0%bc%d0%b8%d1%80%d0%b8%d1%86%d0%b8%d1%82%d0%b5/", "text": "30-годишен българин е сред чужденците, подали оплакване в саксонската полиция при вчерашните размирици в източния германски град Кемниц, съобщават местни медии. Сънародникът ни е бил задържан за кратко и заплашван от местен жител, предаде  . До безредиците се стигна, след като рано вчера германец бе наръган с нож и почина от раните си. За убийството бяха задържани двама имигранти от Сирия и Ирак. Последва демонстрация от няколкостотин футболни хулигани и привърженици на партията „Алтернатива за Германия“. В отговор тази вечер в Кемниц се събраха около 250 привърженици на крайната левица с антифашистки лозунги. Стигна се до сблъсъци с десни радикали, но полицията овладя напрежението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.27", "title": " Българин е пострадал при размириците в германския град Кемниц"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%b3%d0%be%d1%81%d1%82%d1%83%d0%b2%d0%b0-%d0%bd%d0%b0-%d1%80%d1%83%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%8f-%d0%b8%d0%bd%d1%84%d0%be%d0%b3%d1%80%d0%b0/", "text": "Проверка на бойната готовност и маневри в няколко региона през изминалата седмица белязаха подготовката на най-голямата демонстрация на военна мощ, която Русия организира за последните близо 40 г., предаде АП. Министърът на отбраната Сергей Шойгу специално подчерта, че планираните за 11-15 септември “безпрецедентни” маневри “Изток-2018” ще са най-големите след проведените през 1981 г. “Запад-81”, които са съпоставими по численост с операции от Втората световна война. Тогава в отработването на бойни задачи участват около 150 000 бойци и стотици бронирани машини, авиация и кораби. Шойгу уточни, че сухопътни, военноморски и военновъздушни сили ще се включат в “Изток-2018” в Далечния изток и в Сибир. Той допълни, че военни части от Китай и Монголия също ще участват в ученията. Говорителят на Кремъл Дмитрий Песков съобщи, че президентът Владимир Путин може да присъства на ученията. В Пекин потвърдиха, че 3200 елитни военни ще бъдат изпратени в Цугол, Забайкалски край, заедно с 30 самолета и хеликоптера с цел укрепване на сътрудничеството между въоръжените сили на двете страни. Според някои експерти тази инициатива бележи “началото на движение към военен съюз”, а според други наблюдатели поканата към Китай трябва да успокои източния руски съсед, че маневрите не са насочени срещу него. Китайски бойци и спецтехника вече са в Забайкалски край, където се подготвят за ученията.  ", "date": "2018.08.27", "title": " Китай гостува на руски учения (ИНФОГРАФИКА)\t\t\t"}
{"url": "https://trud.bg/%d0%bc%d0%be%d1%80%d0%b5%d1%82%d0%be-%d0%bf%d0%be%d0%b5%d0%b2%d1%82%d0%b8%d0%bd%d1%8f%d0%b2%d0%b0-%d0%bf%d1%80%d0%b5%d0%b7-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8/", "text": "Морето поевтинява през септември. Специални оферти се подготвят по цялото българско Черноморие. В Слънчев бряг повечето хотели започват поетапно да затварят. Голяма част от тях ще разчитат на празничните дни около 6 септември, информира  . „Тоест, краят на сезона да прелее с празничните дни, подготвили сме намаление дори до 50% за български гости, което е изключително добра възможност“, заяви Диана Колчева, хотелиер към Сдружение клуб на хотелиера. Отстъпките в курортите край Варна са между 10 и 40%. В тризвезден хотел, отдалечен от плажа, цените на нощувка със закуска на човек започват от 40 лв, а ол инклузив на Златни пясъци е от 55 до 140 лв. В един от четиризвездните хотели през септември ще се почива с 10 на сто по евтино. „В момента цената на човек на легло в двойна стая е 136 лв, пуснали сме специална промоция към желаещите да почиват повече от три дни в хотела, така че се надяваме на доста по-голям интерес”, заяви Катя Костадинова, главен мениджър ва хотела. По-на север отстъпките през септември са между 10 и 35%. За разлика от лошия старт на сезона заради дъждовете, сега хотелите в Балчик са пълни. В един от тях няма свободни стаи за септември. „След като започнат да спират скандинавските полети, започват да се появяват, имаме туристи и от Румъния и от България, защото септември е един прекрасен месец за почивка. Цените ще са по-евтини с около 30%. Една двойна стая ще струва около 80 лева с включена закуска“, обясни Сослан Кокаев, управител на хотел в Балчик. Някои хотелиери планират двукратно намаление на цените – в началото и в края на септември. Прогнозата за времето също е добра, така че септември може да се окаже по-успешен за туризма от юни и юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Морето поевтинява през септември"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b4%d0%be%d0%b1%d1%80%d0%b8-%d0%bd%d0%be%d0%b2%d0%b8%d1%8f-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d0%b4%d0%be%d0%b3%d0%be%d0%b2%d0%be%d1%80/", "text": "Президентът на Съединените щати Доналд Тръмп обяви, че администрацията му е постигнала „много добро търговско споразумение“ с Мексико, което трябва да замени вредното, според него Северноамериканско споразумение за свободна търговия. Тръмп заяви, че възнамерява да прекрати Северноамериканското споразумение за свободна търговия и да го нарече по нов начин – „Търговско споразумение между Съединените щати и Мексико“ – име, което изключва третия партньор на НАФТА, Канада, предаде  . Тръмп направи уточнението след като беше обявено, че САЩ и Мексико са постигнали споразумение, което би могло да доведе до преразглеждане на 24-годишния пакт за търговия. Според американския президент стария пакт е “бедствие”, което служи за ликвидиране на работни места. Подробностите по споразумението между САЩ и Мексико се очаква да бъдат разкрити в следващите часове. Президентът заяви, че му предстои да разговаря и с канадския премиер Джъстин Трюдо. Тръмп заяви: „Ако искат да договарят справедливо, ние също ще го направим”. Той заплаши, че ще обложи вноса на канадски автомобили, за да увеличи натиска върху правителството на страната. Тръмп допуска и двата варианта за договаряне с Канада – както да се подпише отделна сделка, така и да бъде включена в новия пакт. Мексиканският президент Енрике Нието заяви, че се надява, Канада в крайна сметка да бъде включена в сделката. А говорител на канадския външен министър, коментира, че страната му е била в постоянен контакт с преговарящите. По думите му: “Правителството ще подпише само една нова сделка, която е добра за Канада и е полезна за средната класа”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Тръмп одобри новия търговски договор с Мексико"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b5%d0%b9-%d0%bd%d0%b0%d0%b2%d0%b0%d0%bb%d0%bd%d0%b8-%d0%b5-%d0%be%d1%81%d1%8a%d0%b4%d0%b5%d0%bd-%d0%bd%d0%b0-30-%d0%b4%d0%bd%d0%b8-%d0%b7%d0%b0%d1%82%d0%b2%d0%be/", "text": "На 30 дни затвор беше осъден днес руският опозиционер Алексей Навални, който бе    пред дома си. Присъдата е за организиране на неразрешен уличен протест в Москва на 28 януари тази година с призив за бойкот на мартенските президентски избори в Русия, предаде . Навални не беше допуснат да се кандидатира на основание, че е бил осъждан за корупция. Опозиционерът заяви в съда, че целта на вкарването му чак сега зад решетките е да не участва в планиран за 9 септември протест срещу плановете за увеличаване на възрастта за пенсиониране в Русия. За същия ден са насрочени кметските избори в Москва, които се очаква да бъдат спечелени с лекота от сегашния градоначалник Сергей Собянин. Социологическите допитвания сочат, че повечето руснаци са против увеличаването на възрастта за пенсиониране – от 60 на 65 години за мъжете и от 55 на 63 години за жените. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.27", "title": " Алексей Навални е осъден на 30 дни затвор за неразрешен протест"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b8%d0%bd%d0%b4%d0%b8%d0%b9%d1%81%d0%ba%d0%b0%d1%82%d0%b0-%d0%ba%d0%b8%d0%bd%d0%be%d0%bb%d0%b5%d0%b3%d0%b5%d0%bd/", "text": "Семейството на индийската кинолегенда Радж Капур съобщи, че ще продаде филмовото му студио. То претърпя пожар миналия септември. Първоначалното намерение на фамилията Капур е било студиото да бъде възстановено, но необходимата сума се оказа твърде голяма, предаде  . Студиото Радж Капур е основано през 1948 – една година след Независимостта на Индия. В него са заснети класики като „Слонът, моя приятел“, „Бродяга“, „Господин 420“. Семейството на основателя разкрива пред индийските медии, че студиото е било на загуба и преди пожара. То е имало финансови проблеми, което е довело и до временното му ипотекиране. Близките на кинолегендата се надяват, че след продажбата ще настъпят по-добри времена и някой ден студиото отново ще създава продукции с името Капур", "date": "2018.08.27", "title": " Семейството на индийската кинолегенда Радж Капур продава филмовото му студио"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%b0%d0%bc%d0%be%d1%80%d1%82%d0%b8%d0%b7%d0%b8%d1%80%d0%b0%d0%bd%d0%b8-%d1%81%d1%8a%d0%be%d1%80%d1%8a%d0%b6%d0%b5%d0%bd%d0%b8%d1%8f/", "text": "Стартираха ремонтни дейности на детските площадки  в Свищов. След направен оглед на състоянието на съоръженията, по настояване на общинското ръководство, дружеството предприе действия по обезопасяване и обновяване на детските кътове и местата за отмора, край тях. „Голяма част от конструкциите се оказаха изгнили и неефективни, а други потрошени от вандали. Това наложи тяхната подмяна и обезопасяване. Ремонтните дейности започнаха от детската площадка и парковото пространство на площад „Велешана““, съобщиха от общинското ръководство на Свищов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Ремонтират амортизирани съоръжения за игра и отдих в Свищов"}
{"url": "https://trud.bg/%d0%bf%d0%be%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%b0%d1%80%d0%b5%d1%81%d1%82-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b2-%d0%b3%d0%b5%d1%80%d0%bc%d0%b0/", "text": "По искане на Окръжна прокуратура – Велико Търново, съдът взе мярка за неотклонение „задържане под стража“ по отношение на български гражданин, обявен за международно издирване. К. А. е обявен за международно издирване от германските власти въз основа на Европейска заповед за арест, издадена от прокуратурата в гр. Кайзерслаутерн, ФР Германия с цел предаване за провеждане на наказателно преследване, за извършено престъпление – данъчни престъпления и измами. Искането на прокуратурата е уважено, като съдът е взел мярка временно задържане под стража на издирваното лице, с оглед осигурявана на присъствието му в производството по екстрадиране. Окръжна прокуратура – Велико Търново ще внесе искане за образуване на съдебно производство, след разглеждането на което съдът да се произнесе по допускане на предаването на българския гражданин на искащата държава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Постановиха арест за издирван в Германия за данъчни престъпления\t\t\t"}
{"url": "https://trud.bg/9-%d0%bd%d0%b0%d1%81%d0%b5%d0%bb%d0%b5%d0%bd%d0%b8-%d0%bc%d0%b5%d1%81%d1%82%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%ba%d0%be-%d0%bd%d0%b0-%d1%80%d0%b5%d0%b6%d0%b8%d0%bc%d0%bd/", "text": "Над 9 000 души от 9 населени места в Търговищко са на режимно водоподаване през август, показва справката на „ВиК”. В половината от тях населението не може да разчита на денонощно течащи чешми заради проблеми с водопроводните мрежи, които са амортизирани и има големи течове. Сред поставените на режим остава и град Омуртаг. За разлика от предходни години, когато е имало месеци, в които вода няма и по седмици, сега тя се пуска всеки ден от 5 сутринта до 1 часа след полунощ. Там проблем са както довеждащият водопровод, така и вътрешната мрежа. Заради недостиг в местните водоизточници има ограничения в захранването на части от селата Овчарово, Красноселци и Длъжка поляна. От тази седмица към тях се присъедини и село Коноп. Там вода има по 5 часа през 19. В Красноселци обаче безводието продължава по 64 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " 9 населени места в Търговищко на режимно водоподаване"}
{"url": "https://trud.bg/100-%d0%bd%d0%be%d0%b2%d0%b8-%d0%b2%d0%be%d0%b7%d0%b8%d0%bb%d0%b0-%d0%bf%d1%80%d0%b8%d1%81%d1%82%d0%b8%d0%b3%d0%b0%d1%82-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b0%d0%b2/", "text": "Автобусите в София са обезопасени с аварийни чукове и кранове. В 20 електробуса и 82 газови автобуса, които ще пристигнат тази година, специални метални въжета и аларма ще пазят чуковете от кражба. С такава система са над 300 нови автобуса. „В някои возила чуковете са откраднати, но периодично ги подновяваме“. Това каза пред „Труд“ Слав Монов, Изпълнителен директор на Столичен автотранспорт след обвиненията на „Спаси София“, заради тежката катастрофа край Своге, че значителна част на автобусите на Столичен Автотранспорт няма нито един авариен чук или работещ авариен кран. Монов увери, че това не е истина. Той уточни и, че чуковете не може да се обезопасяват прекалено много, защото трябва да са лесни за вадене при катастрофа. От външната стана автобусите се отварят с аварийни кранове. Почти всички от тях са налични, без счупените от вандали. Монов увери, че автобусите на градския транспорт често и щателно се проверяват за неизправности. Фалшива е и новината от „Спаси София“, че трамваите, доставени от Базел нямат система за аварийно отваряне на вратите, увериха от Столичен електротранспорт. Аварийните кранове в трамваи и тролеи работят. Откраднати само 2% от чуковете. Ако липсва някой от тях, нов пристига до седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " 100 нови возила пристигат в Столичния автотранспорт\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b5-%d1%83%d0%b1%d0%b8%d1%82%d0%b0-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "60-годишна българка е убита в жилището си в източния испански град Ориуела (провинция Аликанте) тази сутрин. Полицията е задържала мъжът й – също наш сънародник на 57 години, за когото се предполага, че е извършител на зверството, съобщава българоезичното издание  . Самият той е позвънил на телефон 112 малко преди 8,00 ч. днес и е признал, че е убил жена си. Пристигналите на място екипи на полицията открили тялото на българката със следи от душене, но без признаци на живот. Екипът на Спешна помощ само потвърдил смъртта й. Веднага е активиран протокола за насилствена смърт и за престъплението е докладвано на дежурния съдия, на Съдебната полиция и на криминалистите от местното полицейско управление, които вече разследват случая. Мъжът на жертвата е задържан по обвинение в убийство. Двамата живеели в квартал Vereda Buena Vida – Desamparados, от около 5 години и според съседи, които казват, че не са чули викове тази сутрин, взаимоотношенията им били добри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.27", "title": " Българка е убита в Испания\t\t\t"}
