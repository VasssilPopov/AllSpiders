{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%b0%d1%82%d0%b0%d0%ba%d1%83%d0%b2%d0%b0-%d1%84%d0%b0%d0%bb%d1%88%d0%b8%d0%b2%d0%b8%d1%8f-%d0%bc%d0%b5%d0%b4/", "text": "Mедът е третият най-фалшифициран продукт в света, като всяка пета проба вноса в България и в останалите държави членки на ЕС, не отговаря на изискванията за качество. В отговор Европарламентът прие доклад с набелязани мерки в подкрепа на европейското пчеларство. На негова база ще бъде създадена и директива на ЕС. Фалшифицирането засяга почти всичкия внесен в ЕС мед с произход Китай. Азиатската държава произвежда 450 000 тона продукция годишно и е рекордьор. Според експертни оценки е невъзможно такова количество да бъде резултат от дейността в пчеларството. Сто тона от него влизат в ЕС всяка година. По данни на българските производители страната ни изнася 80% висококачествена продукция. За да се задоволи българското потребеление обаче, внасяме евтин мед от други държави. В партидите китайски мед има добавен захарен сироп, продукцията е с ниска себестойност и подбива цените у нас. Проектът на настоящия доклад в Европарламента беше внесен през септември 2017 г. на тема „Перспективи и предизвикателства пред пчеларския сектор в ЕС”. Вносител е унгарецът Норберт Ердьош от Европейската народна партия. Документът е приет в Комисията по селско стопанство на ЕП на 23 януари. В него се посочва, че пчелите опрашват културите и дивите растения, което помага да се поддържа биоразнообразието. 84% от растителните видове и 76% от производството на храни в Европа зависят от опрашването от тези насекоми. В икономически параметри, това са 14,2 милиарда евро годишно. През последните няколко години обаче пчеларите алармират за намаляващия брой пчели, пчелни семейства и колонии. Сред причините са интензивното земеделие и използването на пестициди, лошото хранене на пчелите, вирусите и атаките на инвазивни видове, както и екологични промени и загуба на местообитания. Мерките на Европарламента включват увеличаване на средствата за националните програми за пчеларство; подобряване на здравето на пчелите (например чрез забрана на вредни пестициди, повече научноизследователски или развъдни програми); по-добра защита на местните и регионални сортове пчели В ЕС има около 17 милиона пчелни кошери и 600 000 пчелари, произвеждащи около 250 000 тона мед всяка година. ЕС е вторият по големина производител на мед след Китай. Основните страни, произвеждащи мед през 2015 г. са Румъния, Испания и Унгария. Създаването на евродиректива има за цел ограничаване разпространението на фалшив мед, както и облекчаване на натиска върху европейските пчелари. Ето защо се предвижда подобряване на процедурите за тестване и засилване на инспекциите по вноса в държавите членки на ЕС, както и на етикетирането, за да се гарантира, че потребителите знаят от коя държава идва продуктът.   Близо 80% от българските пчелни продукти се изнасят за Европа, като най-търсен родният мед в Германия. Това разказаха за „Труд” български производители, които участват в най-голямото изложение за храни и напитки „Зелена седмица”, което се провежда в германската столица Берлин от 19 до 28 януари. Страната ни е в центъра на вниманието на изложението, тъй като за първи път в 83-годишната история на панаира България е официалната страна-партньор. Няколко български производители на мед се представят на изложението с общ щанд в българската палата. Сред продуктите, които те представят на посетителите, са манов мед и свещи, направени от восък. Българският мед се изнася за Европа основно като суровина. Там се препакетира и се продава под местни марки, разказаха за „Труд” участници на изложението. В Германия са националисти и предпочитат да купуват техни марки, обясниха те. Българска марка много трудно би могла да пробие на този пазар. Най-търсен в Германия е акациевият мед, като в последните години се засилва интересът към този от кориандър и уникалният за Странджа манов мед. При откриване на изложението „Зелена седмица“ министърът на земеделието Румен Порожанов разгледа пчелните продукти, които родни производители представят в Берлин.   Близо 2,4 млн. лева преведе Държавен фонд „Земеделие” на 4348 пчелари по схемата deminimisв края на 2017 г. Размерът на ставката за подпомагане за едно пчелно семейство беше 4,77 лева. Минималната помощ deminimis получиха пчелари, които гледат между 20 и 200 пчелни семейства включително. Тези, които имат над 200 пчелни семейства получиха възможност да се включат в схемата само за първите 200. Финансовата подкрепа се предостави на сектора за справяне с последствията от неблагоприятните климатични условия, довели до ниски добиви на пчелен мед през 2017 г. Субсидията дойде в отговор на протестите на пчеларите през ноември пред сградата на министерството на земеделието, където настояваха да директни субсидии на брой пчелно семейство. Помощта беше насочена към земеделски стопани, занимаващи се с първично производство на селскостопанска продукция – физически лица, еднолични търговци, юридически лица и кооперации, отглеждащи пчелни семейства, които трябва бяха регистрирани земеделски стопани към 29.09.2017 г., по реда на Наредба № 3 от 1999 г. Общият размер на подпомагането за един земеделски стопанин, както и за едно и също предприятие по схемата deminimis не може да надхвърля левовата равностойност на 15 000 евро (29 337.45 лв.) за период от три данъчни години (2015 г.– 2017 г.).   „Проблемът с меда е второстепенен. По-същественото е, че опрашването на пчелите е екологична дейност, която трябва да бъде стимулирана и защитена, защото една трета от храната ни зависи от това”, обясни пред „Труд” инж. Илия Цонев, зам.-председател на Управителния съвет на Конфедерацията на българските пчелари. По думите му продукцията в Европа, която е резултат на тази дейност на пчелите, възлиза на над 14 млрд. евро годишно. 66% от пчеларите в България имат до 50 кошера. За да получават държавно подпомагане, те трябва да са регистрирани като селскостопански производители. Годишните разходи за това обаче са над 1700 лв. и малко хора могат да си го позволят, коментира още той. Браншовите организации у нас ще внесат следващата седмица в земеделското министерство предложение с мерки в подкрепа на опрашването като екологична дейност.   Общият бюджет по Националната програма по пчеларство за периода от 2017 до 2019 г. е приблизително 14.28 млн. лева, от които половината са осигурени от ЕС, а останалата част от националния бюджет. Над 1700 пчелари подадоха заявления за участие за 2018 г. по мерки А, Б, В, Г и Д към Министерството на земеделието, храните и горите. Мерките включват подпомагане на закупуването на техническо оборудване за добив и обработка на пчелния мед с бюджет от 359 139 лева, рационализиране на подвижното пчеларство в размер на 89 785 лева, борба срещу агресорите и болестите в кошера на стойност 1 795 695 лева, подпомагане на лабораториите за анализ с 44 892 лева, както и подновяването кошери с бюджет от 2 289 513 лв. Приемът по мярка Е продължава до 23 февруари 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Европа атакува фалшивия мед\t\t\t"}
{"url": "https://trud.bg/%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%be%d1%82-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd-%d0%be%d0%b1%d0%bc%d0%b5%d0%bd%d0%b8-%d0%be%d0%bf%d0%b8%d1%82-%d0%bf%d0%be/", "text": "Делегация от Казахстан бе на работно посещение в Елена в рамките на проект, изпълняван от най-голямата неправителствена организация в републиката – Асоциация за развитие на гражданското общество. В чуждестранната група имаше представител на Министерството на националната икономика, експерти от районни администрации, подпомагащи планирането и финансирането на общините, кметове, представители на НПО. Фондацията за реформа в местното самоуправление, като домакин на работната визита у нас, избра община Елена да сподели опит и добри практики с гостите от Казахстан в областта на местното самоуправление и механизмите за участие на гражданите в този процес. В тази връзка на работна среща в общината с цялото й ръководство и с експерти кметът инж. Дилян Млъзев запозна участниците в делегацията с устройството и работата на общинската администрация и Общинския съвет в Елена, с механизмите на взаимодействие между тях, с кметствата и кметските наместници в малките населени места. Гостите останаха впечатлени от добрия пример на общината за гражданска активност при обсъждането на бюджета и реалното влияние на гражданите за какво да се харчат парите. Посещението на групата от Казахстан съвпадна с провеждането на най-важната сесия на местния парламент – за приемането на бюджета на общината за тази година. Гостите проявиха интерес и за кратко наблюдаваха работата на заседанието на Общинския съвет. Как функционира едно малко кметство, до къде се простират правомощията на селския кмет, може ли да събира данъци, има ли служебна кола, какви са възможностите за туризъм в района, кой следи миграцията на хората към големите градове и още с куп въпроси засипаха гостите Стефан Иванов, кмет на село Палици, където бяха посрещнати по стар български обичай с хляб и сол. По време на визитата се оказа, че кметът Виджан Билялов от Карагандинска област е заклет фен на казахстанския тим „Астана“ с помощник треньор Цанко Цветанов. Националната ни легенда от САЩ-94 пък се познават с кмета на Палици, тъй като и двамата са бивши футболисти на ФК „Етър“- ВеликоТърново. Снимка за спомен със своя български колега отнесе кметът Билялов, с която да се похвали на свои приятели и фенове на „Астана“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Делегация от Казахстан обмени опит по местно самоуправелние в Община Елена"}
{"url": "https://trud.bg/%d0%b0%d0%bd%d0%b5%d0%b2-%d0%b3%d1%80%d0%b0%d0%b1%d0%bd%d0%b0-%d0%b1%d1%80%d0%be%d0%bd%d0%b7-%d0%bf%d1%80%d0%b5%d0%b4%d0%b8-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b0%d1%82%d0%b0/", "text": "Красимир Анев демонстрира отлична форма в спринта на 10 км на европейското по биатлон в Риднау-Вал Ридана (Италия). Само 14 дни преди олимпийските игри в Пьонгчан един от най-добрите ни състезатели грабна бронза. Българинът повали всички 10 мишени и след последната стрелба излезе на 4-та позиция. Но във финалната обиколка демонстрира характер и се пребори за отличието. 30-годишният самоковец изостана на 24,5 сек от победителя Андрейс Расторгуевс (Латвия), който допусна един пропуск на рубежа. Среброто остана за руснака Александър Логинов с изоставане от 5,5 сек и една грешна в стрелбата.  Миналогодишният шампион в дисциплината Димитър Илиев сбърка два пъти и завърши едва 31-ви.  За Анев това е седми медал от европейско първенство и втори в спринта след бронза през 2017-а.  Още трима българи имаше по трасето. Антон Синапов е 55-и, Димитър Гержиков е 62-и, а Димитър Парталов е 88-и. Утре е преследването, за което се класираха Анев, Илиев и Синапов.  Надпреварата в италианския курорт е последна проверка за националите преди олимпийските игрите в Пьонгчан от 9 февруари. За първи път от Албервил 92 отборът ни по биатлон ще бъде с пълни състави при мъжете и жените от общо 10 състезатели.", "date": "2018.01.26", "title": " Анев грабна бронз преди олимпиадата"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%bd%d0%b0-%d1%84%d0%b8%d0%bd%d0%b0%d0%bb-%e2%84%9630-%d0%b7%d0%b0-%d0%b3%d0%be%d0%bb%d0%b5%d0%bc%d0%b8%d1%8f-%d1%88%d0%bb%d0%b5%d0%bc/", "text": "Роджър Федерер ще играе за 30-и път финал на турнир от Големия шлем. Рекордьорът по титли от престижната верига има шанс да увеличи трофеите си на 20, ако в неделя се наложи и над хърватина Марин Чилич на откритото първенство на Австралия.  В полуфиналния сблъсък швейцарецът спечели срещу корейската сензация Чонг Хьон, отказал се при 1:6, 2:5 заради травма. „Щастлив съм, че стигнах до тук – заяви Маестрото. – Но не ми допада начина, по който го направих. Съперникът ми имаше проблеми с предвижването и аз се възползвах.“  Федерер обаче отдаде заслуженото на Хьон и изрази възхищение от поведението му на корта.  „Той направи великолепен турнир, бори се до последно – допълни Роджър. – Някои играчи са щастливи, че са достигнали четвъртфинал, а той иска още и още. Поти се еднакво, без значение дали губи или печели. Той е победител на корта. Желая му бързо възстановяване.“ Маестрото е третият най-възрастен финалист в Мелбърн в историята на новата ера, като стигна до сблъсъка на 36 години и 173 дни. Първи по този показател е австралиецът Кен Роузуол, който триумфира на Зеления континент на 37 години и 62 дни през 1972 г. Той е и най-възрастният шампион. А втори по спортно дълголетие е съперникът на Розуол в същия финал – Мал Андерсън, който също е австралиец и тогава е на 36 години и 306 дни. Битката на Федерер с Чилич ще е повторение на финала на „Уимбълнъд“ през миналата година, който швейцарецът спечели. „Забавлявам се на корта – призна Маестрото. – Но ако спечеля 20-та титла ще е невероятно!“ Мазоли измъчвали корееца Чонг Хьон, който се отказа от мача с Роджър Федерер на полуфиналите в Мелбърн.  „Не говорим за обикновени пришки на левия крак, много по-зле е – заяви Стюарт Дъгид, мениджър на тенисиста. – През последните дни му излязоха няколко, той ги махаше, те пак се появяваха. Сега са възпалени и кървящи. Опитахме да притъпим болката с инжекции, но не се получи.“ Хьон е една от звездите на тенис турнира в София от 5 февруари. Но след тази травма организаторите вече са сериозно обезпокоени дали кореецът няма да откаже участие.  „Смятам, че се отказах правилно – заяви азиатецът. – Ако бях останал на корта и не бях в състояние да играя, щеше да е лошо за публиката. Със сигурност натрупах самочувствие. Представих се наистина добре. Но мисля, че мога и още по-добре. Беше чест да играя срещу Федерер на полуфинала в Мелбърн!“", "date": "2018.01.26", "title": " Федерер на финал №30 за Големия шлем"}
{"url": "https://trud.bg/%d0%b8%d0%bc%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b4%d0%b0-%d0%b1%d0%b8%d0%b7%d0%bd%d0%b5%d1%81%d0%b0-%d0%bd%d0%b0-%d1%82%d0%b5%d0%bb%d0%b5%d0%bd%d0%be%d1%80-%d0%b2-%d1%86%d0%b5/", "text": "Теленор Груп е получила заявление за интерес към покупка на компаниите на групата в Централна и Източна Европа, които се състоят от мобилните оператори в Унгария, България, Черна гора и Сърбия. Това съобщиха официално от компанията. Името на кандидата не се споменава. „С цел създаването на стойност за акционерите на компанията, Теленор предприе стъпки за оценяване на тази заявка и очаква да приключи този процес до края на първото тримесечие на годината“, уточняват от телекома. Оттам уверяват, че оценката на заявката на интерес няма да се отрази по никакъв начин на работата на компаниите от групата на Теленор, както и на техните клиенти и служители. Теленор няма да прави повече изявления и няма да коментира този въпрос до приключване на процеса по оценката на заявлението, обявиха от компанията.", "date": "2018.01.26", "title": " Има кандидат да бизнеса на Теленор в Централна и Източна Европа"}
{"url": "https://trud.bg/%d0%bc%d1%8a%d0%b6-%d0%b1%d0%b5%d1%88%d0%b5-%d0%b1%d0%bb%d1%8a%d1%81%d0%bd%d0%b0%d1%82-%d0%be%d1%82-%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd/", "text": "Мъж е починал, след като беше блъснат от автобус около 14,40 часа на столичния булевард „Сливница“, предаде  . Инцидентът е станал близо до пешеходна пътека. Шофьорът на микробуса все още е на мястото. Към момента обаче не се знае дали причината за случая е неправилно пресичане от страна на пешеходеца. На място има екипи на полицията. По случая е образувано разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Мъж беше блъснат от автобус на столичния булевард „Сливница“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b2%d0%bf%d0%b5%d1%87%d0%b0%d1%82%d0%bb%d1%8f%d0%b2%d0%b0%d1%89%d0%be-%d0%bd/", "text": "България се представя за поредна година впечатляващо на най-голямото туристическо изложение в Швейцария – FESPO Цюрих, което отвори врати на 25 януари, съобщиха за „“Труд от посолството ни в Берн. Изложението ще продължи до 28 януари, като на нашия щанд освен Министерството на туризма участват три български туроператорски фирми и Община Варна. 600 изложители от цял свят посрещат отново на борсата многобройни посетители на 25 000 кв. м изложбена площ. Техният интерес е привлечен от специализираното изложение за голф туризъм, както и от съпътстващата изложба на коне и аксесоари за езда – част от провеждащия се в Цюрих Световен Mercedes-CSI турнир по конен спорт от 26 до 29 януари. Специалната тема на FESPO тази година e „Туризъм без бариери“, която представя възможностите за достъп до туристическите услуги на хора с увреждания. Както и в предишни години, организаторите са се погрижили за богата съпътстваща програма от дискусии и презентации с участието на водещи специалисти от бранша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " България се представя впечатляващо на туристическо изложение в Цюрих"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%ba%d1%80%d0%b0%d0%b9%d0%bd%d0%be-%d0%bd%d0%b5%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%b8-%d1%81/", "text": "Крайно неефективни са приетите вчера мерки за чистота на въздуха в София. Това заяви общинският съветник от БСП и член на Комисията по опазване на околната среда, земеделие и гори Николай Николов, заявиха от пресцентъра на БСП. „Докладът не е с превантивна цел. Това са оперативни мерки, които ще предприемат при наличие на проблем с чистотата на въздуха“, коментира Николай Николов. „По време на заседанията на Комисията предложих всеки от 24-те района на София да има индивидуален план за справяне със замърсяването на въздуха, заместник-кметът Йоана Христова го отхвърли. Поисках увеличение на станциите. В момента те са само 5 на територията на целия град. При това не са поставени на места, където има очевиден проблем със замърсен въздух. Дори станцията от „Орлов мост“ беше преместена в „Младост“. На данните от съществуващите 5 станции аз не вярвам. Те показваха, че въздухът в София е чист в дните, в които с просто око се виждаше, че има смог и всички дишаме отрова. Моето предложение беше да има поне по една станция за измерване във всеки от районите в града ни, а в големите по територия и население като „Младост“, „Люлин“, „Панчарево“ и „Нови Искър“ да са и по повече. И това предложение беше отхвърлено“. Според Николай Николов схемата за прилагане на различните мерки срещу замърсения въздух е абсурдна. „По всичко личи, че ще се ограничават само до официалното призоваване чрез медиите гражданите на София да не използват автомобилите си и да се топлят на ток, вместо на твърдо гориво, коментира още той. – Ако изобщо някога се стигне до следващите мерки – безплатно паркиране в буферни зони, локални платна или десни ленти на булевардите и паркинги на метрото, за да бъде използван градският транспорт в центъра, трябва още на този етап да бъде включен и „зеленият билет“. Така ще има допълнителен стимул гражданите да слязат от автомобилите си. А не това да е следващата мярка след още 48 часа. Ако пресметнем, в София замърсяване на въздуха трябва да има в продължение на 6 дни, за да започнат да прилагат мерки. Ако обаче след вторите 48 часа завали сняг или се появи вятър и разсее мръсотията, реално никакви мерки няма да бъдат взети. Освен призоваването на гражданите, което ще прави кметът. Това не са никакви мерки! Несериозно е! А за контрола за изпълнение на тези мерки – да не говорим. Изобщо не е ясно как ще бъде контролирано всичко това!“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Николай Николов: Крайно неефективни са приетите вчера мерки за чистота на въздуха в София"}
{"url": "https://trud.bg/%d0%ba%d0%b0%d0%bc%d0%bf-%d0%bd%d0%be%d1%83-%d0%b8%d0%b7%d0%bf%d1%80%d0%b0%d1%82%d0%b8-%d0%bc%d0%b0%d1%81%d1%87%d0%b5-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%ba%d0%be/", "text": "  Поредна голяма нощ изживя „Камп Ноу“. Домът на „Барселона“ изпрати един от емблематичните играчи от новия век – аржентинеца Хавиер Масчерано, но посрещна друг – Фелипе Коутиньо, най-скъпия футболист в историята на клуба. Някъде назад остана успехът с 2:0 над „Еспаньол“ за купата на краля, класирал отбора за 1/2-финалите.  Преди реванша, в който тимът на наставника Ернесто Валверде трябваше да наваксва гол пасив след поражението с 0:1, аржентинският дефанзивен играч се сбогува с феновете. Препълненият стадион на каталунците стана на крака, за да изкаже своята благодарност за 8-те години вярна служба. Имаше и редица банери, посветени на новото попълнение на китайския „Хебей“. А капитанът Андрес Иниеста подари фланелка с автографи на Масчерано.  Самата срещата бе решена още в първите 25 минути, когато точни бяха обичайните заподозряни – Луис Суарес и Лионел Меси.  Последваха нервни минути преди на терена да се появи Фелипе Коутиньо, привлеченият от „Ливърпул“ нападател за 140 млн. евро.  Бразилецът бе близо до асистенция в своя дебют, но Суарес пропусна от чиста позиция. В края на срещата Коутиньо удари и греда.  „Беше невероятна нощ – обясни новата звезда на каталунците. – Много съм развълнуван и щастлив от начина, по който ме посрещнаха феновете. Бях напрегнат заради мащаба на клуба, но топлото приветстване ме успокои.“  Следващата седмица са 1/2-финалите като „Барселона“ среща „Валенсия“, а „Севиля“ и „Леганес“ ще определят другия финалист.", "date": "2018.01.26", "title": " „Камп Ноу“ изпрати Масче, посрещна Коутиньо"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b2-%d0%b4%d0%b0%d0%b2%d0%be%d1%81-%d0%b0%d0%bc%d0%b5%d1%80%d0%b8%d0%ba/", "text": "Президентът на САЩ Доналд Тръмп предложи „американските приятелство и партньорство“ на света по време на своята реч пред глобалния бизнес елит на Световния икономически форум в Давос“, предава AFP. Президентът увери, че неговият предизборен лозунг „Америка на първо място“ не означава „Америка сама“. „Светът очаква издигането на силни и проспериращи САЩ. Ние сме открити към бизнеса и отново сме конкурентоспособни“, заяви Тръмп по време на речта си в Давос. Президентът добави още, че подкрепяната от САЩ коалиция е отвоювала почти 100% от територията, окупирана от „Ислямска държава“ в Ирак и в Сирия. „Коалицията за победата над „Ислямска държава“ освободи близо 100% от територията, някога държана от убийците в Сирия и в Ирак“, заяви Тръмп по време на речта си. Той демонстрира икономиката на страната си, заявявайки, че „САЩ е мястото, където може да се прави бизнес“, предаде New York Daily News. Тръмп използва речта си, за да демонстрира своите реформи в данъчната система на страната и стремежа си да намали регулациите. „Работата ми вече започна да изплаща дивиденти“, заяви президентът и посочи, че откакто е заел поста в САЩ са създадени 2,4 млн. работни места и допълни, че компании като „Епъл“ планират да инвестират милиарди в страната. Той допълни, че изпълнява мечтата на американците за „страхотна работа, безопасен дом и по-добър живот за техните деца“. Тръмп заяви още, че е готов да преговаря споразуменията за свободна търговия на индивидуално равнище или на равнище групи държави с тези, които остават в Транстихоокеанското търговско споразумение, от което той оттегли страната си, съобщи New York Daily News, и добави, че търговията трябва да бъде честна и реципрочна. „Нечестната търговия вреди на всички ни“, убеден е той. Според Тръмп САЩ са готови да преговарят по взаимноизгодни двустранни търговски споразумения със всички страни, включително и с тези от Транстихоокеанското партньорство. „Ще преговарям, ако това е в интерес на всички страни“, убеден е Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Доналд Тръмп предложи в Давос „американските приятелство и партньорство“ на света"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%b2-%d1%81%d0%be%d1%84%d0%b8%d1%8f-%d0%bd%d0%b0%d0%bf%d0%b8%d1%81%d0%b0-59-%d0%b0%d0%ba%d1%82%d0%b0-%d0%b7%d0%b0-%d0%b2%d0%b0%d0%b4%d0%b5%d0%bd/", "text": "Екипи на Столичен инспекторат към Столична община и Регионалната инспекция по околна среда извършиха извънредни проверки на пунктове за вторични суровини и автосервизи за нерегламентирано изгаряне на отпадъци в районите „Младост“ и „Искър“. Дейностите са част от мерките за подобряване качеството на атмосферния въздух в София, съобщиха от общината. В рамките на проверката днес екипите съставиха акт за административно нарушение за липса на договор за предаване на генерираните отпадъци от горива, на стойност 5 хил. лева. Съставени са и два фиша за нарушение на изискванията за поддържане на чистотата на прилежащата на обекта територия. Фишовете са на стойнсот 50 лева. До сега са проверени общо 39 обекта на територията на София и са съставени 14 акта, 17 фиша. Проверките продължават. Днес са извършени и проверки за нерегламентирано изваждане на отпадъци от контейнери като са съставени 59 акта. На два пункта в район „Красна поляна“ продължава акцията по събиране на стари гуми от домакинствата. Инициативите са част от мерките за подобряване качеството на атмосферния въздух в София и са насочени към намаляване на изхвърлянето на стари гуми до кофите за смет и минимизиране на възможността да бъдат изгаряни за отопление. На адресите, на които има разкрити временни стационарни пунктове, старите си гуми могат да предават всички желаещи, независимо от района по местоживеене. В рамките на предходните акции са събрани над 4000 гуми в районите „Люлин“, „Връбница“, „Красна поляна“, „Овча купел“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Общината в София написа 59 акта за вадене на боклуци от контейнерите за ден"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8-%d0%b2-%d0%bf%d0%b0%d0%bd%d0%b8%d0%ba%d0%b0-%d0%bc%d0%b8%d1%80%d0%b8%d1%88%d0%b5-%d0%bd%d0%b0-%d0%bf%d1%80%d0%be%d0%bf%d0%b0%d0%bd-%d0%b1%d1%83/", "text": "Бургазлии изпаднаха в паника в петък сутринта. 15 обаждания на тел. 112 за остра миризма на пропан бутан бяха получени само в рамките на два часа- от 8 до 10 часа. След щателна проверка на предприятия, гари и пристанището, от РИОСВ /Регионалната инспекция по опазване на околната среда/ успокоиха духовете, че превишения на нормите няма. „Последното розтоварване на газ пропан-бутан е било миналата година, в периода 6- 9 декември, на територията на едно от пристанищата“, каза пред „Труд“ Тонка Атанасова, директор на РИОСВ. Миризмата наистина се е усетила в сутрешните часове, но очевидно няма повод за притеснение, коментираха от екоинспекцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Бургазлии в паника, мирише на пропан бутан\t\t\t"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%be%d1%82-%d0%bf%d1%8a%d1%80%d0%b2%d0%b8/", "text": "Министърът на младежта и спорта Красен Кралев връчи букетите на победителите непосредствено след финала на паралелния гигантски слалом от Световната купа по сноуборд в Банско. №1 при дамите е Естер Ледецка (Чех), а при мъжете победител стана Джей Джей Андерсън  (Кан). Официалното награждаване на призьорите ще е тази вечер по време на откриването на Световната купа на площада в планинския курорт.  Кралев връчи българския трибагреник и подарък на Радослав Янков, който днес празнува рожден ден с пожелание да има повод да го развее в Пьонгчанг. За съжаление Радо не успя да си подари победа и отпадна в квалификациите. Нашето момче остана 18-и в пресявките с време 1:17.13 мин., като само 1 десета от секундата го лиши от място в топ 16 и класиране за осминафиналите. Другите трима българи отпаднаха още след първия манш в квалификациите, като Димитър Ганичев е 49-и, Станислав Вангелов – 51-ви, а Михаил Кръшняк – 52-ри. При жените Теодора Пенчева финишира на 33-о място и не успя да се класира за втория кръг на пресявките.  „Изключително доволен съм от нивото на организацията на Световната купа. За пореден път Банско и Българската федерация по ски показаха, че са отличен домакин. Коментарите на състезателите и треньорите също са, че сме перфектни. Министерството на младежта и спорта и българската държава подпомогнаха организацията с 900 000 лв. и сме много доволни от това, което виждаме до тук. Винаги е голям празник за българския спорт и любителите на зимните спортове, когато има такива домакинства“, заяви Кралев.  Министърът благодари и на медиите, които отразяват подобни събития, защото по този начин помагат с популяризирането на спорта сред подрастващите.  „Голямата цел на министерството с подпомагането на такива домакинства е колкото се може повече деца да станат свидетели на майсторството на такива състезатели като Естер и Джей Джей и нашите Сани Жекова и Радо Янков. Защото това ги мотивира да бъдат по-активни в спорта и да обичат планината. А само с привличането на повече деца в спорта можем да очакваме да имаме резултати при професионалистите. Излишно е да коментираме всяка година колко е важна за България тази реклама, която има с организирането на подобни форуми. Аз се гордея с домакинствата, които правим не само в алпийските ски, а и в другите спортове “, каза още министърът и допълни, че Световната купа се предава в 54 държави по целия свят.  Кралев подчерта, че на Банско ще се строи единствено втори кабинков лифт и призова за спадане на общественото напрежение по темата. „Има български граждани, които се притесняват, че покрай решението на правителството за изграждането на втори кабинков лифт могат да се случват различни строителни процеси в планината. Това категорично няма как да стане. Ние говорим само и единствено за строеж на втори кабинков лифт и това е решението на правителството. Така че въпросът е по-скоро гражданите да бъдат максимално добре информирани какво точно е решението. Многократно сме заставали зад тази позиция – и премиерът, и останалите министри, които имаме касателство към проблема, че няма да допуснем да има друго строителство в планината извън втория кабинков лифт. Всичко ще бъде съобразно екологичното законодателство, съобразно европейското законодателство, съобразно българското законодателство. Ясно сме изразили позиция, че втори кабинков лифт в Банско ще има. Но при спазване при всички закони – екологични, европейски и български“, каза Кралев.  Утре на Банско са стартовете при мъжете и жените в спийдбордеркроса с участието на Александра Жекова, а в неделя отново има паралелен гигантски слалом.", "date": "2018.01.26", "title": " Кралев награди победителите от първия старт на Световната купа по сноуборд\t\t\t"}
{"url": "https://trud.bg/%d1%80%d0%b0%d0%b7%d0%b3%d1%80%d0%b0%d0%b4%d1%81%d0%ba%d0%b8%d1%82%d0%b5-%d0%be%d0%b1%d1%89%d0%b8%d0%bd%d0%b0%d1%80%d0%b8-%d0%bf%d0%b0%d0%ba-%d0%bf%d1%80%d0%b0%d1%82%d0%b8%d1%85%d0%b0-%d0%b4%d0%b2/", "text": "4-месечните лъвчета Масуд и Терез да бъдат дарени на зоопарка в Пазарджик, а три други лъва – 3-годишният Асен и възрастната лъвска двойка, да се предоставят също чрез дарение на Спасителния център за големи котки в Холандия. Това реши днес Общинският съвет в Разград при прегласуването на върнатото от областния управител решение от декември миналата година за малките лъвчета, предаде . Решението за бъдещето на Масуд и Терез бе потвърдено с допълнението за другите три лъва по предложение на общинския съветник от „Кауза Разград“ Божинел Христов. В проекта за новата точка в докладната записка, одобрена от Общинския съвет, трите животни бяха изброени поименно – Асен, Рая и Пилко. Последният е 12-годишният лъв Хектор, който се водел документално по различен начин и с едното, и с другото име, каза кметът Валентин Василев след заседанието. Докладната записка на независимия общински съветник Милена Орешкова и петте лъва да бъдат дарени на Холандския спасителен център бе втора по ред и беше разгледана, въпреки вече взетото решение със същия предмет на разпореждане. По нея по-голямата част от съветниците гласуваха против. „Тъй като сесията бе по прегласуване на върнато от областния управител решение, днешният акт не може да бъде оспорван по същия ред, а само пред съда“, обясни председателят на Общинския съвет Стоян Димитров. От Спасителния център в Холандия през декември миналата година постъпи искане да му бъдат дарени три лъва, собственост на Община Разград – Асен и двете малки лъвчета, а не предоставените му с днешното решение най-възрастни разградски лъвове 12-годишните Рая и Хектор, наречен в решението Пилко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Разградските общинари пак пратиха двете лъвчета в Пазарджик"}
{"url": "https://trud.bg/%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%bd%d0%b1-%d0%be%d1%87%d0%b0%d0%ba%d0%b2%d0%b0%d1%82-%d1%81%d0%b5-%d1%81%d0%b4%d0%b5%d0%bb%d0%ba%d0%b8-%d1%81/", "text": "„През 2018 г. е възможно да станем свидетели на нови сделки по трансформация на собственост в банки у нас, в т.ч. чрез сливания или придобивания“. Това посочва управителят на БНБ Димитър Радев в свой коментар, публикуван в бюлетин на Асоциацията на банките в България. Три теми ще бъдат във фокуса на вниманието на шефовете на банки през 2018 г., посочва Радев. Първата са ниските лихви, които заедно с лимитираните възможности за свиване на разходите, ще оказват натиск върху печалбата на банките. Втората тема са лошите кредити, които са покрити с капитал, но делът им е над средния за ЕС, посочва Радев. Затова са логични усилията на банките да намаляват лошите кредити, включително чрез продажби на портфейли с такива заеми. През 2017 г. банките са продали кредити на стойност 360 млн. лв. Лошите кредити намаляват, като към ноември 2017 г. делът им е 11%. Трета тема е ръстът на кредитирането, което предполага повишено внимание върху риска. Периодите на ръст на кредитите са и периоди на натрупване на потенциал за поява на нови активи с проблемно качество. Този въпрос е особено актуален с оглед на средносрочната перспектива за навлизане в нов цикъл за покачване на лихвите, посочва управителят на БНБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Управителят на БНБ: Очакват се сделки с банки\t\t\t"}
{"url": "https://trud.bg/%d1%86%d0%b3%d0%bc-%d0%b2%d0%be%d0%b4%d0%b0%d1%87%d0%b8%d1%82%d0%b5-%d0%bd%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%82%d0%b5-%d0%bf%d1%80%d0%b5%d0%b2%d0%be%d0%b7%d0%bd/", "text": "Водачите на обществените превозни средства ще продават „зелен билет“ в дните, в които стойностите за замърсяване на въздуха в столицата са завишени. Центърът за градска мобилност (ЦГМ) вече поръча и разполага с картите за преференциално пътуване из цялата градска мрежа, съобщиха от ЦГМ. Те ще се разпространяват и в Пунктовете за продажба на превозни документи на ЦГМ и „Метрополитен“. На билета е изписана цената от 1 лев, както и че важи за един ден и за цялата мрежа на градския транспорт. Пътуването със „зелен билет“ е извънредна мярка, която цели да стимулира хората да оставят автомобилите си и да използват градския транспорт в дните с висока концентрация на фини прахови частици. Решението за това беше взето от Столичния общински съвет на 25 януари т.г. ЦГМ има готовност да пусне допълнителни коли по линиите на обществения транспорт в периодите със силно замърсяване на въздуха. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " ЦГМ: Водачите на обществените превозни средства ще продават „зелен билет“"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f%d1%82-%d1%82%d0%be%d0%bf%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%87-%d0%bf%d0%be%d0%bb%d0%ba-%d0%b4%d0%b0%d0%bd%d0%b8%d0%b5-2/", "text": "– Да, мога да ви потвърдя това. Същите методи бяха използвани и срещу чужденци, но не против многонационални компании. Били са използвани и срещу български граждани, и против някои български фирми. На практика, мафията не правеше разлика между румънци и българи – само тези, които принадлежат към системата, или тези, които им пречат. В самата система са намесени много икономически интереси, прокуратурата и спецслужбите са подкрепили определени фирми, които аз нарекох фирми под прикритие, от тях са вземали големи суми пари. Тази система разполага с големи финансови източници – освен от Джордж Сорос, те имат и техни. И заради съседството на Румъния с България при този вид финансови прехвърляния се използват и фирми под прикритие, а това може да се разследва. Ще ви дам пример – в Румъния има едно дело наречено „Майкрософт”, в което става дума за стотици милиони евро щети. Появиха се данни, че някои от хората, замесени в него, са агенти под прикритие, хора на тайните служби. И между другото, са имали практика да си организират срещите в България. Тази информация стана публична. – Защото в България са се чувствали сигурни. И това трябва да се разследва. Задача на българските органи е да разкрият дали тези хора имат имущество в България, фирми, сметки и откъде произхождат парите им. Защото борбата срещу корупцията трябва да върви в посока на тези хора и фирми, които са приближени на системата. И които постигат целите си посредством шантаж или заграбване на фирмите. Борбата с корупцията трябва да бъде равна за всички. – Днес в Румъния се появява все повече информация по отношение на използване на тези фирми под прикритие. Румънските спецслужби отричат съществуването им. Но аз им казвам: „Щом няма, би трябвало да нямате нищо против да променим закона, защото в него пише, че имате право да използвате такива фирми. Затова дайте да ги махнем.” Това, което потвърди моята информация е, че бившият оперативен началник Колдя все още има контакти с фирми, които ги използват и от оперативна гледна точка, но и за пари. Те действат не само в Румъния, но мисля, че българските органи би трябвало да си сътрудничат с румънските по отношения на този проблем. Аз обаче не мога да изнасям класифицирана информация, това е престъпление според румънското законодателство. Много хора нарушиха закона, за да ме арестуват. Аз няма да направя същото. Цялата информация, която имам, съм я представил в комисията в парламента. – Разбира се, преди да ме арестуват първия път. Аз бях арестуван от ген. Колдя и от г-жа Кьовеши, за да ми затворят устата. По време на цялата си дейност като офицер съм се борил срещу тероризма. Шест месеца и половина бях в ареста по това дело, образувано от Дирекцията за борба с корупцията. Бях обвинен за шест престъпления. През 2016 г. – две години след първия арест, бях оправдан по пет от обвиненията, и получих наказание от 1 година условна присъда за много дребно престъпление, но то не бе свързано с корупция – беше за фалшифициране. Защото те трябваше да оправдаят тези 6,5 месеца, в които бях в ареста. Знаете ли, че петима съдии имаха смелостта да ме оправдаят, но други ме държаха 6 месеца в ареста. Правят това, въпреки че знаят, че мога да отида в Европейския съд по правата на човека. Т.е. системата е затворена. В този съд Румъния е на трето място, след Турция и Русия, по брой на граждани, осъдили страната си. – Бюджетът ни е много голям. Нашите служби имат най-големия бюджет в сравнение с парите на спецслужбите в целия ЕС. Срокът за едно подслушване е средно най-малко 6 месеца. Аз например бях подслушван от 2013 г. до днес. И мисля, че продължават да го правят. – Бях арестуван, но румънският закон казва, че не можеш да бъдеш повече от 6 месеца в ареста, ако не ти е образувано наказателното дело в съда. През 2016 г. за втори път ме арестуваха, като в предварителния арест прекарах 3,5 месеца, а под домашен – 2,5 месеца. – Убеден съм, по-голямата част от населението знаят за това, степента на подкрепа на моето Гражданско движение за защита на човешките права и ценности е изключително голяма. Все повече депутати започнаха да се събуждат, в спецслужбите все още има хора патриоти, които разбират, че на това трябва да бъде сложено край. И в регионален контекст нещата са благоприятни – Полша, Унгария, Чехия, дори България искат суверенитет. Ние трябва да се поучим от съседите и пак да се превърнем в една суверенна и демократична държава. – Не. Това между другото румънската преса опита да прокара, но този опит беше направен поради други причини. Опита се да се прокара идея, че върша всичко това в Румъния, защото има някой отвън, който ме подтиква. Казах пред парламента, както и публично пред бившите си колеги, че правя всичко това, за да не пострада нито един от бившите ми колеги, както пострадах аз. Когато през декември 1989 г. падна диктаторът Чаушеску, аз не съм си и мислел, че моите деца ще живеят в държава, в която подслушванията ще бъдат повече на брой, отколкото по времето на Чаушеску. В държава, в която броят на спецслужбите и хората, които работят в тях, ще е повече от тези, които работеха за Чаушеску. Държава, в която ако някой реши, че трябва да те вкара в затвора, за да ти затвори устата, може да го направи извънредно лесно. В момента, в който се откажем от правата си, всичко е загубено. Да речем, че не съществува нито една държава с корупция равна на нула, и какво от това ако си постигнал това така, че по пътя са пострадали хиляди невинни хора. – Да, спомнете си едно нещо – защо тези неща с борбата с корупцията се случват единствено в Румъния и никъде другаде. Спомнете си в Полша при ген. Ярузелски, в Чехословакия, Унгария също преходът беше окей, в България също имаше т. нар. нежна революция. Само в Румъния румънци убиваха румънци. – Да, както и борбата с корупцията днес е фалшива, така и румънската революция от декември 1989-а – също. Всичко това е една емоционална пиар кампания за чужди интереси. Винаги е било така.", "date": "2018.01.26", "title": " Румънският топразузнавач полк. Даниел Драгомир: Разчистване на сметки в Румъния е прилагано и срещу българи"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%83%d1%81-%d0%bd%d0%b0-%d0%b0%d0%b8%d0%ba%d0%b1-2/", "text": " – Темата за намесата на псевдо природозащитни организации е повдигана много пъти. Тук е мястото да се подчертае, че ние не се конфронтираме с истинските, авторитетни природозащитни организации, които наистина работят за запазването на природата у нас и по света. Отделен въпрос е, че самите работодатели също имат опазването на околната среда като приоритет в рамките на тяхната работа в областта на корпоративната социална отговорност. Ние протестираме срещу групи предприемчиви граждани, които скрити зад зелени етикети се занимават с най-тривиално изнудване – най-често чрез съдебно оспорване с цел забавяне на работата по даден инвестиционен проект. Понякога, спекулирайки некоректно със страховете на хората, те се опитват да нагнетяват допълнително напрежение и да организират протести с някакво локално значение. Типичен е случаят с Трън, където се предвижда пускането в експлоатация на стара златна мина, а жителите на общината продължават да са лъгани, че се организира добив на уран.  – Българската икономика в момента е във възход. Имаме ръст на БВП от 4%, ръст на заплатите от над 10% ръст на износа над 12%. Икономиката не може да бъде дестабилизирана с лъже екологични протести и рекетьорски съдебни процедури. Лошите практики на лъже-природозащитниците не могат да дестабилизират една икономика в растеж. Те обаче могат да забавят растежа и да провалят, а и провалят сериозни инвестиционни проекти, които биха могли значително да подобрят регионалната икономика на едно или друго място. За съжаление, когато говорим за използване на „екологични хватки“ за забавяне на инвестиционни проекти, свидетели сме били и на държавен рекет спрямо инвеститори у нас – слава Богу от управления, които отдавна не са на власт. Но „частният сектор“ в екоизнудването се учи и от държавните практики. Така че визираните в декларацията много лоши практики са заплаха за регионалните и локални икономики и поминъци и с тях трябва да се води открита и прозрачна борба  – Вижте, преди АОБР да излезе с декларацията си срещу лошите практики на лъжеприродозащитниците, имаше и други много сериозни сигнали, огласени публично, на които никой не обърна внимание. Един от най-красноречивите примери беше протестът на Българската минно-геоложка камара срещу използуването на местните референдуми за блокиране на изрядни в законово отношение инвестиционни проекти. Тази лоша практика създаде нов абсурд в българската политическа практика – свикване на местни референдуми, на които да се пита дали да се спазват законите. Ние категорично не сме съгласни, че подобно поведение е допустимо, но то е факт на много места. Важен е принципът, а не само отделният, изолиран случай.  – Връзката е пряка, доколкото всеки забавен или провален проект представлява намаляване на инвестиционната активност. Друг е въпросът, че основната причина за намаляването на преките чуждестранни инвестиции е дефицитът на квалифицирана работна ръка. Бавенето и протакането на инвестиционни проекти чрез псевдоприродозащитна дейност е много неприятно и непочтено. Но когато говорим за намаляването на чуждестранните инвестиции у нас, трябва да сложим нещата по местата им и да ги степенуваме по значение. В момента най-тежкият проблем са човешките ресурси. В някои региони става дума не за липса на квалифициран персонал, а за физическо отсъствие на хора, за откровено обезлюдяване.  – Както вече посочих и както многократно са протестирали инвеститорите, точно „нещото в замяна“ е проблемът. В тези случаи, срещу които ние протестираме не става дума за истински протести на природозащитници. Ние в никакъв случай не оспорваме правото на хората да са максимално взискателни към опазването на околната среда в един или друг инвестиционен проект. Нашата декларация е точно срещу тези екоброкери, които предизвикват напрежение, дори и протести, разпространяват неверни слухове, съдържащи откровени лъжи и след това известяват инвеститора, че всичко това може да спре, но спирането си има цена. Това е не само непочтено, това е криминално престъпление, което се нарича изнудване. Инвеститорите постоянно се оплакват от подобни практики и мисля, че истинските сериозни екологични организации трябва да ни подкрепят в противопоставянето срещу екоброкерите. Точно това изнудване, което е широко разпространена практика, е причината да излезем с въпросната остра декларация.  – Ние сме готови да участваме във всякаква дейност, която би допринесла за насърчаване на инвестиционната активност и за подобряване на бизнес средата. Въпросът е да се противопоставим точно срещу дейността на екоброкерите, а не срещу обществено полезните дейности за защита на околната среда.  – Мисля, че самите природозащитници имат интерес от изясняването на въпросите „кой кой е “ и „каква е обществената тежест на съответните природозащитни организации ?“ Винаги приемането на някакви критерии за представителност е съпроводено със спорове и дебати – това е повече от естествено. Вероятно ще бъдат представени и други предложения, включително и от самите зелени организации. Още един път искам да подчертая, че ние съвсем не се отнасяме враждебно към зеленото движение и към природозащитниците. През годините, те са дали сериозен принос за опазване на природата у нас и по света. У нас има много сериозни природозащитни организации – някои от тях са членове на много влиятелни глобални мрежи. И ние не искаме конфронтация с добросъвестните и сериозни природозащитници. Ние сме против псевдоприродозащитниците, които играят ролята на някакви своеобразни екоброкери, умишлено не ги наричам рекетьори, предлагащи спокойствие за инвеститорите срещу заплащане или получаващи пари от конкуренцията за спиране или забавяне развитието на един или друг проект. Това са изключително лоши практики, срещу които според мен са и истинските природозащитници. Въвеждането на критерии за представителност, просто ще извади от обръщение самозваните екоброкери и ще остави на обществената сцена сериозните, авторитетни, национално и международно признати организации.  – Да и мисля, че хората ги различават все по-ясно.  – Категорично не сме искали намесата на службите за сигурност. Ние искаме всеки сам да си казва кого представлява, кой стои зад него и как се финансира. Нашият сектор „Сигурност“ е достатъчно раздут и финансово и ресурсно преосигурен, за да му измисляме допълнителни задачи, които да оправдават искания за още средства и нов, допълнителен личен състав. Не сме във времето на Хитлер и на Сталин, за да търсим навсякъде намесата на външен враг и да мобилизираме службите за сигурност. Стига ни това, че бюджетът за подслушване в страната от време на време надхвърля бюджета на Министерството на културата.  – Печелят ограничен брой търговци на електроенергия, които са привилегировани купувачи на електроенергия не през борсата, а на платформата на държавните производители. Ако питате кои са те поименно, отговарям, че вече поискахме от КЗК изясняването на този не много дълъг списък.  – Поскъпването на тока винаги нанася общ удар по цялата икономика. Не е въпросът за едно или две предприятия. И преди, когато се противопоставяхме на лошите практики около ценовата добавка „Задължения към обществото“, непрекъснато повтаряхме, че в България има цели отрасли, които са почти сто процента експортно ориентирани, но не се състезават с европейски фирми или с фирми от страните, членуващи в Организацията за икономическо сътрудничество и развитие (ОИСР). Те се състезават с аналогичните отрасли в страни от третия свят, където разходите за труд са неописуемо по-ниски. Един от най-нагледните примери е случаят с шивашката и трикотажната промишленост и производството на готово облекло. Там нашите основни конкуренти са Бангладеш, Камбоджа или в най-добрия случай – предприятия в Йордания, където са докарани да работят девойки от Шри Ланка. По отношение на себестойността, конкуренцията стартира с няколко гърди напред. Затова всяко увеличение на цената на електроенергията е гибелно за конкурентоспособността на нашата шивашка промишленост. А производството на метали, на хартия, на пластмаси са още по-електроинтензивни. Но това очевидно не вълнува Министерството на енергетиката и Комисията за защита на конкуренцията.  – В съвсем краткосрочен план, ние изпратихме писмо до малките и средните предприятия, включени в мрежата за ниско напрежение, в което даваме точна информация при какви условия – профил на електропотребление и локация – си струва те незабавно, като краткосрочна и палиативна мярка, да се върнат към регулирания пазар на електроенергия. Това, разбира се, не може да е никакво решение в перспектива, но ще минимизира загубите им в краткосрочен план. Други бързи мерки са промяна в графика и правилника на енергийната борса, увеличаване на предлагането на електроенергия, добавяне на правомощия на КЕВР за контрол на пазара и санкции при пазарни манипулации. Иначе ние категорично настояваме за нов Закон за енергетиката, който да доведе до пълно и реално либерализиране на пазара. Защото в момента има абсурдна ситуация – реални участници на уж либерализирания пазар са най-вече двата големи държавни производителя – АЕЦ „Козлодуй“ и ТЕЦ „Марица Изток 2“. Всичките останали производители са се подсигурили с различни привилегии – и т. нар. „американски ТЕЦ-ове“ и ВЕИ-тата и когенерациите, наричани за благозвучие – „високоефективно производство на електроенергия“. Всички те са извън борсовото предлагане на електроенергия. Ние искаме пълна и реална либерализация, а не да се налага да учим малките фирми кога и как да се връщат на регулирания пазар. Смятаме, че положителна мярка би било и „качването“ на фондовата борса на предприятията от държавния монопол или ако предпочитате – държавния енергиен олигопол. Това е едно много елегантно решение, защото вместо приватизация и свързаните с нея политически скандали, може да се приложи просто увеличаване на капитала на държавните енергийни дружества, като това увеличение се набере на борсата. Това е едно напълно пазарно решение, като качването на борсата неминуемо ще доведе и до подобряване на управлението на въпросните предприятия. Просто публичните дружества по закон са длъжни да дават разнообразна информация на инвеститорите в тях и това бързо ще доведе до отпадане на редица лоши практики, които в момента избуяват.", "date": "2018.01.26", "title": " Васил Велев, председател на УС на Асоциация на индустриалния капитал в България, пред „Труд“: Екоброкери изнудват инвеститорите в България\t\t\t"}
{"url": "https://trud.bg/%d0%bf%d1%80%d0%b0%d0%b2%d0%be%d1%82%d0%be-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%b4%d0%b6%d0%b5%d0%bd%d0%b4%d1%8a%d1%80-%d0%ba%d0%be%d0%bd%d0%b2%d0%b5%d0%bd%d1%86%d0%b8%d1%8f%d1%82/", "text": "Премиерът Борисов послуша управляващите патриоти и депутатите му отложиха ратификацията на Истанбулската конвенция, чиито спорни текстове предизвикаха улични протестни демонстрации, църковни закани за „анатема“ и всенародна смяна на приказките за маса: вместо да се пита докога с тия дупки по пътищата, с тия рушвети за катаджии, скъпи лекарства, ниски пенсии и заплати, народът взе да философства – джендърите гейове ли са, ще има ли нужници за третия пол в училищата и ще дават ли на хомосексуалните двойки детски надбавки. Помощникът на премиера – Цветан Цветанов обясни, че конвенцията ще се приеме до края на европредседателството – най-късно през юни значи, а „в тези седмици ще проведем дебат с академичната общност, експерти и НПО, за да разясним всичко“ – сиреч, че става дума за защита на жените от домашното насилие и за нищо друго. Хубаво. Добре замислено – особено това с академичната общност, тъй като от разясненията на телевизионни експерти и НПO-та, наспорил ги Бог, един перничанин така се ядосал, че халосал жена си с дистанционното. Дано само г-н Цветанов да има по-голям успех от нас журналистите, които тъй и не сполучихме да склоним спецовете по конституционно и международно публично право, светилата на българските правни науки, като например професор Евгени Танчев, проф. Снежана Начева, проф. Атанас Семов, проф. Благой Видин, проф. Пенчо Пенев, проф. Огнян Герджиков и други да се ангажират официално с коментар за тази работа. Изключението е едно-единствено – проф. Пламен Киров. Само той – чест му прави – откликна на голямото обществено любопитство към международния договор, в който под защита е поставен слабия пол, но не само женския, а и друг един – „социален“. И така, академичната юридическа общност, досега поне, предпочита да пази мълчание. Неофициалните разговори с нейни представители обаче ги издават като единомишленици – както откъм експертната страна на проблема с Истанбулската конвенция, така и откъм избора им да не вземат участие в все по-изострящия се дебат за него. Проблемът е неприлично политизиран, казват те, ако не и съзнателно отклонен от експертизата. Сериозните юристи виждат това и повечето от тях избират да мълчат – знаят, че всеки, който се изкаже, ще бъде употребен – въвлечен в политическата игра, чиито страсти целят всичко друго, но не и да се утвърди една добра спогодба по набор от общоприети правила, норми, критерии и обичаи. То е ясно – с нееднозначната Истанбулска конвенция някой цели да заслужи потупване по рамото от някоя партийна централа или посланик, друг – да спечели електорат, като се заиграва с благородните му чувства и традиционното му негодувание, а трети гледа към парите, защото ратификацията ще позволи отпускане на обществени средства към определени организации. Общественото мнение тук напира да се изяви, то се вълнува от традиционните и нетрадиционните любовни съжителства – за него те са разбираеми, за разлика от европредседателството примерно, към което то остана равнодушно и безучастно. По закона за международните договори подписването на конвенциите е работа на изпълнителната власт, а ратифицирането – на законодателната, поясняват правниците. Относно конвенцията, наречена Истанбулска, тая работа е свършена, с извинение, като кучето на нивата. Когато правителството я е подписало през април 2016 година, то е било длъжно да изготви сериозна оценка на въздействието й, каквато се изисква по Закона за нормативните актове – да напише какви законодателни промени ще се наложат, ако влезе в сила някога. Това не е сторено – и този пропуск, уви, е обичаен за нашето законодателство. За да влезе в сила, Истанбулската конвенция трябва да се ратифицира. Както повечето международни договори, тя е съставена на английски и френски език. Нашето външно министерство е длъжно да я преведе с оглед предстоящото й обсъждане и публикуване. На преводача му е лесно, когато текстът на подобните договори съответства на българското право. Но когато не съответства, както е в случая, той прави преразказ. И ето – някой е превел термина „gender“ („джендър“) като „пол“ (няколко пъти) и като „социален пол“ веднъж. Това според правистите е лош превод – може да е от невежество, но може и да е от друго нещо. Както е известно, министерствата, които правят преводи на официални документи, дават обществени поръчки на частни фирми, а те наемат преводачи. Бог знае под чие влияние е бил преводачът – на някое НПО, на партия, на чужда държава… В българското право и в българския език значението на думата „пол“ е ясно. По нашите закони, като се роди дете, то се записва: „пол – мъжки/женски“. Нашето право до конституционно ниво не познава друг вид пол, в него сексуалната ориентация не е отбелязана. В него „пол“ е нещо различно от „джендър“ – и точно в този смисъл преводът е неточен и некоректен. И вместо някой да каже – стоп, лош превод, друг ще направим! – следва политическа пропаганда, партиен натиск, с една дума – скандал. „Ако целта на конвенцията е само да бъде предотвратено насилието от мъжете над жените, понятието „sex” – биологичен пол върши работа. Що ще тоя „gender” в нея тогава? – пита професор Киров и не само той. Това е един от многото въпроси без отговор. „Ще направим една тълкувателна декларация към Истанбулската конвенция, за да успокои онези, които имат притеснение“, заявява министърът на правосъдието Цецка Цачева на обществена дискусия в аулата на СУ, която, кой знае защо, двама от присъствалите учени – професор и академик определят с една и съща дума: „Ужас!“. Професор Пламен Киров е категоричен: „Тази декларация няма никакво правно значение! Говоренето за нея е лъжа! С нея България известява другите държави, че ние тълкуваме термина „джендър“ така и така. Но това тълкувание обвързва само нашата страна. То не променя нашите задължения, нито текста на конвенцията. Дори и да го занесем в Съвета на Европа, то не обвързва ратифициралите конвенцията държави да я спазват съгласно с него. А и член 78 от конвенцията не допуска „резерви“ по отношение на чл. 3 и чл. 4 , които касаят именно „социалния пол“ (тъй наречения „трети“- б.а.). Ето, Полша даде пример – ратифицира Истанбулската конвенция с резерви, но те определено не й се признават от съвета.“ Тълкувателната декларация, рекламирана и от шефа на парламентарната правна комисия, може да послужи практически само на Хекимян – да я прочете по БиТиВи, смятат и други юристи от ранга на професор Киров. Тя отсъства от Виенската конвенция за международните договори, тя е инструмент на обичайното право. При това безсилен инструмент. Как например г-жа Цачева ще обясни какво е „джендър“? Ще обясни, че под „пол“ ние разбираме „джендър“? Но как, като нищо подобно не пише в документа? Истанбулската конвенция е подписана преди 2 години с изричната уговорка, че ратифицирането предстои. Значи – тъй или инак – то е наложително? Не, уверяват топ юристите. Спокойно можем да го бавим с години. Франция не само подписа, но и създаде “Конституцията за Европа”, но не я ратифицира и тя никога не влезе в сила – нищо, че България – ами как? – беше между първите, която състави за нея ратификационна грамота. Защо да бързаме, дами и господа? Дори и да сме обещали нещо на някого в Холандия в замяна на подкрепа за Шенген ( че нали пристига през февруари холандският премиер), ние имаме убедителен аргумент, че трябва да се отметнем временно. В църквата се канят да анатемосат политиците, които ще гласуват „това нещо, което застрашава християнската цивилизация и вещае морален разпад“. И имамите в джамиите в тоя дух се обаждат. Дали светите отци преувеличават? Да, смятат правните ни светила. Религиозната доктрина приема съжителството между мъже за грях. Традиционният български морал диктува, че това не е норма, а изключение, което носи по-скоро страдание, отколкото радост. По-младите българи са по-толерантни, те зачитат различията – социални, културни, религиозни, сексуални. Но има и друго – у нас шофьорите се обиждат взаимно с „педал!“, ако някой натисне рязко спирачка или се пререди на светофар. Понятието „джендър“, преведено като „пол“ няма как да остане незабелязано в конвенцията. Поназнайваме за джендър – учението и джендър – обучението, при което малките още в детската градина трябва да се учат „да преодоляват половите стереотипи“ и че „половата идентичност не анатомия, а личен избор“, и че може даже да се прескача от един пол в друг. И да, смущаваме се, когато ни обясняват, че „социалният пол“ показва само утвърдените в нашия свят роли на мъжа и жената. Нека различните хора да ни прощават, казват повечето българи. Това е. А топ юристите смущават ли се? Да, въпреки, че това понятие съществува в правото на други държави. Историята на българското право показва, че то е реплика на западноевропейското – ние възприемаме правни модели главно от Германия, Швейцария и Италия. Автентични български правни решения почти няма. Рано или късно ще възприемем и това, за което става дума в конвенцията, смятат правници. Когато България се готвеше за членство в ЕС, тя пое около 2000 акта на европейското право. Въпросът е готови ли сме да приемем тази чуждица – „социалния пол“, точно сега? Очевидно не. Искате доказателства? Вижте ги в социалните мрежи. Знаем, че в света още от края на 20-и век се оформя нарастваща тенденция за узаконяване на гражданския брак и за еднополови двойки. Това признаване им дава права, недостъпни за безбрачните: на болнични, на решение за медицински интервенции спрямо партньора, на обезщетения след смъртта му, на законно пребиваване в страната му, на здравна застраховка и за него, на прехвърляне на имущество между двамата без данък, на осиновяване и тъй нататък. Да, някои от тия права могат да бъдат подсигурени и чрез други правни средства, но това предполага трудности за нехетеросексуалните влюбени, които не могат един без друг. И така, еднополови бракове се сключват вече законно в Германия, Белгия, Нидерландия, Испания, Франция, Канада, Южна Африка, Норвегия, Швеция, Португалия, Исландия, Аржентина, Дания, Бразилия, Нова Зеландия, Уругвай, Великобритания, САЩ, Люксембург, Колумбия, Фанландия, Малта, Австралия. В нашата конституция понятието за брак е описано като доброволен съюз между мъж и жена. И нашите юристи не изключват с ратификацията на Истанбулската конвенция да ни бъде оказано въздействие, меко казано, за промяна. За да влезе в сила въпросната конвенция, се изискват само 10 ратификации – нисък праг, който според нашите прависти издава нечие желание за бързина. Тя вече ги е събрала ( и отгоре даже) и е одобрена от Европарламента, така че вече е съюзен акт, разсъждава професор по право. Дали ще я ратифицираме и ние, особено значение няма. Защото правото на ЕС има последици у нас. Ако французин се ожени за германец и двамата дойдат да живеят в България, ние сме длъжни да ги признаем за семейни, защото те са сключили еднополов брак в държава, която го признава, а има свободно движение на хора, нали така? Излиза, че голямото говорене за конвенцията напразно мобилизира някакви конвулсии на общественото мнение и то не твърде красиви? Сега, ако двама български мъже се оженят във Франция, там ще имат валиден брак, а тук по-скоро не – коментира друг професор, специалист по международно публично право. – Те трябва да идат в Германия, за да им се признае валиден брак с всички произтичащи от това права. Но ратифицираме ли конвенцията, няма да е така. Най-малкото, което ще се случи, е че съдилищата вече няма да могат да отказват еднополовите бракове. Накратко: законодателството срещу домашното насилие на жените можем да си го напишем и без тази конвенция, единодушни са авторитетите ни в правото. А с конвенцията какво правим? Ние тук не можем да отучим учениците да бият учителите и пациентите лекарите, пък камо ли да накараме перничанина, съобразявайки се с конвенцията, да не удря жена си и да я пита има ли щение и тя, преди да си разкопчеe гащите.   Неясният договор е лош договор, казват по адрес на Истанбулската конвенция. Уважаваните ни прависти са на друго мнение. Конвенцията не е лоша. Целите й са благородни – тя е срещу домашното насилие и за толерантност към различните. Да, приложена към нашето право, конвенцията е двусмислена най-малко, но ако питате някой холандски юрист, той ще ви каже, че в нея няма нищо неясно. Това е, защото в Холандия всяка майка може да поиска в съда да не се посочва пола на детето й в акта за раждане. Там съдебното решение ще звучи така: „Да, разбира се, че е право на детето ви само да си определи пола, като порасне.“ В нашето право това е абсурдно. В тукашните съдилища ще кажат на майката: „ Рожбата ви или е мъж, или е жена, дайте книгата от родилното, да видим какво е написал лекарят там!“ И ще я пратят на психопреглед даже. И у нас ли ще стане, като в Холандия? Ние не сме задължени съгласно Истанбулската конвенция да си променяме законите на всяка цена. Ако тя е ратифицирана, но не е обнародвана, тогава България може да си изпълнява задълженията по нея по начин, който си избере сама. Парламентът може да реши така. Но за това е нужен политически характер, а не боязън, че холандският премиер ще си помисли например нещо лошо за нас. Друго е, ако конвенцията се обнародва, след като се ратифицира – тогава текстът й започва да се прилага с предимство по отношение на всеки наш закон и подзаконов акт, който й противоречи ( само не по отношение на Конституцията). В такъв случай може и да се наложи, като нищо, в актовете за раждане на българските дечица да вписваме не два пола, а три.", "date": "2018.01.26", "title": " Правото излезе от джендър – конвенцията\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%81%d1%82%d0%b8%d0%b3%d1%83%d1%80%d0%b8%d0%bb%d0%b0-12-%d0%bc%d0%bb%d0%bd/", "text": "Близо 1,2 милиона лева ще вложи Община Велико Търново през годината за поддръжка на спортните бази, за субсидиране на спортните клубове и дейности. Сумата бе гласувана в рамките на приетия Бюджет 2018. И по общия размер на осигурените общински средства, и по разпределението им за различните спортни дейности Старата столица се нарежда до най-големите градове у нас. Така например, за спорт във Варна планираната сума за тази година е 1,3 милиона лева. 485 000 лева са заложени за клубовете и техните дейности. 150 000 лева от тях ще постъпят директно в сметките на спортните организации – това е стимул за постиженията им през миналата година. Разпределението ще бъде извършено по правилата на новата наредба, приета преди година от Великотърновски общински съвет. Други 150 000 лева са заделени за футболен клуб „Етър В. Търново“, който през настоящия сезон се завърна в най-високото ниво на професионалния футбол. Спортните клубове отново получават като допълнителен бонус безплатни начални, периодични и пред-състезателни прегледи. За целта на Спортния диспансер ще бъдат преведени 60 000 лева. 40 000 лева са отредени за ученическия спорт, а за церемонията „Спортист на годината“, както и за хора със специални нужди отново са предвидени по 5000 лв. Заложени са средства и за наградата за млад футболист „Трифон Иванов“. 2000 лева е субсидията за развитие на женския футбол във Велико Търново. Финансовият стимул за масов спорт е в размер на 33 000 лева, за подкрепа домакинства на първенства от държавен и международен ранг е отделена същата сума. Общо 7000 лева ще получат двадесетте младежки центрове в населените места от общината за закупуване на спортни пособия. Отделно е заложена издръжка за шест стадиона извън Велико Търново. Дебелец получава 14 800 лева, Килифарево – 9 500 лв., Ресен – 14 000 лв., Самоводене – 6000 лв., Шемшево и Леденик, съответно 4000 и 2000 лева. Близо 420 000 лева е бюджетът на Общинско предприятие „Спортни имоти и прояви“, което стопанисва и поддържа спортната база на територията на града – Спортен комплекс „Ивайло“ със 17 зали, Хандбална зала „Сава Величков“, тенис-кортове и т.н. 165 518 лева е издръжката на плувния басейн до СУ „Емилиян Станев“, 74 538 лева са предвидени за други дейности, свързани със спорта и спортната инфраструктура. Великотърновският общински съвет даде одобри предложението за кандидатстване за ремонт на покрива на Хандбална зала „Сава Величков“, както и за санирането на сградата. Проектът е на стойност от близо 225 000 лева, като финансиране ще се търси по проект „Красива България“. При одобряване на кандидатурата Община Велико Търново ще осигури 112 341 лева от бюджета за собствено участие, тъй като правилата на програма „Красива България“ предвиждат покриване на 50% от разходите по проекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Община Велико Търново остигурила 1,2 млн.лева за спорт\t\t\t"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82-%d0%b7%d0%b0%d0%bf%d0%bb%d0%b0%d1%88%d0%b8-%d0%bb%d0%b5%d0%ba%d0%b0%d1%80-%d0%bf%d1%80%d0%b0%d1%82%d0%b8%d1%85%d0%b0-%d0%b3%d0%be-%d0%b2-%d0%bf%d1%81%d0%b8/", "text": "59-годишен варненец бе пратен за лечение в психиатрията, след като буйства в кабинета на личния си лекар, съобщиха от полицията. Случката се разиграла в четвъртък следобед. Около 14,45 ч уплашеният 50-годишен медик подал сигнал, че негов пациент го засипва с обиди и закани в приемната му в кв. Виница. Пристигналите полицаи заварили разлютения И.Ч., който им оказал съпротива и били принудени да го задържат. Малко по-късно мъжът бил настанен в психиатрична клиника. Случаят е докладван в Районната прокуратура, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Пациент заплаши лекар, пратиха го в психиатрия"}
{"url": "https://trud.bg/%d0%b5%d0%ba%d0%b8%d0%bf-%d0%bb%d0%b5%d0%ba%d0%b0%d1%80%d0%b8-%d0%be%d1%82-%d0%b2%d0%b0%d1%80%d0%bd%d0%b0-%d0%b5-%d0%b2%d0%ba%d0%bb%d1%8e%d1%87%d0%b5%d0%bd-%d0%b2-%d1%81%d0%b2%d0%b5%d1%82%d0%be%d0%b2/", "text": "Екип от преподаватели в Медицински университет-Варна и лекари в университетската болница „Св. Марина“ единствен от България е поканен да участва във втория етап на световно научно проучване за асимптоматична каротидна хирургия, ръководено от проф. д-р Алисън Холидей от Оксфордския университет и президент на Европейското дружество по съдова хирургия. Екипът от български специалисти, водени от проф. д-р Веселин Петров, ръководител на клиниката по съдова хирургия, д-р Чавдар Бъчваров и проф. д-р Силва Андонова, национален консултант по интервенционална неврология, прилагат високоспециализирания метод при пациенти със стеноза на каротидната артерия, който предотвратява бъдещи смъртоносни и инвалидизиращи инсулти.  Първият етап на проучването ACST 1 доказа, че каротидната операция (carotid endarterectomy – СЕА) е по-ефективна и осигурява по-голяма продължителност на живот в сравнение с най-доброто медикаментозно лечение. Резултатите бяха публикувани в списанието Lancet, което е с втори най-голям импакт фактор в света – 56. Проф. Петров е цитиран в списанието участник от България. Научното проучване ACST 2 има за цел да съпостави оперативното лечение СЕА със стентирането на каротидните артерии, като резултатите отново се публикуват в престижно списание, а от тях се формират световните гайдлайни за поведение при тази патология. Участниците от България проф. д-р Веселин Петров и д-р Чавдар Бъчваров бяха представени на първа страница на официалния сайт на проучването като специалисти, постигнали много високи научни резултати до момента.  „Целта на каротидната операция е да се предотвратят неблагоприятните последствия от стеноза на каротидната артерия поради атеросклеротична болест, т.е. исхемичен инсулт. Както при всяка профилактична  интервенция, се изисква внимателна оценка на относителните ползи и рискове от процедурата при всеки пациент индивидуално. Ние в УМБАЛ „Св. Марина“ във Варна днес успешно прилагаме за овладяване на каротидните стенози и нова процедура, наречена  перкутанна транслуменална ангиопластика (ПТА) и стентиране“, коментира проф. Веселин Петров.  При стеноза на каротидната артерия се появяват плаки по вътрешната повърхност на артериите (лумен), като ги стеснява или свива. Парчета от плаката могат да емболизират дистално и да причинят смърт на мозъчната тъкан. Понякога плаката причинява първични симптоми, които са временни или преходни инсулти, известни като преходна исхемична атаки (ПИА, ТИА). По дефиниция преходните исхемични атаки са с продължителност по-малко от 24 часа, а ако са по-дълги – те стават  малки или големи инсулти.  лекарят, ", "date": "2018.01.26", "title": " Екип лекари от Варна е включен в световно научно проучване по съдова хирургия за каротидни стенози"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%89%d0%b5-%d1%85%d0%b0%d1%80%d1%87%d0%b8-%d0%b1%d0%bb%d0%b8%d0%b7%d0%be-6-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%82%d1%83%d1%80%d0%b8%d0%b7%d1%8a%d0%bc/", "text": "Близо 6 млн. лв. ще харчи Варна за туризъм тази година, стана ясно на заседание на ресорната комисия към местния парламент. Планираните приходи от туристически данък са 4,5 млн. лв. при 4,4 млн. лв. за миналата година, а началното салдо в сметката е 1,414 млн. лв. Над 3,5 млн. лв. от приходите ще се инвестират в изграждане и поддържане на инфраструктура, обслужваща туризма. За почивно дело и култура са заделени близо 1,3 млн. лв., а около 1 млн. лв. ще бъдат похарчени за участие на общината в туристически борси. Повече средства ще има за добилите популярност безплатни пешеходни турове, които се реализират съвместно със Съюза на екскурзоводите. От отчета на ресорната дирекция стана ясно, че миналата година Туристическият информационен център е отчел над 10% ръст на посетителите. 36 471 гости на града от 83 националности са търсили там информация предимно за музеите и транспорта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Варна ще харчи близо 6 млн. лв. за туризъм"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%85%d1%8a%d0%b1-%d0%b1%d0%b0%d0%bb%d0%ba%d0%b0%d0%bd-%d0%b8-%d0%b1%d0%bb%d0%be%d0%ba-%d1%85%d0%b0%d0%bd/", "text": "Министър-председателят Бойко Борисов и ръководителят на департамента за международен добив на нефт и газ на Royal Dutch Shell Андрю Браун обсъдиха развитието на газовите проекти на територията на България, съобщиха от правителствената информационна служба. Срещата им беше в рамките на провеждащата се в Давос Годишна срещата на Световния икономическия форум. Премиерът Борисов запозна Андрю Браун с развитието на проекта за изграждане на европейски газоразпределителен център „Балкан“. Той изтъкна важността на проекта, като посочи, че ще допринесе за диверсификация на източниците и маршрутите на газ в България и Югоизточна Европа. Андрю Браун поздрави българския премиер за инициативата за изграждане на подобна газова инфраструктура и за развитието на газовата мрежа в България. Борисов посочи, че бъдещ добив от блок „Хан Кубрат“ в Черно море е един от вариантите за диверсифициране на източниците. Андрю Браун изрази очакване компанията да започне сондажите в блока до края на тази или в началото на следващата година. Разрешението за търсене и проучване на компанията беше дадено от Министерския съвет през октомври 2015 г. и според предварителни проучвания на компанията, очакванията им са за намиране на находища на петрол, но има данни и за природен газ. Провеждането на конкурсите за търсене и проучване в дълбоко Черно море бе сред първите решения на правителството в енергийната сфера. Увеличаването на местния добив е едно от водещите условия за гарантиране на енергийна сигурност и независимост. Представителят на Royal Dutch-Shell поздрави премиера Бойко Борисов за ротационното поемане на председателството на Съвета на Европейския съюз и му пожела успех по приоритетните теми.", "date": "2018.01.26", "title": " Борисов обсъди хъб „Балкан“ и блок „Хан Кубрат“ с ръководителя на департамента за международен добив на нефт и газ на Royal Dutch Shell"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%b5%d0%bd/", "text": "Шестима души са обвинени за незаконен прием на студенти с фалшиви документи в Медицинския университет в София. Това стана ясно на брифинг в прокуратурата. Един е гражданин на Великобритания и е осигурявал хора, желаещи да бъдат студенти в България. Повечето от тях са от Египет, Ливан, Иран, Ирак. Ръководителят на Специализираната прокуратура Иван Гешев обясни, че групата е набирала кандидати за обучение на английски език в Медицинския университет. „Основно граждани на ЕС, в частност на Великобритания от арабски произход. Целта е била получаване на диплома за съответното образование и възможност да имат качеството на постоянно пребиваващи в страната“, коментира той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Шестима души са обвинени за незаконен прием на студенти с фалшиви документи в Медицинския университет в София"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8-%d0%b2-%d1%82%d1%83%d1%80%d0%bd%d0%b8%d1%80-%d0%bf%d0%be-%d0%b1%d0%b5%d0%bb%d0%be%d1%82-%d0%b2-%d0%b5%d0%bb/", "text": "Турнирът по белот, който организират общината в Елена и местен хотелски комплекс, се утвърди като интересна проява от спортно-туристическия календар. Шестата поредна надпревара между най-добрите картоиграчи събра тази година 40 участници, вече са известни и новите шампиони по белот в града. Състезанието между двойките на финала продължи повече от четири часа. Иван Шалаверов и Стефан Чомпов спечелиха първо място в турнира, а достойните им съперници Стоян Малешков и Милен Маринов останаха втори. В играта за трето и четвърто място с повече талант и късмет победи двойката Георги Пеев – Веселин Иванов над Иван Лазаров и Георги Георгиев. Турнирът по белот стартира на 15 януари. В продължение на седем дни, с кратки почивки, двойките, разпределени в групи, цакаха карти по 3-4 часа всяка вечер. Състезанието премина без излишни емоции и нерви, за което помогна и чудесната обстановка на мястото на надпреварата – механата на хотелския комплекс. Най-младият участник в турнира – 21-годишният Христо Мартинов призна, че за играта се запалил още на пет години и за белота няма възраст. Доказа го и участието на доайените – съименниците Костадин Димитров и Костадин Николов, наближаващи 70 години, които не пропускат участие. За трета поредна година нежният пол бе чудесно представен от Мариана Савова, победител от 2016 година. Сега тя участва с цялото си семейство в надпреварата, а няколко фамилии бяха представени от бащи и синове. Организаторите се надяват играта по белот да добива все по-голяма популярност. Тазгодишните победители получиха грамоти, които им връчи зам.-кметът Йордан Димитров. Имаше и парични награди, осигурени от общината и от таксите за участие на отборите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Двама победители в турнир по белот в Елена"}
{"url": "https://trud.bg/%d0%bd%d0%b0%d0%b4-1-600-%d0%ba%d1%83%d1%82%d0%b8%d0%b8-%d1%86%d0%b8%d0%b3%d0%b0%d1%80%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%b2-%d1%82%d0%b0%d0%b9%d0%bd%d0%b8%d1%86%d0%b8-%d0%bd%d0%b0/", "text": "1 621 кутии (32 420 къса) цигари без български акцизен бандерол откриха служители от митническа мобилна група при проверка в търговски обект и в частен имот в гр. Луковит. Проверката за нерегламентирано съхранение и разпространение на акцизни стоки е извършена на 24.01.2018 г. в двата обекта, изградени върху общ парцел, съобщиха от Агенция „Митници“. При проверката в търговския обект, митническите служители откриват в картонена кутия под касовия апарат 36 кутии цигари без български акцизен бандерол от различни търговски марки. В хода на контролните действия са иззети още 1 585 кутии цигари без български акцизен бандерол, укрити на различни места – под дървена стълба, водеща към врата между търговския обект и частния имот, в готварска печка под навес към пристройка, в ръкавите на връхни дрехи, окачени на закачалки, в избено помещение и други пригодени тайници. Общото количество задържани цигари без български акцизен бандерол е 1 621 кутии. По случая е образувано досъдебно производство по описа на Митница Свищов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Над 1 600 кутии цигари откриха в тайници на търговски обект и къща"}
{"url": "https://trud.bg/21-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be/", "text": "21-годишен неправоспособен е със счупен череп и опасност за живота, след като ударил колата си в дърво, съобщиха от полицията в Разград. Младият мъж е пострадал към 14,30 часа в четвъртък, когато преминаващи по пътя между селата Подайва и Здравец, подали сигнал за катастрофа с „Опел Астра”. На десен завой колата излетяла от пътя и се блъснала в дърво. Зад волана бил 21-годишният Д.Х. от село Подайва. Младежът нямал книжка. Той е откаран в най-близката болница в Исперих. Настанен е в интензивния сектор. В същото лечебно заведение в четвъртък е приета и 62-годишна жена, чиято кола била ударена предния ден по обед на пътя между Исперих и село Вазово. В.Е. карала „Тойота Ярис” и се изкачвала с автомобила си по заледен участък с недостатъчна широчина, когато срещу нея се задал автомобил „Опел Вектра”. Зад волана му бил 31-годишният С.М., който се спускал и не пропуснал насрещната кола. Така се стигнало до инцидента. След него шофьорката имала болки, които я принудили на другия ден да отиде до болницата. Там установили, че има фрактура на гръдна кост и я вкарали за лечение. Травмата й се квалифицира като средна телесна повреда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " 21-годишен без книжка с опасност за живота"}
{"url": "https://trud.bg/%d1%82%d0%be%d0%bd%d0%b8-%d0%b1%d0%bb%d0%b5%d1%8a%d1%80-%d0%ba%d1%8a%d0%bc-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bc%d1%8f%d1%82%d0%b0%d0%bc-%d1%87%d0%b5/", "text": "„Много се радвам да Ви видя и Ви поздравявам за всичко, което правите“ – с тези думи Тони Блеър започна срещата си с министър-председателя Бойко Борисов, която се проведе в рамките на Световния икономически форум в Давос, съобщават от МС. Бившият британски премиер, а сега председател на Института за глобални промени каза, че следи програмата и дейността на Борисов. „Смятам, че предприемате правилните инициативи в най-подходящия момент“, коментира той и поздрави премиера за включването Западните Балкани като един от приоритетите на Българското председателство на Съвета на ЕС. Борисов и Блеър обсъдиха възможността да се използва експертизата на Института за глобални промени, а негово събитие да бъде включено в програмата на Българското председателство. “Вие много добре познавате Балканите и можем с помощта на Вашия институт да помогнем те да станат място за мир, спокойствие и инвестиции”, каза българският министър-председател. Двамата коментираха и излизането на Великобритания от ЕС, което определиха като болезнено за всички страни в процеса. Борисов изрази очакване, че въпреки Брекзит, ЕС и Великобритания ще останат близки партньори в сферата на сигурността и икономиката, по принципните въпроси на международната политика, а основните права на гражданите на Съюза и на кралството ще бъдат защитени.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Тони Блеър към Бойко Борисов: Смятам, че предприемате правилните инициативи в най-подходящия момент"}
{"url": "https://trud.bg/%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d0%bc%d0%b5%d0%b4%d0%b8%d0%ba%d0%b0%d0%bc%d0%b5%d0%bd%d1%82%d0%b8-%d0%b7%d0%b0-%d0%bf%d0%be%d0%bb%d0%be%d0%b2%d0%b0-%d0%bc/", "text": "7200 контрабандни таблетки за полова мощ и 250 кутии цигари без акцизен бандерол задържаха митнически и гранични служители на ГКПП Капитан Андреево, съобщиха от Агенция „Митници“. На 20.01.2018 г. на входящо трасе на МП Капитан Андреево пристига товарен автомобил с турска регистрация, пътуващ от Турция за Западна Европа. Пред митническите служители, шофьорът на камиона представя редовни документи за превозваната стока – плодове и зеленчуци. Декларирал още, че пренася и 22 кутии без акцизен бандерол, които са задържани с разписка за поставяне под митнически режим. Товарният автомобил е селектиран за щателна митническа проверка. При проверката, във фабрични кухини в шофьорската кабина, са открити 1200 блистера по 6 таблетки „Sildenafil Vegal- Extra Cobra“, генерически еквивалент по съдържание и действие на известната Виагра. В хода на проверката са открити 250 кутии цигари без акцизен бандерол, укрити в дюшека на леглото в шофьорската кабина. На шофьора, 45-годишен турски гражданин, е съставен акт за нарушение на Закона за митниците. Сумата от 9000 евро е задържана за обезпечение на евентуални вземания по съставения акт. По случая ще бъде образувано административнонаказателно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Контрабандни медикаменти за полова мощ и цигари задържаха на „Капитан Андреево“"}
{"url": "https://trud.bg/33-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%bf%d0%be%d1%87%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "На 25 януари 2018 г. около 21:40 часа на ПП1 Е-79 между ГКПП „Кулата-Промахон“ и Сандански, лек автомобил „Ауди“ с 33-годишен водач от гр. Банско, движейки се с несъобразена с пътните условия скорост, при включване в двупосочно движение, навлиза в лентата за насрещно движение и се удря в движещ се по нея товарен автомобил „Ситроен Джъмпер“, управляван от гръцки гражданин. Това съобщиха от ОДМВР-Благоевград. В резултат на инцидента, по време на транспортирането му към лечебно заведение, е починал водачът на лекия автомобил „Ауди“. Без опасност за живота са пострадали: водачът на товарния автомобил и пътуващ в него 36-годишен мъж от Р.Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " 33-годишен мъж е починал при катастрофа край Благоевград"}
{"url": "https://trud.bg/%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d1%81%d0%bf%d0%b5%d1%88%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-2/", "text": "Министърът на транспорта, информационните технологии и съобщенията Ивайло Московски разпореди да бъде извършен вътрешен одит в „Холдинг БДЖ“, „БДЖ-Пътнически превози“ и „БДЖ-Товарни превози“ във връзка с появилите се в публичното пространство медийни материали. Това съобщиха от МТИТС. Проверката включва реда на отчитане на извънредния труд, както и проверка на осъществявания контрол на работното време на служителите в холдинга и двете дружества. Вътрешният одит ще се извърши от Звеното за вътрешен одит към МТИТС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Московски разпореди спешна проверка за извънредния труд в БДЖ"}
{"url": "https://trud.bg/%d1%82%d0%b5%d1%87%d0%b5%d0%bd-%d1%88%d0%be%d0%ba%d0%be%d0%bb%d0%b0%d0%b4-%d0%bd%d0%b0-%d0%bf%d1%80%d0%be%d0%bc%d0%be%d1%86%d0%b8%d1%8f-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0/", "text": "Намаление със 70% на буркани с течен шоколад „Нутела” стана причина за сблъсъци между клиенти във френски супермаркети. Видеоклипове с блъсканицата и създалото се напрежение се появиха в социалните мрежи. Някои медии описаха случилото се като „бунтове”. Промоцията е започнала в четвъртък във веригата „Интермарше” и e планирана да продължи до събота. Цената на бурканите от 950 г е намалена на 1,40 евро от 4,50 евро. От веригата супермаркети до момента не са коментирали инцидентите. Италианската компания „Фереро”, която произвежда „Нутела”, се разграничи от промоцията със съобщение в Туитър. „Решението за промоцията е взето едностранно от „Интермарше”. Осъждаме последствията, които могат да създадат объркване и разочарование сред клиентите”, написаха от компанията. Дълги опашки се извиха пред магазините от четвъртък сутринта. В някои от тях до напрежение не се е стигнало, но целите количества с течен шоколад са изчерпани много бързо.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Течен шоколад на промоция предизвика сблъсъци във френски магазини"}
{"url": "https://trud.bg/%d0%b1%d0%b8%d0%b2%d1%88-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82/", "text": "Софийска градска прокуратура привлече като обвиняем заместник-министъра на здравеопазването М. З. за това, че в периода 30.12.2010 – 18.05.2011 г. в гр. София, е нарушил служебните си задължения, като е издал разрешения на частното лечебно заведение „Вива Медика“ ООД – гр. Враца да извършва медицински дейности на територията на държавната болница „Христо Ботев“ АД – гр. Враца, съобщиха от държавното обвинение. На инициалите отговаря името на Михаил Зортев, заместник на министър Стефан Константинов в продължение на около шест месеца. С това действие обвиняемият е нарушил Закона за лечебните заведения (чл. 9, ал. 6). „Вива Медика“ ООД е получила правото да осъществява медицински дейности по анестезиология и интензивно лечение, вътрешни болести, хирургия, ортопедия и травматология, въпреки че същите дейности се извършват и от държавното лечебно заведение. Настъпилата вреда от действията на М.З. е в размер на 12 881 505 лева – сумата, платена от НЗОК на частното дружество за извършваните дублетни медицински дейности. От деянието са настъпили значителни вредни последици за държавното лечебно заведение МБАЛ „Христо Ботев“ АД гр. Враца в размер на неполучените от НЗОК 12 881 505 лева. Извършителят е лице, което заема отговорно служебно положение и случаят е особено тежък. На М.З. е наложена мярка за неотклонение „парична гаранция“ в размер на 5000 лв. Протести на медици избухнаха в началото на месец октомври миналата година заради забавени заплати. От години лечебното заведение трупа дългове за медикаменти и битови консумативи. Задълженията вече са 12 милиона лева, а активите – 4 милиона лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Бивш зам.-министър на здравеопазването с обвинение за 13 млн. лв."}
{"url": "https://trud.bg/%d0%b4%d0%b2%d0%b5-%d0%b6%d0%b5%d1%80%d1%82%d0%b2%d0%b8-%d0%b7%d0%b0-%d0%b4%d0%b5%d0%bd%d0%be%d0%bd%d0%be%d1%89%d0%b8%d0%b5-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%bd%d0%b0/", "text": "На 25 януари, около 15:30 часа на пътя между Петрич и Сандански, в района на разклона за с. Рупите, лек автомобил „Фолксваген Голф“ с 40-годишен водач от с.Кавракирово, при завиване на ляво при наличие на непрекъсната пътна маркировка и спирайки да пропусне насрещно движещ се лек автомобил „Рено Туинго“с 43-годишен водач от с. Кърналово, става причина в него да се удари, движещ се с несъобразена с пътните условия скорост зад него лек автомобил „Ауди“ с 33-годишна водачка от Петрич. При сблъсъка, лекият автомобил „Ауди“ навлиза в лентата за насрещно движение и се удря челно с лекия автомобил „Рено Туинго“. В резултат на инцидента, с фрактура на лявата подбедрица и травматичен шок е пострадал водачът на лекия автомобил „Рено Туинго“, който по-късно е починал в МБАЛ-Сандански. Същият ден, но към 21:40 часа на Главен път Е-79 между ГКПП „Кулата-Промахон“ и Сандански, лек автомобил „Ауди“ с 33-годишен водач от Банско, движейки се с несъобразена с пътните условия скорост, при включване в двупосочно движение, навлиза в лентата за насрещно движение и се удря в движещ се по нея товарен автомобил „Ситроен Джъмпер“, управляван от гръцки гражданин. В резултат на инцидента, по време на транспортирането му към лечебно заведение, е починал водачът на лекия автомобил „Ауди“, а без опасност за живота са пострадали: водачът на товарния автомобил и пътуващ в него 36-годишен мъж от Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Две жертви за денонощие по пътищата на Пиринско"}
{"url": "https://trud.bg/%d0%bc%d0%b0%d1%87%d1%8a%d1%82-%d0%bd%d0%b0-%d0%b7%d0%b2%d0%b5%d0%b7%d0%b4%d0%b8%d1%82%d0%b5-%d0%b2-%d0%bd%d1%85%d0%bb-%d0%bf%d1%80%d1%8f%d0%ba%d0%be-%d0%b2-%d0%b5%d1%84%d0%b8%d1%80%d0%b0-%d0%bd%d0%b0/", "text": "Най-голямото шоу в Националната хокейна лига – All Star уикендът, се завръща в българския ефир благодарение на спортните канали на Мтел. Капитаните на четирите All Star отбора – Александър Овечкин, Стивън Стамкос, Сидни Кросби, Конър Макдейвид и техните звездни съотборници ще определят кой е най-бързият от тях, кой има най-силен удар и не на последно място – коя конференция разполага с най-добрите играчи. All Star уикенда в Тампа, Флорида обещава зрелище и много качество от най-големите звезди на леда. Състезанието по хокейния умения е на 28 януари от 02:00 часа по Mtel Sport 1, а Мачът на звездите можете да наблюдавате пряко в неделната вечер на 28 януари от 22:30 часа на живо по Mtel Sport 2. Освен шоуто от НХЛ, спортните канали на Мтел ще предложат допълнителни емоции и на футболните фенове. В събота от 20:45 часа Mtel Sport 1 ще излъчи пряко дербито от холандската Ередивизи между Твенте и ПСВ Айндховен. През настоящия сезон домакините се представят доста под очакванията и до последно ще се борят да запазят елитния си статут. В събота на стадиона „Де Гролс Весте” в Енсхеде гостува лидерът във временното класиране ПСВ Айндховен, който ще гони задължителна победа, за да запази преднината си пред втория Аякс. Неделният ден предлага още два класически сблъсъка от Ередивизи. От 13:30 часа представящият се силно отбор на Утрехт ще се опита да прекъсне победната серия на гранда Аякс. От 15:30 часа настоящият шампион Фейенорд посреща тима на АДО Ден Хааг, който мечтае за участие в европейските клубни турнири. Двата мача можете да проследите пряко в ефира на Mtel Sport 1. Поредната доза екзотика от индийската Суперлига е с начален час 16:30 часа по Mtel Sport 1. Измъчваният от контузии тим на Керала Бластърс за първи път през сезона допусна две поредни загуби и шансовете на Димитър Бербатов и неговите съотборници да участват в плейофите избледняват. В събота възпитаниците на Дейвид Джеймс посрещат Делхи Дайнамос и нямат друга алтернатива освен трите точки. Участието на българската звезда в мача обаче до последно ще е под въпрос заради травма. В ранните часове на неделния ден Mtel Sport 2 ще излъчи пряко поредната галавечер на UFC. Големият сблъсък от шоуто в Шарлът, Северна Каролина, противопоставя един срещу друг бразилския ветеран Роналдо Соуза – Жакаре и американеца Дерек Брънсън в средна категория. Брънсън има да си връща на своя бразилски опонент, след като загуби първата битка между двамата с нокаут след едва 41 секунди преди почти 6 години. Освен сблъсъка между двамата ветерани в средна категория, интереса на феновете предизвиква двубоят между Денис Бермудес и Андре Фили и този на Джордан Риналди срещу непобедения Грегор Гилеспи. Гледайте пряко UFC от Шарлът на 28 януари от 03:00 часа по Mtel Sport 2.", "date": "2018.01.26", "title": " Мачът на звездите в НХЛ пряко в ефира на Мтел"}
{"url": "https://trud.bg/%d0%ba%d1%80%d1%8a%d1%81%d1%82%d0%b8%d0%bd%d0%b0-%d1%84%d0%b8%d0%bb%d0%b8%d0%bf%d0%be%d0%b2%d0%b0-%d0%b8-%d0%ba%d1%80%d1%8a%d1%81%d1%82%d0%be%d0%b2%d0%b5%d1%82%d0%b5-%d0%b9-%d0%b8-%d0%be%d1%80%d0%b5/", "text": " ", "date": "2018.01.26", "title": " Кръстина Филипова и кръстовете й. И ореолите\t\t\t"}
{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d0%b7%d0%b0%d0%b1%d0%be%d0%bb%d0%b5%d0%bb%d0%b8%d1%82%d0%b5-%d0%be%d1%82-%d0%b3%d1%80%d0%b8%d0%bf-%d0%b2%d1%8a%d0%b2-%d0%b2%d0%b5%d0%bb%d0%b8/", "text": "Епидемичният процес във Великотърновска област е в обичайните за сезона граници, отговарящи на средно ниво на заболяемост от грип и остри вирусни заболявания. Това е констатацията на специалистите от Регионалната здравна инспекция в старата столица. Към момента в региона болните са били 23-ма души на 10 000 при данни за страната почти 44-ма болни на 10 000 души. За сравнение, към 15-ти януари от грип в областта са боледували близо 72-ма, което означава намаляване на заболяемостта. Експертите от РЗИ съветват търновци да ограничат контактите, посещенията на масови мероприятия и пътуванията в области с по-висока заболяемост. При кашляне и кихане да се закрива устата с ръка и кърпа, която след това да бъде изхвърлена в кошче за отпадъци. Да се спазва лична хигиена и често миене на ръцете с вода и сапун. Храните ни да са с повишени количества на белтъци и витамини. Редовно проветрявайте и дезинфекцирайте помещенията за работа и сън.", "date": "2018.01.26", "title": " Намаляват заболелите от грип във Великотърновска област"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%b1%d1%8e%d0%b4%d0%b6%d0%b5%d1%82-%d0%bd%d0%b0%d0%b4-67-%d0%bc%d0%bb%d0%bd-%d0%bb/", "text": "Общински съвет Благоевград подкрепи предложението за Бюджет 2018 година на Община Благоевград, който е в размер на над 67 млн. лв. На редовна сесия, 26 от местните парламентаристи гласуваха “за“, 11 „против“ и 3-ма „въздържали се. Почти 10 милиона лева е увеличението на бюджета спрямо 2017 година. Кметът д-р Атанас Камбитов го определи като напълно реалистичен. „Бюджет 2018 е прозрачен, съобразен с всички правила, реален и абсолютно постижим. Това е най-големият бюджет до този момент, в размер на над 67 млн. лева. Бюджетът е леко напрегнат, с оглед на това, че задаваме максимални цели, но подчертавам, той е напълно реалистичен. Много е важно да кажем, че е с ясни финансови източници. Предвидени са помощи по решение на Общински съвет в размер на 73 000 лева, за спортния календар 150 хил. лева, субсидии за спорт 120 хил. лева, 450 хил. за финансиране на ОФК „Пирин“. Заложени са и 200 хил. лева за „Ин витро“ процедури, те са резерв, кандидатите, които не могат да бъдат финансирани по Националната програма, ще бъдат подпомогнати от Община Благоевград“, каза кметът Камбитов. Той поясни, че при всички дейности е заложен ръст, като в същото време всички такси запазват размера си. Приходите за Делегирани държавата дейности са в размер на ‎34 311 970 лв. за настоящата година. Приходи за местни дейности са в размер на ‎32 917 442 лв. Планът за капиталови разходи за 2018 г. е в размер на ‎9 671 457 лева. За осветление на улици и площадки са предвидени над 500 хиляди лева. В бюджета за изграждане, ремонт и поддържане на уличната мрежа са заложени 900 хиляди лева, които включват пътна маркировка, улични отоци, ремонт на асфалтови настилки, ремонт на тротоари и други. Ще бъдат изградени спортни площадки в XI и IX СУИЧЕ, ще бъде направен ремонт на физкултурния салон в VII СУ. Във функция „Здравеопазване“ има ръст 9 %. Заложени са за изграждане и улици в кв. „Освобождение“. В бюджета са предвидени повече пари за чистота. През 2018 година ще бъдат изградени светофарни уредби на входа на кв. „Струмско“ и ул. „Славянска“. Предвидено е още изграждане на видеонаблюдение, ремонти и газификация в социални заведения. За ремонт на ВиК мрежата са заложени 2 млн. лева, а за изграждане на инфраструктура 4,7 млн. лева. През настоящата година е предвидено и изграждане на Регионална система за управление на отпадъците. В същото време, Община Благоевград ще работи по европейски проекти за около 60 млн. лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Община Благоевград с бюджет над 67 млн. лева, кметът Камбитов: Бюджетът е най-големият за Благоевград до момента и е напълно реалистичен"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%b2%d0%bd%d0%b5%d0%b7%d0%b0%d0%bf%d0%bd%d0%be-%d1%81%d0%bf%d1%80%d1%8f-%d0%b6%d0%b5%d0%bd%d0%b0-%d1%81-%d1%84%d1%80%d0%b0%d0%ba%d1%82%d1%83%d1%80%d0%b0/", "text": "Бургазлийка пострада в градския тпранспорт, срлед като шофьорът внезапно набил спирачки. Инцидентът станал на бул. „Захари Стоянов“, до спирка „Home Max“ в посока пътен възел „Юг“. Автобус „Исузу Новости“, с бургаска регистрация, собственост на „Бургасбус“ ЕООД, управляван от 48 годишния И.З. от Бургас спрял рязко. Правостоящата в задната част на возилото пътничка – Д.П., 45 годишна от Бургас,паднала на пода и получила фрактура на десния глезен. Пътничката, без опасност за живота, е настаненаза лечение в УМБАЛ – Бургас. Това е пореден инцидент в автобус в морския град само за няколко месеца. В началото на годината – на 4-ти януари джигит сече пътя на автобус от градския трпанспорт и пътничка си удари рамото, после се наложи да я изнесат с носилка. През ноември миналата година 36 годишна жена падна и си удари главата в автобус, след като шофьорът рязко спрал заради внезапно изскочил пешеходец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Автобус внезапно спря, жена с фрактура на глезена"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d1%87%d0%ba%d0%b0-%d0%b8%d0%b7%d1%80%d0%b0%d0%b1%d0%be%d1%82%d0%b8-%d0%b8-%d0%b4%d0%b0%d1%80%d0%b8-%d0%bc%d0%b0%d1%80%d1%82%d0%b5%d0%bd%d0%b8%d1%86%d0%b8/", "text": "Над 6000 ръчно изработени мартеници обяви за благотворитена продажба Фондация „Св. Св. Константин и Елена“. Кампанията е в подкрепа на децата от центровете за настаняване от семеен тип „Другарче“ и „Изгрев“, за възпитаниците на дом „Княгиня Надежда“ и на помощното училище в с. Кривня. С приходите ще бъдат организирани летните им лагери и спортни празници. Каталогът, представен в сайта на фондацията, съдържа 60 модела от естествени материали – вълна, памук, коприна, дървени декоративни елементи. Те са изработени и дарени от общинската съветничка Марица Гърдева, уточниха организаторите. Те приканиха варненци да подкрепят каузата за подкрепа на децата в неравностойно положение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Съветничка изработи и дари мартеници в помощ на деца от домове"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b9%d0%ba%d0%b0-%d0%bf%d1%80%d0%b8%d1%8e%d1%82%d0%b8%d0%bb%d0%b0-%d0%bc%d1%8a%d0%b6-%d1%82%d0%be%d0%b9-%d1%8f-%d0%be%d0%b1%d1%80%d0%b0/", "text": "Бургазлийка съжалила и приютила с десет години по- млад от нея мъж в дома си, но той обрал до шушка златните и накити. Украшенията са с общо тегло от около 25 грама, съобщиха от полицията. Мъжът е криминално проявен, родом от Шабла. Около месец той обитавал дома на жената в жк «Меден Рудник». Н.Н. направил пълни самопризнания и посочил къде е продал златните накити /по-голямата част от тях са намерени и иззети/. 32 годишния мъж е задържан за срок от 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Бургазлийка приютила мъж, той я обра"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d1%81%d0%b8-%d0%b3%d0%b0%d1%80%d0%b0%d0%bd%d1%82%d0%b8%d1%80%d0%b0-%d0%bf%d0%be-18-%d0%bc%d0%bb%d0%bd-%d0%b5%d0%b2%d1%80%d0%be-%d0%b3%d0%be%d0%b4/", "text": "„ „ Преди снощния мач за купата на Англия срещу четвъртодивизионния „Йовил“ Моуриньо имаше 61 победи в 99 официални мача с „червените дяволи“. Коефициентът му на успехи е 61,6 на сто. Но „Олд Трафорд“ ще продължи вероятно и тази година да чака първа титла след ерата на сър Алекс Фъргюсън. „ Треньорът отпразнува новия договор в ресторанта на своя футболист Хуан Мата. Плеймейкърът и баща му държат испанското заведение в Манчестър. Моуриньо дори спести пари – до края на януари всичко в менюто е с 30 процента намалено. Преди мача с „Йовил“ треньорът отсече, че „Юнайтед“ няма да взима повече играчи до 31 януари. Говореше се, че Моуриньо атакува за подпис Жан Мишел Сери, който бе желан и от „Барселона“. До края на договора му с „Ница“ има още 18 месеца, а клаузата за откупуване е 35 милиона паунда.", "date": "2018.01.26", "title": " Моуриньо си гарантира по 18 млн. евро годишно"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b1%d1%84%d1%81-%d0%be%d1%82%d0%bb%d0%b8%d1%87%d0%b8-%d0%ba%d0%bc%d0%b5%d1%82%d0%b0-%d0%bd%d0%b0-%d0%bf%d0%b0%d0%b2/", "text": "Президентът на Българския футболен съюз Борислав Михайлов отличи кмета на Община Павликени инж. Емануил Манолов с плакет за цялостен принос за развитието на футбола в България. Отличието беше връчено на среща в с.Арбанаси с представители на отбори и общини от Северозападната група. Пред футболните дейци Михайлов направи отчет за изтичащия мандат. С отчет излезе и председателят на Зоналния съвет на БФС във Велико Търново Бончо Генчев. По време на срещата бяха отличени деятели за развитието на футбола. Инж.Емануил Манолов получи плакета заради дългогодишните му заслуги за развитието на ОФК „Павликени“, развитието на спортната база в цялата община, както и за подкрепата към футболните отбори в населените места на община Павликени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Президентът на БФС отличи кмета на Павликени за принос за българския футбол"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%81%d0%bb%d0%b5%d0%b4-%d1%81%d0%ba%d0%b0%d0%bd%d0%b4%d0%b0%d0%bb-%d0%b2-%d0%ba%d1%80%d1%8a%d1%87%d0%bc%d0%b0/", "text": "За хулигански действия петима са задържани снощи в 22 часа в РУ-Кърджали. По първоначални данни скандалът започнал в заведение в центъра на града, съобщиха от МВР. Двама посетители на 27 и 43 години влезли в пререкания с персонала, били изведени навън от трима мъже на 29, 32 и 46 години и последвало сбиване. След подаден сигнал в полицията на място бил изпратен полицейски автопатрул и всички замесени в скандала са задържани за срок до 24 часа. Сектор „Охранителна полиция“ продължава изясняването на причините за свадата. Проверката по случая е по чл.325, ал.1 от Наказателния кодекс за хулиганство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Петима в ареста след скандал в кръчма"}
{"url": "https://trud.bg/%d0%b4%d0%b2%d0%b5-%d0%bd%d0%b0%d1%80%d0%ba%d0%be%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%b8%d0%b8-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b2-%d1%81%d0%bb%d0%b8%d0%b2/", "text": "Две нарколаборатории бяха разкрити при спецакция на полицията в Сливенска област – съобщиха от ОД на МВР. На 24 януари в един от кварталите на Сливен е извършена проверка на двама мъже на 31 и 32 години и 21-годишна жена. В тях са намерени общо 7 гр. метаамфетамин и 5 гр. канабис. При последвали процесуално-следствени действия на адрес в областния град са открити прекурсори, материали и предмети, необходими за производството на синтетична дрога. От жилището са иззети и 7 гр.амфетамин и 5 гр. канабис. По същото време в центъра на Сливен е задържан 37-годишен мъж в момент, докато продава наркотици. В него са намерени 2 гр. метаафетамин. Четирите лица са задържани в полицейския арест. Торби с предмети и вещества от мобилна нарколаборатория са иззети от багажника на автомобил „Форд“, спрян за проверка от полицията в Котел.  Шофьор на колата е 29-годишен мъж от Сливен, осъждан. С него пътували двама криминално проявени мъже на 22 и 27 г., от Котел и Бургас. В автомобила са намерени 8 гр. метаамфетамин. По-късно в жилищата в Котел, собственост на двама от мъжете, са открити 2 гр. амфетамин, както и компоненти от мобилна лаборатория за производство на синтетична дрога. И за двата случая е уведомена Окръжната прокуратура в Сливен. 28-годишен сливенец е бил задържан през нощта срещу 26 януари при опит да избяга от полицията. Той е бил спрян за проверка в центъра на града. Но хукнал да бяга, изхвърлил три плика с метаамфетамин и  марихуана. След преследване е бил заловен и отведен в местното РУ на МВР.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Две нарколаборатории разкриха в Сливен"}
{"url": "https://trud.bg/%d0%b8%d0%b7%d0%ba%d0%bb%d1%8e%d1%87%d0%b8%d1%85%d0%b0-%d1%83%d1%87%d0%b5%d0%bd%d0%b8%d0%ba-%d0%be%d1%82-%d1%86%d0%b0%d1%80%d0%b5%d0%b2%d0%be-%d0%b7%d0%b0%d0%b1%d0%b8%d0%bb-%d1%8e%d0%bc%d1%80%d1%83/", "text": "В Царево изключиха от училище ученик, забил юмрук на учител. Момчето било много агресивно и непрекъснато реплекирало преподавателя. Той му направил забележка и тогава момчето скочило и ударило учителя с юмрук в лицето. Инцидентът станал по време на учебен час. Момчето е петокласник и е от ромски произход. Още на следващия ден бил свикан спешен педагогически съвет в училището. На него присъствал лично и кметът на Царево Георги Лапчев, заедно с председателя на общинския съвет и няколко съветници. „Отидох, за да дам кураж на учителите. Подобно държание е недопусткимо. Трябва да има драконовски мерки по отношение на дисциплината и това ще се спазва и занапред“, каза пред „Труд“ градоначалникът Георги Лапчев.  По време на съвета били докладвани и няколко ученици с много неизвинени отсъствия, един от тях- с над 200. Взето е решеншие те да бъдат наказани с последно предупреждение за изключване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Изключиха ученик от Царево, забил юмрук на учител"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d1%81%d0%b5-%d0%be%d1%82%d0%ba%d0%b0%d0%b7%d0%b0%d1%85%d0%b0-%d0%be%d1%82-%d0%b2%d0%b8%d1%81%d0%be%d0%ba%d0%b8-%d0%b7%d0%b0%d0%bf%d0%bb%d0%b0/", "text": "Общинските съветници на малката шуменска община Никола Козлево се отказаха от завишение на възнагражденията. Те можеха да ги вдигнат от 300 на 330 лв. заплатите си за участие в сесия и общински комисии, но сами гласуваха против внесената докладна. Един от съветниците е автор на предложението за завишение, но то срещнало здрав отпор по време на сесия, разказаха присъствали. Включително и от местната администрация прочели възражение. На сесията в Никола Козлево края на седмицата били вдигнати с по 10% само заплатите на кмета, председателя на общинския съвет и на кметовете на села. Селските първенци ще получават между 630 и 900 лв. според броя на жителите. За сравнение общинските съветници на Шумен от 2016 г. получават само за участие в една сесия 300 лв., а за  присъствие на една комисия заплащането е още 175 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Съветници се отказаха от високи заплати"}
{"url": "https://trud.bg/%d0%bc%d0%bd%d0%be%d0%b3%d0%be-%d0%bf%d0%b8%d1%8f%d0%bd-%d1%81-%d1%84%d0%b0%d0%bb%d1%88%d0%b8%d0%b2%d0%b0-%d0%ba%d0%bd%d0%b8%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "47-годишен шофьор катастрофира при бягство от полицията. По-късно се установило, че той е с 2,13 промила алкохол и на това отгоре – с фалшива шофьорска книжка, издадена уж в Гърция. Инцидентът е станал около 17,50 ч. на 25 януари в гр. Шивачево, община Твърдица. Патрулен екип забелязал, че лек автомобил „Опел вектра“ криволичи по пътното платно. Служителите на реда подали сигнал на водача да спре, но той не се подчинил. Натиснал педала на газта. С мръсна газ излязъл от града и на около 8 км от него последователно се забил в няколко дървета на крайпътна черешова градина. За късмет, отървал се само с леки наранявания, без опасност за живота. Направеният му полеви тест отчел голямата стойност на промилите алкохол. Шофьорът, родом от сливенското с.Селиминово, е бил задържан за 24 часа в ареста, където е изтрезнял. Той ще бъде изправен пред съда по бързото производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Много пиян, с фалшива книжка, катастрофира при бягство от полицията"}
{"url": "https://trud.bg/20-815-%d0%ba%d1%83%d1%82%d0%b8%d0%b8-%d1%86%d0%b8%d0%b3%d0%b0%d1%80%d0%b8-%d0%b8-4-%d0%bf%d1%80%d0%b5%d0%b2%d0%be%d0%b7%d0%bd%d0%b8-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%b7%d0%b0%d0%b4/", "text": "Поредица от опити за износ на български цигари към черния пазар на страни от Западна Европа пресякоха служители на Митница Русе от 19 до 24 януари, съобщиха от Агенция „Митници“. Задържани са общо 20 815 кутии /416 300 къса/ и 4 превозни средства, в които са били укрити, пътуващите нелегално тютюневи изделия с български акцизен бандерол. Всички случаи са засечени в района на ГКПП-Дунав мост 1 при излизане от страната. Износителите на цигарите много добре са знаели, че транспортират в нарушение на акцизното и данъчно законодателство стоките, тъй като са проявили изобретателност и са положили голямо старание да укрият големите количества пренасяни цигари във фабрични кухини и нарочно пригодени тайни места между официално превозвани стоки. Първите два случая са от вечерта на 19 януари 2018 година. Към 19.30 часа е спрян за проверка микробус с трима пътници, пътуващ от България за Западна Европа. От него са задържани над 2400 кутии цигари от различни марки с български акцизен бандерол. Стените и кухините на вратите на превозното средство буквално са били тапицирани с цигари. Митническите служители извадили тютюневи изделия от 5 различни тайни места в автомобила. Същата нощ около 23.30 часа митническите служители спират за проверка втори излизащ от страната пътнически микробус, в който освен шофьор, пътували още 5 лица. В хода на проверката инспекторите установяват, че подът на превозното средство е буквално постлан с цигари от различни марки с български акцизен бандерол. След демонтиране на седалките и махане на покритието от специално пригодена кухина в пода на микробуса са извадени общо 1810 кутии цигари. В помощ на митническите служители при проверката на превозните средства за цигари е използвано и обученото за намиране на тютюневи изделия митническо куче Рон. На 24 януари в рамките на 10 минути между 4.20 и 4.30 часа след анализ на риска, митническите инспекторите спират за проверка два идентични вана, превозващи на прикачени към тях платформи конструктивни елементи за пластмасова дограма. По документи стоката пътувала за Белгия. При проверките на прикачените платформи, митническите инспектори откриват, че конструктивните елементи за дограма са по-скоро параван за пренасянето на големи количества цигари. ПВЦ профилите били така нарадени, че да образуват големи кухини, плътно запълнени с кашони с цигари. От едната платформа митническите служители извадили близо 25 мастербокса с цигари /12313 кутии/, а от втората – повече от 8 мастербокса /4340 кутии/ с цигари. Изнасянето на акцизни стоки, освободени на територията на страната, в търговски количества за други страни, следва да се извършва с опростен придружителен, съгласно чл. 76а от ЗАДС. За извършените законодателни нарушения срещу извършителите на деянията са образувани административнонаказателни производства. Всички цигари са задържани, както и превозните средства, послужили и използвани за извършване на нарушенията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " 20 815 кутии цигари и 4 превозни средства задържа Митница Русе"}
{"url": "https://trud.bg/%d0%bf%d0%be%d1%80%d0%b5%d0%b4%d0%bd%d0%b8%d1%82%d0%b5-%d0%bb%d1%8a%d0%b6%d0%b8-%d0%bd%d0%b0-%d0%b1%d0%b5%d0%bb%d0%b5%d0%b2-%d0%bf%d0%be%d1%82%d0%b5%d0%ba%d0%be%d1%85%d0%b0-%d0%be%d1%82-%d1%82%d0%b2/", "text": "Поредните манипулации изрече нелегитимният председател на Асоциацията на парковете в България (АПБ) Тома Белев в ефира на БНТ 1 в четвъртък вечерта. При гостуването му в предаването „Още от деня“ като опонент на Белев и в защита на развитието на зимния туризъм застана бившата министърка на околната среда и водите Евдокия Манева. Тя припомни, че има окончателно решение на съда, което постановява, че Тома Белев е обсебил от години ръководния пост в АПБ и ползва сдружението, за да прокарва лъжливите тези на зелените и да заблуждава българската общественост. Белев обяви, че това не е вярно и решението на Софийският апелативен съд (САС) е в негова полза. Той заяви, че ще покаже документа. Истината е малко по-различна – Тома Белев показва само един абзац от решението, който той тълкува по собствен начин, без да е юрист и заявява, че всичко е в негова полза.  Всъщност в решението е записано,  че последното Общо събрание на АПБ не е законно и гласуваното от него не е в сила. На това Общо събрание председателството на Белев е подновено, след като той вкарва свои хора в управлението на сдружението и именно с техните гласове си гарантира шефското място. А решението на съда за нелегитимността е окончателно, защото, както „Труд“ писа тогава, Белев не е внесъл таксата за обжалване пред Върховния касационен съд и след изтичане на сроковете решението на САС е влязло в сила и може да се види: АПБ е създадена през 2003 година от осем дирекции на държавни природни паркове, в качеството им юридически лица. Управителният съвет на Асоциацията, се състои от Дирекциите на парковете, където са представени от съответните директори. Те избират Белев за председател, защото към онзи момент е директор на Природен парк „Витоша”, а не в качеството му на физическо лице. По Закона за юридическите лица с нестопанска цел и Устава на АПБ, на всеки 5 години се прави Общо събрание, на което се избира нов Управителен съвет и председател. Такова събрание не е направено през 2008 година, както е записано в закона. Не е направено и през 2013 година. Междувременно, през 2012 година, Белев е освободен като директор на ПП „Витоша”, след проведен конкурс. Това автоматично означава, че той няма право да представлява Асоциацията, защото дотогава е бил председател в качеството си на директор на ПП „Витоша”. През 2014 година, две години, след като вече не е начелo на ПП „Витоша”, Тома Белев организира свикване на Общо събрание, за да подмени Устава, като целта е, да се вкарат 15 физически лица, с което се променя съотношението при гласуване в полза на хората на Белев. Чрез тази промяна, без да е директор на парк, Белев остава председател на организацията използвайки гласовете на своите приближени. Именно това Общо събрание и неговите решения, обжалвани от дирекцията на ПП „Витоша”, са отменени от съдебните състави на СГС и САС. От създаването си през 2003 година досега Асоциацията на парковете изпълнява десетки проекти, като същевременно закупува значителен брой имоти в различни области от страната. Понастоящем Асоциация на парковете в България е бенефициент по проект на Българско-швейцарската програма за сътрудничество на стойност 4.7 млн. швейцарски франка. През годините се оказа, че АПБ е най-големият жалбоподател срещу решения на Министерството на околната среда и водите. Тоест държавните директори на паркове оспорват решения на ведомството. Този абсурд продължава почти 15 години. Според юристи решението на СГС, потвърдено от САС и необжалвано пред ВКС, окончателно лишава Тома Белев от представителна власт. Това поражда редица правни последици, които засягат представителството на неправителствената организация понастоящем и през годините.", "date": "2018.01.26", "title": " Поредните лъжи на Белев потекоха от тв екрана"}
{"url": "https://trud.bg/%d0%bf%d0%be%d0%b3%d0%b2%d0%b0%d1%82-%d1%81%d0%b0%d0%bd%d1%87%d0%b5%d1%81-%d0%b7%d0%b0-%d0%b4%d0%be%d0%bf%d0%b8%d0%bd%d0%b3/", "text": "Алексис Санчес, новата перла на „Манчестър Юнайтед“, е разследван за пропускане на допинг тест. Вината обаче пое бившият му отбор „Арсенал“ и в частност мениджъра Арсен Венгер. Чилиецът е трябвал да даде проба в деня, в който е била финализирана сделката с „червените дяволи“. Офанзивният футболист е бил избран на случаен принцип с още няколко негови съотборници от „Емирейтс“.  „Това все още е наша отговорност – обясни Арсен Венгер, мениджър на „артилеристите“. – Целта на Алексис не беше да се скрие. Това е специално събитие за него, защото той наистина беше зает тогава. Не беше правилният ден за него да бъде тестван, защото присъства на друго място“.  Сега обаче Санчес ще трябва да отговаря през Футболната Асоциация, за да избегне сериозна санкция.  Според правилника, един играч може да получи до 2 години наказание, ако пропусне 3 проби в период от 12 месеца.  Не е ясно обаче дали 29-годишният футболист има подобни издънки и преди.  През 2017 година „Манчестър Сити“ се размина само с финансова глоба в размер на 35 000 паунда за нарушаване на допинговите правила.", "date": "2018.01.26", "title": " Погват Санчес за допинг"}
{"url": "https://trud.bg/%d0%b3%d0%b0%d0%bb%d0%b0-%d0%b2%d0%b5%d1%87%d0%b5%d1%80-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d1%82%d1%83%d1%80%d0%bd%d0%b8%d1%80-girl-power/", "text": "Стара Загора ще бъде домакин на гала вечер на Международния турнир GIRL POWER (професионален турнир по К-1), който се провежда под мотото „ДА на спорта, НЕ на насилието по улиците!“. Турнирът се организира със съдействието на Община Стара Загора. Представителки на 8 държави ще участват във финалните серии на турнира по ММА, който ще се състои на 9 февруари от 20:00 часа в общинската спортна зала „Стара Загора“. Те са победителки от всички турнири GIRL POWER и ще се изправят във финалния сблъсък в категория до 60 кг. Събитието ще бъде излъчвано пряко по френската телевизия „SFR SPORT 5“ за територията на Европа, Африка и Азия, както и по новата спортна телевизия „B1B ACTION“ TV в България. Прякото предаване ще стартира с промо видео клип на Стара Загора, който ще популяризира града като туристическа дестинация и място, където се провеждат големи спортни събития. В рамките на турнира ще се проведе рейтингов професионален мач по правилата на ММА между Мариан Димитров (Спортист на годината 2017 в Стара Загора) и бившия боец от UFC, с 30 професионални мача, бразилеца Амилкара Алвеша. 3рителите ще могат да наблюдават и два мача по правилата на К-1 с участие на представители на „Глори Про Тийм“ – Стара Загора, срещу противници от Русе и Козлодуй. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Гала вечер на Международния турнир GIRL POWER ще се проведе в Стара Загора"}
{"url": "https://trud.bg/%d0%bc%d0%b0%d1%80%d0%ba%d0%b5%d1%82%d0%b8%d0%bd%d0%b3-%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80/", "text": "Конесионерът на ски зоната над Банско „Юлен“ не е регистриран в офшорка, заяви маркетинг-директорът на компанията Иван Обрейков. Според него протестите срещу втория кабинков лифт са се превърнали в политически, тъй като протестърите нямат никакви екологични доводи. „Радвам се, че  , които предлага Банско – заяви Обрейков – Хубаво беше и някои протестъри да ги чуят, вместо да обикалят София и да скандират откровени лъжи. Искам да им кажа, че фирма „Юлен“ е регистрирана в град Банско и най-големият й акционер е община Банско. Регистрирана е в НАП като голям данъкоплатец. В момента осигуряваме 750 работни места. С втория лифт няма да се бетонира нищо, а ще се подобрят условията за туристите. Това се превърна в политически протест, защото не сме чули нито един екологичен довод. Явно господин Боян Петров иска да стане управител на Банско, тъй като говори за презастрояването тук, но няма проблем с презастрояването на други градове.“", "date": "2018.01.26", "title": " Маркетинг-директорът на концесионера Иван Обрейков: „Юлен“ е регистриран в Банско"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b7%d0%b0-%d0%b4%d0%be%d0%bc%d0%b0-%d1%85%d1%80%d0%b8%d0%b7%d0%b0%d0%bd%d1%82%d0%b5%d0%bc%d0%b0/", "text": "  Който се опитва да вкарва политика в този казус, си пили собствената съвест. Случаят е ужасно грозен – една жена бие дете с парцал, втора не прави нищо, трета я снима, четвърта, не знам дали в ролята на ръководител, мълчи и не уведомява никого. Това заяви в петък във Велико Търново вицепремиерът Томислав Дончев относно казуса с дома за деца с увреждания  . Той каза, че през последната една година всички институции са се занимавали не с децата, а с атмосферата в дома, с отношенията персонал – ръководител. „И в същото време всички тези не знам колко на борй служители са знаели и са гледали какво се случва. А най- вероятно третият или седмият по веригата, който е научил последен, имам предвид кмета, се обяснява вместо всичките. Първо това, което забравяме е, че всеки, освен министър, кмет, социален работник, ръководител ,трябва да е човек! Ние сме големи хора и се предполага да сме майки и бащи . Къде изчезна човещината в случая- защо говорим за процедури, вместо за човещина, за отноение?”, коментира Дончев. Той допълни, че никой не задава въпроса какво трябва да се случи с децата оттук нататък? Което е и грижа на местната власт. „Защото този дом като организация, като хора той трябва да бъде преоснован. Или децата трябва да бъдат изведени оттам, докато се създаде нормална среда и от гледна точка на управление. Чуват се гласове, че деинститунализацията била грешка”, каза още вицепремиерът. Томислав Дончев е категоричен, че ако такова нещо се беше случило в дома, каквито домове имаше преди 7-8 години, никой нямаше да го разбере, нито да го чуе. „Когато имаше домове от казармен тип в България, 15 деца на година умираха там, без някой да ги разбере. Деинстутанализацията няма път назад. Това че има един грозен случай, базиран на некомпетентни , на несъвестни служители във въпросната институция, не може да се поставя под въпрос целия процес. Да, има проблем- мотивацията на работещите, заплатите не са такива, каквито трябва да бъдат за съжаление голяма част от учените специалисти като част от целия проект за деинституонализацията се разбягаха. Върнаха се с лошите си навици. Това са проблеми, които са решими”, категоричен е Дончев. Той подчерта, че през 2015 година с доклад на социалните служби станало ясно, че точно тези два центъра не са най – подходящи да бъдат отглеждани децата. „Но не мога да съм запознат с всеки доклад за всеки отделен дом. Основната роля е на социалното министерство, които между другото оглушително липсват от този дебат. Защото контрола на качеството на предоставянето на социална услуга е тяхна отговорност. Това, от което имаме нужда, е от адекватен и текущ контрол във всяко социално заведение, социалната услуга се предоставя с необходимото качество и очевидно този контрол не е бил на ниво”, изтъкна Дончев. Вицепремиерът не смята, че социалният министър трябва да си подаде оставката.  „Но в този контректен случай и във всички останали, където има констатирана небрежност, неизпълнение на и най вече лошо отношение към деца, лицата , които са отговорни, трябва да носят административна и там където трябва и наказателна отговорност. Деца не се бият, нито болни нито здрави, нито свои, нито чужди!”, отсече Томислав Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Томислав Дончев за дома „Хризантема”: Който вкарва политика в този казус, пили собствената си съвест"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d1%82%d0%be%d1%80%d0%b8%d1%8f-%d1%82%d1%83%d1%80-%d0%bd%d0%b0-%d0%bf/", "text": "В Чехия започна гласуването на втория тур от  , предаде ТАСС.  за втория се класираха действащият държавен глава Милош Земан с 38,56 процента от гласовете и бившият председател на националната Академия на науките професор Иржи Драхош с 26,60 процента от гласовете, предаде  . Активността на първия тур беше 61,92 процента, а за втория се очаква тя да достигне 62,5 процента. Чехия е парламентарна република, а президентът представлява страната на международната сцена и е върховен главнокомандващ. Той назначава премиери и конституционни съдии. Без негово съгласие правителството не може да назначава посланици и ръководители на дипломатически мисии на Чехия към международни организации. Гласуването днес ще приключи в 23.00 ч. българско време, а утре ще се гласува от 09.00 до 15.00 ч. българско време. Това е вторият път, в който президентът на Чехия се избира с национално гласоподаване след 2013 г. Преди това държавният глава се избираше от парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Започна гласуването на втория тур на президентските избори в Чехия"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b8%d1%81%d1%82%d0%b0%d0%bd/", "text": "Истанбулската Конвенция е документ и след като е тема, по която има такива тревоги е редно да бъде обект на много задълбочен дебат. Това заяви в петък във Велико Търново вицепремиерът Томислав Дончев по повод отлагането на приемането на конвенцията и настояването на БСП за референдум. „Трябва да дадем повече време всички заинтересовани да прочетат текстовете. Защото напоследък стана практика да се говори преди да се чете, а трябва да е обратното. При всички случаи има нужда от дискусия“, категоричен е Дончев. Той коментира още, че референдуми могат да се правят за всичко, за всяко решение което по принцип е отговорност на парламента, на Министерски съвет. „Това да се правят референдуми, не е лоша идея. Но трябва да си създадем навици да се съобразяваме резултатите от тези допитвания“, подчерта Томислав Дончев. На въпрос дали при обществен дебат, ще бъде поканена и Българската православна църква, той отговори, че трябва да бъдат поканени всички институции, хора и тези, които имат да кажат нещо по казуса. „Не може документ, пък би бил той подкрепен от голяма част от европейските държави, да бъде приеман на „инат“ или пък най -малкото да се създава подобно усещане. Темите трябва да вървят заедно. И страховете на хората , свързани с различна сексуалност и трети пол, и всичко там, което избуя покрай този дебат, и основната тема. Защото конвенцията е посветена на домашното насилие и на насилието срещу жени, което безспорно е тема в България. Лицемерие е да твърдим, че няма такъв проблем“, подчерта Дончев. Той бе гост на церемонията по връчването на дипломите на абсолвентите от професионално направление „Администрация и управление” на Стопанския факултет на ВТУ „Св. Св. Кирил и Методий”. Томислав Дончев приветства абсолвентите и заедно с ректора проф. д-р Христо Бонджолов ще връчи дипломите на отличниците.Дипломиралите се са 203 души, от които 88 студенти са с отличен успех. „Когато аз си вземах дипломата, смятах, че тя е билет или виза за някое много добро място. Оказа се обаче, че е нещо като компас. Пътят е дълъг, дипломаата е само началото. Имате късмета, че в ръцете си държите този компас”, каза пред абсолвентите Томислав Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Вицепремиерът Томислав Дончев: Истанбулската Конвенция е документ и той не може да бъде приет на инат"}
{"url": "https://trud.bg/%d1%82%d1%80%d0%b0%d0%bd%d0%b7%d0%b8%d1%82%d0%bd%d0%b8%d1%8f%d1%82-%d0%b3%d0%b0%d0%b7%d0%be%d0%bf%d1%80%d0%be%d0%b2%d0%be%d0%b4-%d0%b7%d0%b0-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%b5/", "text": "Развитието на проекта за междусистемна газова връзка между България и Турция, модернизацията на транзитния газопровод към Турция и възможностите за износ на електроенергия за южната ни съседка бяха основните теми на разговора между министъра на енергетиката Теменужка Петкова и посланика на Република Турция у нас Н.Пр. Хасан Улусой, съобщиха от МЕ. Петкова акцентира върху енергийната сигурност и диверсификацията на източниците и маршрутите за доставка на природен газ както за нашата страна, така и за целия регион на Югоизточна Европа като основен приоритет в работата на правителството в енергийната област. Тя запозна своя гост с концепцията за изграждане на европейски газоразпределителен център „Балкан“ у нас, разработена съвместно с Главна дирекция „Енергетика“ на Европейската комисия. Предвижда се хъбът да бъде захранван от различни източници – Русия, Азербайджан, местен добив, както и чрез терминала за втечнен природен газ край Александруполис, в чието изграждане България разглежда възможността да участва. По думите на българският министър основната цел в тази област е България да запази стратегическото си място на газовата карта на Европа.  След успешното завършване на модернизацията на транзитния газопровод за Турция неговият капацитет ще бъде повишен до 15 млрд. куб. м. газ, информира енергийният министър. До края на м. юли газопроводът трябва да бъде пуснат в експлоатация. Електроенергийните оператори на двете държави са набелязали конкретните акценти, които трябва да бъдат обсъдени за увеличаване на капацитета за износ на електроенергия за Турция, информира министър Петкова в отговор на въпрос на своя гост от Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Транзитният газопровод за Турция ще е готов до края на юли"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bd%d0%b0%d1%88%d0%b0-%d1%82%d0%b8%d1%80%d0%b0%d0%b4%d0%b6%d0%b8%d0%b9%d0%ba%d0%b0-%d0%b7%d0%b0-%d1%83%d0%b4%d0%b0%d1%80-%d1%81-%d0%b4%d0%b2%d0%b0%d0%bc%d0%b0-%d1%83/", "text": "Тираджийка от България призна пред британски съд, че е причинила смъртта на двама мъже с камиона си, докато кара на магистрала в Централна Източна Англия. Това съобщи вчера интернет изданието „Линкълншиър Репортер”. Тежката катастрофа е станала на 11 октомври миналата година на аутобан А1. 37-годишната Ирина Иванова Еленкова от Пловдив карала ТИР с румънска регистрация. По време на движение част от ремаркето навлязло в насрещното платно и го препречило. Там последвал сблъсък с автомобил „Мини”, в който пътували двама мъже – Марк Лайси и Александър Шефиф от Лондон. Те загинали на място. Ирина Еленкова е обвинена за непредпазливо шофиране и манипулация на тахографа на камиона. При явяването си на подсъдимата скамейка в Линкълн Краун Корт тя се е признала за виновна за двата смъртни случая и подправянето на данните на уреда. В кабината с нея пътувал 41-годишния Костадин Танев, също от Пловдив, най-вероятно като втори шофьор. И той се е признал за виновен за манипулиране на тахографа. Съдия Андрю Ийстийл е отложил четенето на присъдата за 1 февруари. Дотогава двамата обвиняеми българи ще останат в ареста.", "date": "2018.01.26", "title": " Съдят наша тираджийка за удар с двама убити в Англия"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d1%83%d1%87%d0%b8%d1%82%d0%b5%d0%bb%d0%b8%d1%82%d0%b5-%d1%89%d0%b5-%d0%bf%d0%be%d0%bb%d1%83%d1%87%d0%b0%d1%82/", "text": "Длъжни сме да обявим грипна ваканция, имаме епидемиологична обстановка в София. Това заяви министърът на образованието и науката Красимир Вълчев пред журналисти в парламента. По-рано от МОН обявиха, че от 29 януари 2018 г. до края на седмицата е обявена грипна ваканция и за София-град. През този период се преустановяват учебните занятия, ограничават се провеждането на профилактичните и планови действия в лечебните заведения, детските и женските консултации, ваксинациите и свижданията в болниците. Министър Вълчев допълни, че ваканцията ще важи само за следващата седмица. Във връзка възпрепятстването на оформянето на оценки на учениците в края на срока, той информира, че още днес министерството ще даде указания на учителите. „В момента готвим указанията“, допълни Вълчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Красимир Вълчев: Учителите ще получат указания за оформянето на срочните оценки във връзка с грипната ваканция"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d1%89%d0%b5-%d1%81%d1%82%d1%80%d0%be%d0%b8%d0%bc-%d0%ba%d0%bb%d0%b0%d1%81%d0%bd%d0%b8-%d1%81%d1%82%d0%b0%d0%b8-%d0%b7%d0%b0-%d0%b4%d0%b0-%d1%81/", "text": "Родителите на учениците в единственото начално училище в Сливен разкриват дарителска сметка за набиране на средства.  Целта е  с постъпленията да се построят още 3 класни стаи към сградата на НУ „Васил Левски“, за да може учебното заведение да премине на едносменен режим на обучение и да бъде спасено от закриване – обявиха представители на обществения съвет.  В елитното училище има 12 паралелки от 1 до 4 клас. Стаите са 9 стаи, оборудвани с мултимедия и всички съвременни удобства за водене на учебния процес. Вместо общината да разшири сградния му фонд, шокиращо го предложи за закриване, като го влее в друго основно училище.  Още по-скандалното е, че дори и вливането да стане, пак няма да бъде осигурен едносменен режим на обучение, защото в 25 класни стаи ще трябва да учат 37 паралелки. Директорът на НУ „Васил Левски” Николай Кадирев съобщи, че още от 2008 г. училището има проект за разширение на сградния си фонд, но документацията само отлежава в общината без да има никакво придвижване по нея. Учители и родители настояват децата в учебното заведение да учат на две смени до 2026 г., според удължения срок за въвеждането на едносменен режим. Надеждите са, че през това време ще се намери решение и за допълнителните класни стаи. В Сливен имаше три начални училища. Две от тях бяха закрити, въпреки протестите на родители и учители, преди няколко години с решения на общинския съвет. Напливът към единственото начално училище е огромен, местата за първолаци се запълват само за 2 часа след обявяване на приема, тъй като в сградата на учебното заведение няма големи ученици, педагогическият екип е квалифициран, училищният двор е ограден, децата са защитени и се създават нужните условия за привикването на децата към учебния процес и отличната им подготовка. Закриването на началното училище е част от  промените, които общината има намерение да извърши, за да „оптимизира” училищната мрежа чрез вливане и преместване от едно място на друго на няколко учебни заведения. Странното е, че т.нар. промени засягат част от училища, сред които и НУ „Васил Левски”, към които има голям интерес.  Общинската реформа взриви Сливен, тъй като нито имаше дебат, нито пък общината и РУО успяха да защитят намеренията си с убедителни аргументи. Всички засегнати училища и родителите на учениците в тях са категорично против. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Родители: Ще строим класни стаи, за да спасим училището на децата ни!"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b0-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0-%d0%b7%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%bf%d1%80%d0%b5%d0%b4/", "text": "Да бъде въведена военна подготовка на всички граждани за защита на Отечеството. Това предвижда една от промените в актуализираната Стратегия за национална сигурност. Проектът на документа бе обсъден на съвместно заседание на три комисии- по вътрешна сигурност и обществен ред, по отбрана и за контрол на спецслужбите. В предложението обаче изрично се подчертава, че тази подготовка ще се базира само на доброволен принцип. Тоест, тя ще се провежда, ако има желаещи. Експертите подчертават, че идеята, залегнала в актуализираната стратегия, няма нищо общо с намеренията на кабинета да въведе доброволна наборна войнишка служба, която ще е платена. Депутатите дискутираха дали доброволната военна подготовка на гражданите трябва да има обществена подкрепа, след като няма да е задължителна. Някои от народните представители изказаха становище, че е наложително все по-категорично да се говори за такива проблеми, като бедност образование и развитие на науката, които също са елемент на националната сигурност на държавата. В проекта за актуализирана стратегия изрично е посочена необходимостта от поетапно увеличение на бюджета за отбрана до 2% от БВП на страната, което трябва да стане до 2024 г. Основната причина за актуализацията на стратегията, приета през 2011 г., е променената среда за сигурност. Депутатите отчетоха, че са се появили нови външни заплахи, включително превръщането на Северна Корея в ядрена държава.", "date": "2018.01.26", "title": " Военна подготовка за гражданите предвижда актуализираната Стратегия за национална сигурност"}
{"url": "https://trud.bg/%d1%81%d0%bb%d0%b5%d0%b4-%d1%82%d0%be%d1%82%d0%b0%d0%bb-%d0%b8-%d1%88%d0%b5%d0%bb-%d1%82%d1%8a%d1%80%d1%81%d0%b8-%d0%bd%d0%b5%d1%84%d1%82-%d0%b2-%d1%87%d0%b5%d1%80/", "text": "След енергийната компания Тотал и от Шел бързат да започнат сондажи за нефт до края на тази или най-късно в началото на следващата година. Това стана ясно след срещата между премиера Бойко Борисов и ръководителя на департамента за международен добив на нефт и газ на Royal Dutch Shell Андрю Браун по време на Световния икономически форум в Давос. Борисов запозна Андрю Браун с развитието на проекта за изграждане на европейски газоразпределителен център “Балкан”. А от своя страна Браун поздрави българския премиер за енергийната карта на региона и развитието на газовата мрежа в България. Борисов отново подчерта важността на газовия хъб “Балкан”, който ще допринесе за диверсификация на източниците и маршрутите на газ в България и Югоизточна Европа, а затова ще допринесе точно бъдещ добив от блок “Хан Кубрат”. Припомняме, че разрешението за търсене и проучване на Шел беше дадено от правителството през октомври 2015 г. и според предварителни проучвания на компанията, очакванията им са за намиране на находища на петрол, но има данни и за природен газ. В същото време от Тотал подготвят трети проучвателен сондаж в нашия блок. В рамките на визитата в Давос Борисов разговаря и бившия британски премиер Тони Блеър, който в момента е председател на Института за глобални промени. “Смятам, че предприемате правилните инициативи в най-подходящия момент”, подчерта Блеър. И поздрави Борисов за включването Западните Балкани като един от приоритетите на Българското председателство на Съвета на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " След “Тотал” и “Шел” търси нефт в Черно море (обзор)\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b4%d0%bf%d1%81-%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9-3/", "text": "В Централата на ДПС Председателят Мустафа Карадайъ проведе работна среща с Вера Юрова-еврокомисар отговарящ за правосъдието, правата на потребителите и равенството между половете, съобщиха от пресцентъра на ДПС. Основната тема на срещата бе Конвенцията на Съвета на Европа за превенция и борба с насилието над жени и домашното насилие, т. нар. Истанбулска конвенция. „По съдържанието на Истанбулската конвенция няма какво да се говори в Централата на ДПС. Нашата позиция от самото начало е ясна.” каза в началото на разговора председателят на ДПС Мустафа Карадайъ. Еврокомисарят Вера Юрова изрази недоумение защо Истанбулската конвенция създаде такъв проблем в България. За Истанбулската конвенция Юрова обясни, че представлява законодателен текст, с който трябва да бъде предотвратено насилието от страна на извършители, да бъдат защитени жертвите, както и да бъдат въведени превантивни стъпки срещу подобни явления. Конвенцията не цели накърняването на традиционното семейство или традиционната роля на мъжа и жената. Еврокомисарят увери, че вярва, че ще ЕК ще успее да убеди българските представители, както това се е случвало и в други държави, където конвенцията също е породила дискусия. Еврокомисарят по правосъдието заяви, че е готова да помогне за разясняването на документа и следствията от него. „Ние сме готови да обясним нашия правен прочит, но трябва да има кой да ни чуе.” заключи Юрова. Председателят на ДПС подчерта, че теми от ценностен характер, като Истанбулската конвенция са тест за нивото на толерантност и разбирането ни за европейските ценности. Така или иначе Конвенцията може да бъде гласувана, коментира Карадайъ, но това не би решило проблемът със създадената обществена психоза по темата. От една страна най-голямата управляваща партия ГЕРБ, изпадайки в колизия с коалиционнте си партньори – националистите, са свикнали в подобни моменти да разчитат на Движението за права и свободи и то не с преговори. Защото ДПС от 28 години има последователна политика и няма да се отклони от ценностите си. Затова те се чувстват комфортно. „Ако ГЕРБ бяха провели разговор с нас, при ясна наша озиция, нямаше да се стигне дотук.” допълни Карадайъ. Той подчерта, че формулата на днешното управлението в България е погрешна, националистите участват във властта, без да има нужда от тях и затова се стигна до такъв тип остри обществени дебати в България, като този за Истанбулската конвенция. С националисти в правителството, ГЕРБ дебатираха Конвенцията и претърпяха неуспех, а след това се опитаха да избегнат и публичния дебат. Манталитетът на ГЕРБ не е да обясняват своята позиция, те не влизат в диалог и политически дебат. Те разчитат на аргументите на силата, а не на силата на агументите. Но този път се оказаха неподготвени. Националистите се наместиха в това незаето пространство и манипулираха и употребиха темата, бе категоричен лидерът на ДПС Мустафа Карадайъ. На срещата в Централата на ДПС присъстваха още зам.-председателят на ПГ на ДПС Хамид Хамид, евродепутатът Илхан Кючюк и членът на ЦОБ Станислав Анастасов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Председателят на ДПС Мустафа Карадайъ прие в Централата на ДПС еврокомисар Вера Юрова"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-106/", "text": "България изнася 80% от производството си. Нискокачествена продукция, най-вече от Китай, залива пазарите у нас и в останалите държави членки.           Бъдещата експертна комисията не идва на празно място – анализ на Костадин Филипов.           Изявлението на президента Радев промуши в гръб ГЕРБ, а скандалът около Истанбулската конвенция накара управляващите да станат меки – коментар на Емил Спахийски.         Куба е моята нирвана – казва всенародната любимка Йорданка Христова в интервю за „Труд“.           Около 100 кг предмети на изкуството ще доставя през януари за Природонаучния музей в София, казва княз Никита Дмитриевич Лобанов-Ростовски в интервю за „Труд“.         Рецептите на д-р Емилова за здраве и дълголетие.             Седмичния забавен хороскоп на „Труд“.             Силует на Алоис фон унд цу Лихтенщайн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Вижте акцентите в броя на вестник „Труд“ в събота, 27 януари 2018"}
{"url": "https://trud.bg/459-%d1%83%d1%87%d0%b8%d0%bb%d0%b8%d1%89%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d1%81%d0%b0-%d0%b7%d0%b0%d1%82%d0%b2%d0%be%d1%80%d0%b5%d0%bd%d0%b8-%d0%b7%d0%b0%d1%80%d0%b0/", "text": "Поради висока заболеваемост в 459 училища в страната днес няма да има учебни занятия, съобщиха от МОН. На 26 януари 121 училища в област Стара Загора няма да има учебни часове. 138 училища в област Бургас са в грипна ваканция до 29 януари. В София – област няма да има учебни занятия в 98 училища. В област Видин няма да учат в 17 училища, а в област Ямбол – в 44 училища. В област Габрово в 19 училища няма да има учебни занятия. В област Хасково в 14 училища и днес няма учебни часове – ОУ „Христо Ботев“ – с. Крепост, ОУ „Васил Левски“ – с. Ябълково, ОУ „Д. Матевски“ – град Меричлери, ОУ „Христо Смирненски“ в село Радиево и 10 училища в Димитровград. В област Кюстендил няма да има занятия в 7 училища – ОУ“ Н. Вапцаров“, СУ „Хр. Ботев“ и ПГ в гр. Бобов дол, ОУ „Хр. Ботев“ – село Невестино, НУ „Св. Св. Кирил и Методий“ в Раждавица, ОУ „Хр. Павлович“ и СУ „Св. Климент Охридски“ в град Дупница. В СУ „Св. св. Кирил и Методий“ в град Криводол, област Враца, и днес няма да учат учениците. От 29 януари 2018 г. до края на седмицата е обявена грипна ваканция и за София-град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " 459 училища в страната са затворени заради грипа"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%80%d0%be%d0%b4%d0%b8%d1%82%d0%b5%d0%bb-%d1%88%d0%b0%d0%bc%d0%b0%d1%80%d0%be%d1%81%d0%b0%d0%bb-7-%d0%b3%d0%be%d0%b4%d0%b8%d1%88%d0%bd%d0%be/", "text": "Полицията задържа родител, след като си позволил да шамароса 7-годишно момиченце. Случаят се е разиграл в благоевградското 11-то училище“Христо Ботев“. Дъщерята на Б.Т.43 годишен се скарала с друга своя съученичка от класа. След разправията  едното момиче повикало баща си по телефона на помощ. Той разярен  нахлул в училище по време на междучасие, намерил опонентката на щерка си и без да се замисли ударил шамар на 7-годишното. Детето уплашено се разпищяло, дошли учителки. А след това пристигнали и родителите на набитото момиче.  Те подали жалба срещу агресивния родител в полицията. Униформените са задържали бащата за 24 часа, уведомена е прокуратурата и е образувано досъдебно производство по случая. Отделно и регионалния инспекторат по образование започна проверка на неприятния инцидент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Задържаха родител, шамаросал 7-годишно дете в училище"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%8f-%d0%b1%d0%be%d1%80%d0%b4-%d0%bd/", "text": "Борге Бренде, председател на Управляващия борд на Световния икономическия форум в Давос, пожела успех на България като ротационен председател на Съвета на ЕС и определи приоритетите на страната ни като изключително важни за единството и сигурността на Европа. На среща с премиера Бойко Борисов той отбеляза, че всички на форума коментират темата за Западните Балкани, което е доказателство за актуалността й, съобщиха от правителствената информационна служба. Българският министър-председател благодари на Бренде за провеждането на форума, който дава възможност на световни лидери в областта на политиката, икономиката, неправителствения сектор да обсъждат открито актуални теми с глобално значение.", "date": "2018.01.26", "title": " Председателят на управляващия борд на форума в Давос пожела успех на България в европредседателството"}
{"url": "https://trud.bg/m%d0%be%d0%bd%d1%82%d0%b0%d0%bd%d0%b0-%d1%89%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-87-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b2-%d1%83%d1%87%d0%b8%d0%bb%d0%b8%d1%89/", "text": "Проект за над 8,5 милиона лева ще модернизира образователната инфраструктура в Монтана.Четири сгради на училища и детски градини заедно с дворовете и физкултурните им салони ще бъдат изцяло обновени по оперативна програма „Региони в растеж”, съобщи кметът на областния град Златко Живков. Със средствата ще бъдат реконструирани сградата на езиковата и математическата гимназия в Монтана, ІІІ-то и ІV-то основно училище и детските градини  „Калинка”  и „Приказен свят”. В дворовете на детските гради ще бъдат изградени 5 до 6 нови площадки с катерушки, люлки и пързалки. Основен ремонт ще претърпят и физкултурните салони на училищата, както и басейна в градина „Приказен свят”. В шестте учебни заведения учат и се възпитават 1500 деца. Безвъзмездната финансова помощ от Европейския съюз за модернизацията на школата и забавачките е 8,5 милиона лева, а община Монтана ще инвестира в ремонтите още 207 хиляди лева от бюджета си. Обновяването на образователните центрове трябва да приключи до ноември 2019 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Mонтана ще инвестира 8,7 млн. лева в училища и детски градини"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b4%d0%b0%d0%b2%d0%be%d1%81-%d1%81%d0%bb%d0%b5%d0%b4-%d0%b2%d1%81%d0%b8%d1%87%d0%ba%d0%b8-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8/", "text": "След всички разговори, които проведох тук, съм оптимист за присъединяването на Западните Балкани към ЕС и особено в сферата, която ние сме извели като приоритетна – инфраструктурата. Това коментира премиерът Бойко Борисов пред български журналисти след среща с Борге Бренде, председател на Управляващия борд на Световния икономическия форум в Давос. Бренде пожела успех на България като ротационен председател на Съвета на ЕС и определи приоритетите на страната ни като изключително важни за единството и сигурността на Европа. Той отбеляза, че всички на форума коментират темата за Западните Балкани, което е доказателство за актуалността й. „Изграждането на магистрали, жп линии и пристанища ще даде възможност да дойдат повече туристи, инвеститори и бизнес, както и да задържим хората там. В същото време тези държави, които са по-напред – Сърбия, Черна гора, затварят преговорните глави. Това ще покаже, че Европа е силно и трайно ангажирана със съществена част от своята територия, каквато са Балканите“, каза Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.26", "title": " Борисов в Давос: След всички разговори тук съм оптимист за присъединяването на Западните Балкани (ВИДЕО)"}
