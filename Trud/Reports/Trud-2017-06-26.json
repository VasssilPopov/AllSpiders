{"url": "https://trud.bg/%d0%bd%d0%b0%d0%b4-100-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba%d1%82%d0%be%d1%80%d0%b8-%d0%b8%d0%b4%d0%b2%d0%b0%d1%82-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb/", "text": "Повече от 100 реконструктори от страната и чужбина ще се включат във второто издание на фестивала „Ежедневието на средновековен Търновград” от  30 юни до 2 юли на крепостта Царевец във Велико Търново. Атрактивното събитие се организира от Община Велико Търново, Регионален исторически музей – Велико Търново и СНЦ „Търновци“ – Велико Търново и тази година е под мотото  Възходът на Калоян”. В историческите възстановки на бита, кухнята, занаятите, изкуствата и воинските умения на България, Византия и Европа през средните векове ще участват групи и свободни реконструктури и занаятчии от страната и чужбина. На Царевец ще се представят групите „Бели орлови“ от Белград, ,Република Сърбия,  “Ursului brun” „Кафява мечка“  от румънската столица Букурещ и трансилванска група за „жива история“ „Черният дракон“. Във фестивала ще се включат и българските групи Сдружение за исторически възстановки „Чигот“ – Варна, Сдружение за възстановяване и съхранение на българските традиции „Авитохол“ – Варна, Средновековно общество MODVS VIVENDI – София, Наемна дружина “Барадж” – Пазарджик, Група  „Верени“ – София, „Средновековна крепост Туида” – Сливен, Проект „Св. Лазар“ и домакините от СНЦ „Търновци“ – Велико Търново. Вълшебната музика на средните векове ще може да се чуе вечерта на 1 юли  събота , в Царския дворец по време на концерта на група „Ериней“. Своите умения в старите занаяти ще демонстрират и свободните реконструктори Мариан Маньовски от София  изработване на сложносъстав н лък , Борис Бедросов от Бургас майстор ковач, специалист по източни хладни оръжия и брони , Иван Рендаков от  Пловдив   майстор по отливки от бронз, обработка на стъкло, бижутер , Емил Маринов от Шумен  майстор на студеното коване на цветни метали Калина Атанасова от Варна  български средновековни костюми  Йордан  и  Жана Сивкови от Добрич  ранните български оръжия, облекла и нрави , Ивайло Енев от Русе  майстор-ковач на брони, шлемове и щитове , Надежда Николова от Шумен  майстор на бижута, облекло и аксесоари от периода на първо и второ българско царство , д-р Константин Колев от София  реконструкция на нормански воин  и наемник във византийската армия в периода  век и Стефан Стефанов от Шумен майстор-резбар  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Над 100 реконструктори идват на фестивала “Ежедневието на средновековен Търновград“"}
{"url": "https://trud.bg/%d1%81%d0%b2%d0%b5%d1%82%d0%be%d1%81%d0%bb%d0%b0%d0%b2-%d1%81%d1%82%d0%be%d0%b9%d0%ba%d0%be%d0%b2-%d0%bf%d1%80%d0%b8%d0%b7%d0%bd%d0%b0%d0%b2%d0%b0%d0%bc-%d1%87%d0%b5-%d1%80%d0%b8%d1%82%d0%bd%d0%b0/", "text": "Cвeтocлaв Cтoйĸoв, ĸoйтo пpeз oĸтoмвpи м.г. pитнa жeнa в мeтpoтo в Бepлин, днес нaпpaви caмoпpизнaния в съда. Чрез своя адвокат той обяви: „Признавам, че ритнах жената надолу по стълбите.“ После обаче уточни: „Но не мога да си спомня.“ Стойков призна още, че това, което гледа в скандалния видеозапис от метрото, е ужасяващо. „Не мога да си обясня това“, каза той, цитиран от „Билд“. Πpoцecът cpeщy Светослав Стойков зaпoчнa днес oтнoвo в ĸpиминaлния cъд в гepмaнcĸaтa cтoлицa. На процеса стана ясно, че жeнa мy и cecтpa мy гo paзпoзнaли нa видeoĸaдpитe, ĸoитo пoлициятa paзпpocтpaни, зa дa издиpи Cтoйĸoв. Πo тoвa вpeмe Cтoйĸoв вeчe работел на строеж във Франция. Bидя видeoтo, бил шокиран. Върнал се в Берлин, за да се предаде.", "date": "26.06.2017", "title": " Светослав Стойков: Признавам, че ритнах жената в метрото. Но нямам спомен от това"}
{"url": "https://trud.bg/%d0%b6%d0%b5%d1%81%d1%82%d0%be%d0%ba%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%bc%d0%bb%d0%b0%d0%b4%d0%b0-%d0%b6%d0%b5%d0%bd%d0%b0-%d0%b2-%d1%81%d1%82%d0%be%d0%bb%d0%b8/", "text": "Млада жена е убита по жесток начин в петък в столицата, полицията е задържала извършителя в Созопол. Това стана ясно от думите на главния прокурор Сотир Цацаров по време на Национално съвещание на ръководството на МВР. „Поздравявам СДВР за изключително бързите и активни действия по разкриване на извършеното в петък изключително тежко и жестоко убийство в столицата, при което е убита млада жена и при което извършителят беше разкрит и задържан на територията на Община Созопол“, заяви Цацаров. Той добави, че в действията по разкриването на извършителя на престъплението активното са участвали и служители на ОДМВР-Бургас. По-късно днес административният ръководител на Софийска градска прокуратура Емилия Русинова и директорът на СДВР старши комисар Ивайло Иванов ще предоставят повече информация за престъплението на брифинг в Съдебната палата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Жестоко убийство на млада жена в столицата, извършителят е арестуван в Созопол"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b3%d0%b5%d1%80%d0%b1-%d1%81/", "text": "Вицепрезидентът Илияна Йотова заяви във Варна, че от управляващата партия се завръщат към диалог, който цели противоречие в обществото. Коментарът й е предизвикан от изявлението на зам.-председателя на ГЕРБ Цветан Цветанов, че според данни от различни източници държавният глава е защитил закупуването на Грипен преди окончателното решение. „Имам усещането, че ГЕРБ се връща към онези години, в първия мандат на г-н Борисов (премиерът Бойко Борисов), от който се надявах, че всички ние сме се отказали. Завръщане за един конфронтационен диалог и диалог, който цели противоречието в българското общество, обяви Йотова. Така президентството отговори днес на обвинението на ГЕРБ, които заподозряха държавния глава Румен Радев в лобизъм заради решението за купуване на шведски изтребители.", "date": "26.06.2017", "title": " Вицепрезидентът Илияна Йотова: ГЕРБ се завръща към конфронтационен диалог\t\t\t"}
{"url": "https://trud.bg/1949944-2/", "text": "Община Шумен ще дигитализира процесите на регулация и дейностите по управление устройството на територията на общината. Това ще стане възможно с въвеждане на интегрирана географска информационна система Тобел от българската геоинформационна компания Мапекс, съобщават от кметството. Фирмата беше избрана след обявена обществена поръчка през май за оцифряване и инсталиране на софтуер за нуждите на общината. Мапекс беше единственият участник в процедурата по търга, а стойността на поръчката е 69 000 лв. без ДДС. Договорът между Община Шумен и фирмата е в сила от 22 юни 2017 г. Проектът ще бъде реализиран в рамките на шест месеца. С помощта на новите технологии ще се съкратят сроковете за обслужване на граждани и фирми. Община Шумен ще може по-ефективно да генерира официални удостоверителни документи, като скици, справки, отчети, баланси и други административни документи. В значителна степен ще бъдат оптимизирани дейностите по направление строителство и екология в общината. Ще се увеличи административният потенциал, като се автоматизират процесите по издаване на документи, а общината ще може да предложи повече и по-качествени електронни услуги на гражданите и бизнеса. „Чрез подобряване услугите, които общинската администрация предлага, ние целим да ускорим икономическия и инвестиционен процес в града ни и така да стимулираме неговото икономическо развитие“, казва кметът на Шумен Любомир Христов. „Много български градове, в това число и Шумен, инвестират в технологии за дигитално управление на своите процеси и активи, а това е първа стъпка от реализирането на един „умен град““, отбелязва Александър Лазаров, изпълнителен директор на Мапекс. С въвеждането на интегрираната информационна система общинското ръководство и местна администрация ще имат достъп до актуална, достоверна и комплексна геопространствена информация за прозрачни управленски решения и отчетност, която ще подобри планирането и управлението на територията.", "date": "26.06.2017", "title": " Съкращават сроковете за скици и документи от общината в Шумен"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%81%d1%82%d1%83%d0%b4%d0%b5/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Вицепрезидентът Илияна Йотова: Студентите трябва да учат контратероризъм\t\t\t"}
{"url": "https://trud.bg/16-%d0%bc%d0%bb%d0%bd-%d0%bb%d0%b2-%d0%bf%d1%80%d0%b5%d0%b4%d0%b2%d0%b8%d0%b4%d0%b5%d0%bd%d0%b8-%d0%b7%d0%b0-%d0%bd%d0%b0%d1%83%d1%87%d0%bd%d0%b8-%d0%b8%d0%b7%d1%81%d0%bb%d0%b5%d0%b4%d0%b2%d0%b0/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " 16 млн. лв предвидени за научни изследвания"}
{"url": "https://trud.bg/%d0%be%d1%82%d1%86%d0%b5%d0%bf%d0%b8%d1%85%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0-%d0%b6%d0%bf-%d0%b3%d0%b0%d1%80%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0/", "text": "Централна жп гара-Пловдив бе отцепена в понеделник по обяд заради съмнителен, оставен без надзор багаж в една от чакалните. Сигналът за него е подаден на спешен телефон 112 малко преди 11.30 часа и веднага достъпът до Централна жп гара бе блокиран от полицаи, жандармеристи, а на място пристигнаха и екипи на Пожарната и Центъра за спешна медицинска помощ. След тях дойдоха и служители на дирекция „Оперативно техническо издирване”, за да изземат багажа и проверят дали не се касае за бомба. Всички пътници, служители на БДЖ, реставраторите, които възстановяват фасадата на жп гарата в оригиналния й вид отпреди повече от 100 години, и работниците, строящи новия гаров хотел, бяха евакуирани до приключване на операцията.", "date": "26.06.2017", "title": " Отцепиха Централна жп гара-Пловдив заради съмнителен багаж"}
{"url": "https://trud.bg/%d0%b4%d0%b5%d1%86%d0%b0-%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8-%d0%be%d1%82-%d0%b5%d0%bb%d0%b5%d0%bd%d0%b0-%d1%81-%d1%83%d1%87%d0%b0%d1%81%d1%82%d0%b8%d0%b5-%d0%b2-%d1%82%d1%83/", "text": "15 деца от община Елена с треньор Румен Антонов с подкрепата на Местната комисия за борба с противообществените прояви на малолетните и непълнолетните ще вземат участие в турнира „FOOTball for ALL“. Той се организира от „Соник старт“ и е част от Националната кампания за толерантност„Аз съм тук и мога да ти бъда приятел“. Спортното събитие се провеждаза трета поредна година поради голяминтерес и доказано въздействие в подкрепа на каузата за толерантност  и ще събере приятелите на футболната игра от  27 юни до 2 юли на стадион „Градски“ в Балчик. Националната кампания за толерантност има за цел да създаде повече възможности за утвърждаване на позитивния модел на възпитание както в семейството, така и в обществото като цяло, формиране на активно отношение към толерантността във всичките й многолики проявления, промяна на обществените нагласи и създаване на междукултурно единство и уважение на многообразието, подкрепа на социалното включване на уязвими групи. Футболният турнир е демонстрация в подкрепа на целите на кампанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Деца футболисти от Елена с участие в турнир в Балчик"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b7%d0%b0-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8%d1%82%d0%b5-%d0%bf%d1%80%d0%be%d1%82%d0%b5/", "text": "„Не искам условия, а аргументи“. Това каза министърът на вътрешните работи Валентин Радев пред журналисти след Национално съвещание на ръководството на МВР. „Ще се срещна с тях, въпреки че аз се срещам постоянно с тях чрез моя зам.-министър г-н Балабанов, който е председател на Съвета за социално партньорство“, съобщи Радев. Радев отхвърли твърденията, че е прекратил диалога със синдикатите. „Няма такова нещо. Не искам да си говорим през медиите – има Съвет за социално партньорство, да говорят там. Не разбирам защо говорят пред медиите, дават интервюта – гледам ги и аз по телевизията като вас. Готов съм по всяко време да се срещнем и процедурата е да се срещна аз с моя заместник – все едно съм аз. Той ми докладва всичко и аз взимам решение“. „Ако се срещнем и нещо не се разберем, те ще искат да се срещат с финансови министър, може би и с премиера. Не се прави така – държавата се управлява по правила. Аз съм министър на цялото министерство. Нито на тези 8000 ли са синдикати и членове, много ги уважавам всички, но не разбирам ръководството, нито за другите 7000“, поясни министър Радев. „Аз отговарям за цялото министерство – най-големият синдикат съм аз. Отговарям за останалата половина, които не са синдикалисти – 26 000. 26 000 имат синдикати, другите нямат. Как си представяте, че аз ще отида да говоря с тях и те ще ми поставят условия. Аз не искам условия – искам истина, аргументи от тях и ги помолих за това на първата ни среща. Вместо да ми дадат аргументи, тръгнаха да говорят по телевизията. Ние управляваме едно ведомство, което не се състои от 8000 членове на този синдикат“, каза още той. Радев заяви, че ще работи за увеличение на заплатите на служителите в МВР, но според него това няма как да стане по-рано от приемането на новия държавен бюджет. „Държавата освен полицаи има и учители и други групи“. На въпрос дали със съкращаване на хора може ли да се увеличат заплатите, министър Радев заяви: „Да го предложат синдикатите. Те не искат. Те са добри с всички“, каза министърът. Попитан дали има нужда от съкращаване на администрацията в МВР, Радев посочи, че това трябва да се огледа от външни хора. „Уважавам много главния секретар, той е отвътре от системата, коментира той. Министър Радев поясни, че ще даде това на учени, които да направят този анализ с обществена поръчка. По думите му така ще се разбере къде има дублиране, какво трябва да се промени в системата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Валентин Радев за полицейските протести: Не искам условия, а аргументи"}
{"url": "https://trud.bg/%d0%b5%d0%b2%d1%80%d0%be%d0%b4%d0%b8%d1%80%d0%b5%d0%ba%d1%82%d0%b8%d0%b2%d0%b0-%d1%81%d1%8a%d0%b7%d0%b4%d0%b0%d0%b2%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b2-%d0%b0%d1%80%d0%bc/", "text": "Към пленарна зала на Народното събрание върви поредната поправка на Закона за отбраната и Въоръжените сили. Впрочем от 2009 г. насам има 30 законопроекта, които променят правилата на военната служба. В изчакване е 31-вият, който ще даде право на депутатите от Комисията по отбрана да изслушват и да си създават мнение за офицерите кандидати за генерали и адмирали преди това да са сторили правителството и президентът. Според експерти този закон е един от примерите с отрицателен знак за стабилността на българското законодателство. В този смисъл не бива да се учудваме на всеизвестния факт, че военната професия у нас е непривлекателна. Да се върнем на споменатия 30-ти законопроект. Членовете на Комисията по отбрана вече го подкрепиха единодушно. След гласуване в пленарна зала, което трябва да се случи много бързо, военнослужещите ще получат равни права с жените в армията по отношение на отпуска за отглеждане на деца. Т.е. както жените с пагони, така и мъжете от армейския строй, ще ползват всички права за отглеждане на дете в размерите и при условията на Кодекса на труда, както и за гледане на болно дете, при смърт или тежко заболяване на майката, или когато сами се грижат за детето. Мъжете в армията ще имат право и на неплатен отпуск за отглеждане на дете до 8-годишна възраст при условията, по реда и в размерите, определени от Кодекса на труда. Всичко това е чудесно! Едва ли някой би намерил разумни аргументи срещу една такава промяна в законодателството. Лошото е, че е на път поредната поправка на Закона за отбраната и Въоръжените сили, която е поправка сама за себе си. И я правим под външен натиск. Ако не го направим до края на юли, ще ни накажат. Длъжни сме да приведем закона в съответствие с Директива на ЕС от 8 март 2010 г.  за прилагане на Рамково споразумение за родителския отпуск. На 5 февруари 2016 г. Европейската комисия  е стартирала пилотна процедура срещу България, заради правното несъответствие. Съгласно сроковете по процедурата България следва да уведоми Еврокомисията за обещаното изменение не по-късно от 31 юли 2017 г. Ако предлаганата промяна не бъде приета от Народното събрание, е налице вероятност стартираната пилотна процедура да премине в официална процедура за нарушение срещу страната ни. Т.е. да ни накажат, че сме пропуснали 6-7 години. Бързайки да наваксаме пропуснатото обаче, за да предотвратим наказанието, ние поставяме самата евродиректира в неудобно положение да създава проблеми във Въоръжените сили. Както стана ясно и на самото заседание на Комисията по отбрана, командирите не разполагат със законов механизъм за заместване на този военнослужещ, който е излязал в родителски отпуск. Това се отнася и за майчинство, и за бащинство. Каква по-добра илюстрация на твърдението, че продължаваме със законодателството на парче. Тази недостатъчност на решението няма да се отрази на народното представителство, но ще натовари, а вече го прави, личния състав в армията. Лошото е, че дори да има законов механизъм за заместване, няма хора, чрез които той да се приложи. По последни данни на вицепремиера и министър на отбраната Красимир Каракачанов незаетите длъжности във Въоръжените сили за военнослужещи са 5600, а за доброволни резервисти – 2500. Тук вече законодателната власт би могла да си каже тежката дума и при гласуване на бюджета за 2018 и следващите години да реши по най-добрия начин въпроса с мотивацията на българските граждани да влязат в строя на въоръжените защитници на родината. Притиснато от проблема Министерството на отбраната търси решението. На този етап то е свързано с т.нар. доброволна военна служба, която залегна и в управленските приоритети на коалицията „ГЕРБ-Обединени патриоти“. Тези български граждани, които приодибият военно-отчетна специалност в курсовете по начална и специална военна подготовка, биха могли за определен период от време да заместват военнослужещи, които ползват правото си на родителски отпуск, стана ясно от думите на заместник-министъра на отбраната ген. Атанас Запрянов. Макар че и тук решението не е толкова просто.    Защото пак по последни данни на вицепремиера Красимир Каракачанов през 2014-2016 г. 649 български граждани са завършили такива курсове в НВУ „Васил Левски“, ВВМУ „Никола Й. Вапцаров“ и Единния учебен център. Само 11 от тях, обаче са получили мобилизационно назначение. По всичко личи, че евродирективата няма да ни създава проблеми, ако приемаме съгласувано законодателство и решим тежкия въпрос с некомплекта от личен състав във Въоръжените сили. В момента военнослужещите жени ползват на сто процента правата, произтичащи от общото трудово законодателство, свързани с различни видове отпуски за отглеждане на малко дете. Колегите им мъже обаче имат право само на някои от тези видове отпуск и то при смърт, тежко заболяване на майката или когато сами се грижат за отглеждане на детето.  С предложените промени в тази насока се постига равнопоставеност в армията между жените и мъжете.", "date": "26.06.2017", "title": " Евродиректива създава проблеми в армията\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d1%81%d0%b5-%d0%b6%d0%b0%d0%bb%d0%b2%d0%b0%d1%82-%d0%bd%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%ba%d0%b0-%d0%be%d1%82/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Пловдивчани се жалват на депутатка от БСП от ниски доходи и лоши социални услуги"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b5%d1%82%d0%b0-%d0%ba%d0%be%d0%bb%d0%be%d0%bc%d0%b1%d0%be-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%b5%d0%b2/", "text": " – Овариалният карцином е злокачествено гинекологично заболяване. За съжаление то все още е смъртоносно, тъй като една от причините за това е късното диагностициране. Това, което казваме на пациентките, които са радикално оперирани от овариален карцином, в повечето случаи (при 80% от жените) е, че провеждаме с тях системно химиотерапевтично лечение, но те ще имат след известно време рецидив, независимо от това, че са отговорили добре на тази терапия. Това към което насочваме усилията си в момента, е група пациентки, които са високо рискови, но могат да бъдат идентифицирани като такива преди да развият болестта. Това е възможно чрез генетични изследвания, благодарение на които откриваме жените, при които има риск овариалният карцином да се отключи. Т.е. ние можем предварително да открием тези потенциални пациентки, знаейки, че те имат генетична предразположеност.  – Говорим за превенция на риска от развитие на болестта. Начините за това са два. Единият е прием на противозачатъчни таблетки, тъй като е доказано, че ако те се приемат минимум пет години от тази група пациентки, това намалява риска от развитие на овариален карцином с до 50%. Вторият начин е по-радикален и включва хирургическа намеса. Това се прилага в случай, че е открит рисковият за болестта ген, че тя все още не се е развила, а пациентката е завършила фертилните си планове – тези, които са свързани с раждането на деца. Обикновено това жени след 40-годишна възраст. Тогава съветваме да се отстранят яйчниците и фалопиевите тръби. Методът е радикален, но предотвратява риска в тези органи да се развие болестта.  – Раждането като цяло предпазва жените от карцином на яйчника. Дори когато говорим обаче за специфична група жени, които доказано носят генетични мутации, не препоръчваме операция за отстраняване на яйчниците преди раждане и изпълнение на фертилните й планове. Този подход е радикален и обикновено го прилагаме на пациентките след 40-годишната им възраст. Преди се е смятало, че генетичният проблем, който води до рак на яйчниците, обхваща не много голям процент от жените – около 10%. Сега вече знаем, че по-голямата част от жените, които вече са развили карцином на яйчника, носят този генетичен товар – мутирал ген. Т.е. има смисъл жените, които са развили карцином да бъдат тествани за въпросния рисков ген – нарича се BRCA ген, тъй като, от една страна, лечението при тях е по-специфично, от друга, тази информация би позволила да се изследва и семейството, за да се провери за наличие и при роднините на този генетичен товар. Защото част от случаите са свързани именно с онаследен ген и тестовете позволяват да се обхване и проследи цялата рискова група. Не знам каква е практиката в България, но в световен мащаб тенденцията е всяка жена, която е развила рак на яйчника да бъде тествана за гена BRCA. Причините за това са няколко. Първо, както казах, при наличие на този ген, могат да бъдат идентифицирани и другите членове на семейството, в случай, че и те са негови носители. Второ, има вече ефективно лечение за тези, които носят този генетичен товар. В случай че има вече развит карцином и доказана мутация пък, се провежда специфични таргетно лечение. Това е посоката, в която се работи по цял свят.  – Диагностиката по клинични симптоми е много трудна, защото проявата на такива означава, че болестта е налична и вече е напреднала. Говорим за симптоми като подуване на корема, т.нар. балониране, затруднена дефекация (затруднено ходене по голяма нужда), усещане за напрежение и тежест в корема. Всичко това, от една страна, е белег за напреднало заболяване, от друга страна, тези симптоми са и много неспецифични. Затова само по клинични белези е много трудно да се хване карцинома на яйчника в ранен стадий.  – Тя е различна в различните държави. В Италия например всяка година новодиагностицираните пациентки са 5 000, в САЩ – около 12 000. Това е така, защото факторите са различни навсякъде. Все пак осреднено честота от общата популация се води 1,4%. Но ако е налице генетична предразположеност, ако жената е носител на BRCA ген, рискът тя да развие рак на яйчника се покачва до 50%.  – Голяма част от жените с рак на яйчника са пациентки, които живеят дълго време. Болестта при тях е в хроничен стадий. Т.е. те няма да бъдат излекувани, но ще живеят дълго време. Когато се идентифицира BRCA мутация при някоя пациентка и й се проведе хирургично лечение и химиотерапия, тя ще има след това дълъг период от време без проява на болестта. Този период може да продължи от пет месеца до двадесет месеца без да има рецидив на заболяването. За да се постигне това обаче, за да се проведе правилното лечение, е нужда идентификация на групата пациентки, които са развили рак на яйчника – овариален карцином, в следствие на гена BRCA.  – Да, абсолютно замразяването на яйцеклетка е добра опция за тези жени. Много жени с тази диагноза, я усещат като тежа присъда и искат максимално бързо да намалят риска от развитие на карцином. Затова при тях яйчниците могат да бъдат стимулирани, да бъдат взети яйцеклетки и запазени, и едва след това да бъде извършена хирургическа намеса за премахване на яйчниците и тръбите. Няма проблем впоследствие такава пациентка да забременее чрез инвитро процедура, тъй като матката не се премахва, тя се запазва. Другият вариант е ако пациентката има подходящ партньор до себе си, да забременее по естествен начин, да износи и роди детето си и едва след това да премине към радикално лечение. Но тези варианти са при положение, че е направен тест за BRCA ген и той е доказан още преди болестта да се е развила.  – Основното нещо е, че се развиват нови молекули и нови лекарства, но се развиват и т.нар. предикативни биомаркери. Т.е. това са показатели, които ни насочват към определено лечение за конкретен пациент, при когото то ще има оптимален ефект. Когато имаме ново лечение, ние изследваме коя група пациенти ще отговори най-добре на него. Говорим вече за персонализирана медицина. С помощта на биомаркер откриваме болния, който има най-голяма полза от определена терапия и му я прилагаме. Това е начинът, по който се развива в момента медицината. Новите молекули се тестват заедно със съответния предикативен маркер, който да покаже, че това скъпо лечение ще има ефект при конкретната група пациенти. Иначе се пилеят пари за прилагане на терапии на неподходящи пациенти – такива, които не отговарят на лечението. На практика, когато даваме лекарство на конкретния пациент, ние сме сигурни, че то ще му помогне и ще има полза от провеждането на това скъпо лечение. Не се пилеят пари за прилагане на скъпи терапии при пациенти, които няма да отговорят в желаната насока. Така остават пари, които могат да бъдат инвестирани за откриването на други таргетни молекули.  – Това не е като химиотерапията. Химиотерапията има широко приложение, неспецифична е и се дава на всички. Някои пациенти отговарят, други – не. Докато тук става въпрос за специфична таргетна терапия, при която сме сигурни, че даденият пациент ще има със сигурност полза от лечението. Всичко това вече е възможно, тъй като технологиите много се развиха. Да направим т.нар. молекулярен или генетичен скрининг преди, беше много скъпо. Сега заради технологичния напредък цените драстично паднаха. Сега е възможно в кратки срокове да бъдат изследвани големи панели от по 400 гени. На практика получаваме много информация за кратко време. Така навременно лекуваме конкретния пациент с подходящото лечение, без да пилеем пари напразно.", "date": "26.06.2017", "title": " Проф. Николета Коломбо, президент на Европейската асоциация по онкогинекология, пред „Труд“: Бременността спасява  от рак на яйчниците"}
{"url": "https://trud.bg/%d0%b5%d0%b4%d0%bd%d0%be-%d0%bf%d1%80%d0%b5%d0%b4%d0%b8%d0%b7%d0%b2%d0%b5%d1%81%d1%82%d0%b5%d0%bd%d0%be-%d0%b4%d1%83%d1%85%d0%be%d0%b2%d0%bd%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be/", "text": "Преди десетина дни кметът на София г-жа Фандъкова уведоми българската общественост така, като че ли ставаше дума за смяна на плочките пред градската тоалетна: „Още през лятото ще премахнем спорния паметник пред НДК. Там няма паметник. Ценните неща ще запазим в музея…“ Мъчно ми стана за г-жа Фандъкова, но това си е мой сантиментален проблем. Веднага, за кой ли път, Съюзът на художниците изпрати аргументирано възражение срещу разрушаването на паметника до всички отговорни институции и лично до техните ръководитeли. Досега единствено от президентската институция са изпратили писмо до Елен Герджиков – да бъдат запознати с оказаните действия на Столичен общински съвет!!! Любопитна е следващата реакция след „запознаването“! Разбира се, и Столична община в лицето на главния кръстоносец на „гласа народен“ за спасяване на историческата памет зам.-кмета доц. д-р Чобанов не закъсня с реакцията си – предложи на Валентин Старчев чрез писмо до Съюза на художниците красиво, уважително, благородно и великодушно самоубийство! И срок! Една седмица! Достатъчно време за размисъл да станеш не само самоубиец, но и сам да изкопаеш гроба на собственото си съзидание! Ще си позволя да цитирам този исторически документ на властовия цинизъм: След като много пъти, особено след безумното решение на Столичния общински съвет от 18 декември 2014 г. паметникът пред НДК „1300 години“ да бъде демонтиран и преместен, изразявах и по-кратко, и по-нашироко позицията си – днес отново си позволявам като човек, който много пъти е спасявал и връщал разрушени паметници и произведения на изкуството, жертва и на след 9-то септемврийските погроми, и на след 10-то ноемврийските изстъпления, който сам е преживял унищожаването на собствени произведения (справка новата софийска ж.п. гара) да призова софийските съветници да се стреснат и проумеят, че не са далече от историческите и съвременни примери на културните погроми. Ако не ги знаят, мога да им ги напомня. За паметника няма да говоря – аз съм го защитавал, още когато новите патриоти не бяха се родили и осъзнали историческата си мисия и когато Тодор Живков се вбеси от думите ми за качествата му (свидетелите все още са живи)! Но в случая не за паметника става дума, а за грубо манипулативното противопоставяне на загиналите войници и офицери от 1-ви и 6-ти пехотен полк с тези, на които костите лежат в основата на нашата 1300-годишнина. Историческата памет не е привилегия на едно или друго общинско решение! Защо тези реаниматори на националната ни памет забравят, че след бомбардировките на София, Старите казарми бяха руини – защо не желаят да си спомнят за прекрасния проект на арх. Агура за възстановяване на войнишкия мемориал?! Министър Москова и Иван Костов дори направиха тогава първата копка! Защо?! Нека ме извини г-жа Фандъкова, но ако е вярно, че е казала: „Там няма паметник!“ – бих си позволил да попитам – къде е този паметник, от който се възхищаваха световни културни дейци и когото плюеха родни партийни величия! Къде? От самото създаване на паметника до ден днешен, съзнателно, по различни причини, той беше оставен на силите на саморазрушението, на обществената немара и държавническа безотговорност. Има нещо безсрамно в нежеланието да се върнем към отговорността за собствените си дела, а вместо това спекулативно замитаме следите с възмущението на „глас народен“. Бих искал да чуя този глас, от този народ, но който знае какво е съзидание! Бих искал да чуя гласа на Величко Минеков, на Павел Койчев, на Крум Дамянов, на Емил Попов и Ангел Станев, на Вежди и Иван Русев, на Георги Чапкънов, Христо Харалампиев, Иван Вукадинов, Стоян Цанев, Николай Майсторов и Милко Божков, Станислав Памукчиев…! Защо тези съветници – амбициозни нероновци, облечени във власт, не се запитат защо толкова различни властимащи и преди тях, които се ритаха, където сварят за спечелване на народната любов и за място в историята, оставиха с бездушието и безхаберието си ерозията и разрухата да преобразят този изключителен паметник…, оглозган до кости? Защо тези любители на „гласа народен“ не желаят да чуят и пренебрегват „гласа на народа“ – на професионалната общност на Съюза на художниците, на Съюза на архитектите…? Претендирам, че те не са по-малко отговорни от тях. Двама млади български архитекти в Лондон Цветелина Димитрова и Росен Пецев, в желанието си да участват в кампанията против разрушаване на паметника, са направили анкета с 10-15 архитекти за тяхната независима позиция. Ние обикновено подтичваме след чуждите мнения отвън, когато ни изнасят, но едва ли софийските общинари и любители на фейсбук ще стигат до позицията им – затова накратко ще спомена само някои от тях, а всички са против разрушаване на паметника: Дан Славински: „Аз мисля, че град или народ, който е наясно със своето минало, би вървял по-уверено към своето бъдеще. Подкрепям идеята за запазване на паметника.“ Крис Мулхоланд: Събарянето на този красив мемориал няма да е само отнемане на силното му физическо присъствие, но и изтриване важна част от българската история, а заедно с това и брилянтното й представяне от скулптора.“ Даниел Родригес: „Паметникът „1300 години България“ е част от историята на София и България. Той е част от градската тъкан и притежава художествени и архитектонични стойности, които преминават отвъд неговата историческа символика.“ Фредерико Франческо: Предложение към правителството: „Не пилейте пари за разрушаването му, а го реновирайте.“ Джовани Патаня: „Когато видях този паметник за първи път, не можах да повярвам, че е проектиран в началото на 80-те години. Ясно е, че Валентин Старчев е имал визия и тази визия е отразена в ясно изразени архитектурни форми, играещи заедно красива игра на сила и баланс.“ Касанг Каджанк: „Премахването му или демонтирането му ще бъде премахване на ключов аспект от историческата и културна памет.“ Лука Карате: „Не можем да създадем по-добро бъдеще, опитвайки се да изтрием нашето минало.“ Сонг Минг: „По мое мнение паметникът „1300години“ е велика и вечна съвременна скулптура… Безспорно, че той трябва да бъде защитен по най-добрия начин.“ Кристина Гресер: „Да разрушиш скулптурата би било акт на насилие срещу българското културно наследство и престъпление срещу добре известно произведение на изкуството.“ Позволявам си към това да прибавя и част от едно послание на достойната Васка Емануилова:  „Нека шепа хора да не бъдат съдници от името на всички … Кой ви дава правото да лишавате родени утре от нашия труд!“ Уважаеми адресанти на писмото на Съюза на художниците!  Как и по какъв начин ще отговорите на нашата тревога – така и ще бъдете запомнени, особено когато заедно сме изправени пред избор – спасение и съзидание или разруха! Следващата година Европа посвещава на запазване на европейското културно наследство. С какво и по какъв начин ще оправдаем безумното решение на Общинския съвет на София?! Само смяната на плочките пред НДК едва ли ще е най-добрият принос и пример към опазване и съхраняване на европейското културно наследство, но това е друга тема, по-скоро за размисъл!  С основание държавата хвърля милиони за запазване на нашата европейска граница. Но има и една друга, не по-малко важна граница – също на нашата държава – границата на духа! Уважаеми държавници,  не допускайте през нея политически и псевдопатриотични комплексари, невежествени исторически и административни терористи, неграмотни и агресивни нашественици! Утре ще бъде късно!  Преди няколко дни по един колкото достоен, толкова и трагичен повод в Еврейския дом си припомнихме старозаветната мъдрост: „Който спасява един живот, спасява цяла вселена!“ Не като банална перифраза, а като дълбоко убеждение – вярвам, че спасението на живота на едно произведение е духовно спасение и за неговите противници, и за цялата ни духовност. Господа общински съветници, моля, събудете се! Не противопоставяйте трагичните знаци на нашата история – тя е една и не е нито моя, нито Ваша – а на България!", "date": "26.06.2017", "title": " Едно предизвестено духовно убийство\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%bf%d0%b5%d1%88%d0%bd%d0%be%d1%82%d0%be-%d0%b2-%d0%b4%d0%be%d0%b1%d1%80%d0%b8%d1%87-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0/", "text": "Шефът на Спешното отделение към Многопрофилната болница в Добрич подаде оставка. Причините за неговото напускане са зачестилите случаи на заплахи и насилие от страна на гражданите към екипите на спешната помощ, предаде  . Д-р Бисер Ботев е реаниматор и от 7 години оглавява Спешното отделение в областната болница в града. По думите му, оставката му ще се отрази зле на дейността в болницата, тъй като той е работил и като специалист в отделението по реанимация. Инцидент, при който млад мъж напада екипа на спешната помощ миналата седмица, затвърждава мнението му да напусне:  Агресията е непрекъснато. Да кажем, че при този случай имаме един контакт. Непрекъснато ни заплашват, обиждат. Този инцидент допълнително ме убеждава, че не трябва да продължавам да работя на такова място и при такива условия“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Шефът на Спешното в Добрич подаде оставка заради заплахи за насилие от граждани"}
{"url": "https://trud.bg/%d0%b2%d0%b8%d1%81%d1%88%d0%b8%d1%8f%d1%82-%d0%b0%d0%b4%d0%b2%d0%be%d0%ba%d0%b0%d1%82%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%b8-%d0%b4%d1%8a%d1%80%d0%b6%d0%b0%d0%b2%d0%bd%d0%b0%d1%82/", "text": "Споразумение за сътрудничество между Висшия адвокатски съвет и Държавната агенция за закрила на детето е един от резултатите в двудневния форум на Съвета на децата, който се проведе във Велико Търново. Това обяви в понеделник председателят Йоана Захариева.  Тя обясни, че подаването на информация за различни проблеми, касаещи децата, ще съдейства за адекватното реагиране от институциите. Юристите ще се включат и в организирания от Съвета на децата „Панаир на професиите”, на който ще обяснят на подрастващите с какво могат да се занимават, ако завършат специалността право. „На заседанието се оформи и мотото „ Най-големият защитник на детето е самото дете”, коментира Йоана Захариева. Тя допълни, че на детския форум е била обсъдена и Наредбата за приобщаващото образование. Участниците в срещата са се обединили около мнението, че образованието трябва да се адаптира към нуждите на децата. Важен елемент от системата е и разкриването в повече населени места на Центрове за личностно развитие.В момента детската агресия е израз най-вече на привличане на внимание и изразяване на индивидуалност, тъй като липсват алтернативи за себеизразяване.  „Затова на подрастващите трябва да се дават разнообразни възможности чрез развиване на хобита и таланти, така че физическата и вербалната агресия да се преодоляват. Проблемът за агресията  бе обсъден на двудневното заседание на Съвета на децата във Велико Търново“, информира Йоана Захариева. По думите и участниците във форума са били на мнение, че наказанието не е гаранция за промяна. „Важна е връзката между учителите и учениците. Като форма за решаване на проблеми могат да се използват дискусии по житейски теми с участието на учители – любимци на децата. Важна е и подкрепата от връстници и създаването на неформални групи с такава цел. За отричане на физическата и вербалната агресия могат да се привлекат известни личности, харесвани от младите хора“, коментира Йоана Захариева. Основни предложения от заседанието на Съвета на децата ще бъдат разгледани на Националния съвет на Държавната агенция за закрила на детето, който ще се проведе след две седмици. Това обяви главният секретар на агенцията Теодора Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Висшият адвокатски съвет и Държавната агенция за закрила на детето ще си сътрудничат"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%ba%d1%80%d0%b8%d0%b2%d0%bd%d1%8f/", "text": "", "date": "26.06.2017", "title": " Пенсионер загина при пожар в Кривня"}
{"url": "https://trud.bg/%d0%bf%d1%80%d0%b5%d1%85%d0%b2%d1%8a%d1%80%d0%bb%d1%8f%d1%82-%d0%ba%d1%80%d0%b5%d0%bf%d0%be%d1%81%d1%82%d1%82%d0%b0-%d0%bc%d0%b8%d1%81%d0%b8%d0%be%d0%bd%d0%b8%d1%81-%d0%bd%d0%b0-%d0%be%d0%b1%d1%89/", "text": "Започва процедура по прехвърляне собствеността върху крепостта Мисионис на Община Търговище, съобщиха от местната администрация. Тази седмица междуведомствена комисия ще направи оглед и ще изготви предложение за промяна статута на археологическия обект, който е ранновизантийски и средновековен град. Намира се на 7 км от областния център на територията на държавен горски фонд. След внесено искане от кмета на Търговище д-р Дарин Димитров е създадена комисия, в която участват представители на министерствата на културата и регионалното развитие, Националния археологически институт, службата по геодезия и картография и други. Прехвърлянето на Мисионис на Община Търговище ще позволи създаването на план за развитието и популяризирането на обекта. Въпреки ограниченията, археологическата дейност не е прекъсвана от 2003 г. Тя се финансира от бюджета на местната администрация и бизнесмени.  За тази година от  Общината са предвидили 35 000 лв. за продължаване на разкопките и проучванията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Прехвърлят крепостта Мисионис на Община Търговище"}
{"url": "https://trud.bg/%d1%81%d0%ba%d0%b5%d0%bb%d0%b5%d1%82-%d0%b0%d0%b3%d0%b8%d1%82%d0%b8%d1%80%d0%b0-%d0%bf%d1%80%d0%be%d1%82%d0%b8%d0%b2-%d0%b4%d1%80%d0%be%d0%b3%d0%b0%d1%82%d0%b0-%d0%b2-%d0%bb%d0%be%d0%bc/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Скелет агитира против дрогата в Лом"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%81%d0%b0%d1%89-%d1%81%d0%b5-%d0%be%d0%b6%d0%b5%d0%bd%d0%b8-%d0%b7/", "text": "Американският министър на финансите Стивън Мнучин (54 г.) сключи брак с годеницата си – шотландката Луис Линтън (36 г.), в събота във Вашингтон, предаде АФП. На церемонията присъства президентът Доналд Тръмп с първата дама Мелания, както и вицето Майк Пенс със съпругата си Карън. Финансовият министър е бивш банкер от “Голдман Сакс” и продуцент на хитови холивудски ленти, сред които “Лудият Макс” и “Батман срещу Супермен”. Младоженката пък се изявява като актриса, въпреки че има дипломи по журналистика и право от колеж в САЩ. Луис Линтън участва в сериала от “От местопрестъплението: Ню Йорк”, след което Робърт Редфорд я харесва за филма си “Офицери и пешки”. Миналата година актрисата се оказа в центъра на скандал за книгата й, посветена на прекарана от нея година като доброволец в Замбия. Причината бяха неточности  и тонът на “перфектния бял спасител”, както написа “Вашингтон пост”. Двамата с Мнучин се запознават на сватба в Лос Анджелис през 2013 г. и скоро след това той се развежда с тогавашната си съпруга Хедър.", "date": "26.06.2017", "title": " Финансовият министър на САЩ се ожени за шотландка\t\t\t"}
{"url": "https://trud.bg/%d1%85%d0%b0%d0%ba%d0%b5%d1%80%d0%b8-%d0%bf%d0%be%d0%b4%d0%ba%d1%80%d0%b5%d0%bf%d1%8f%d1%82-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%be%d1%82/", "text": "Американски правителствени уебсайтове, бяха атакувани от хакери, които отправиха послание в подкрепа на „Ислямска държава“, предаде Асошиейтед прес. На уебсайта на републиканския губернатор на Охайо Джон Кейсик е бил публикуван текст, в който се казва: „Ще ти се търси отговорност, Тръмп – на теб и на всички твои хора, за всяка пролята капка кръв в мюсюлманските страни.“ Посланието завършва с думите: „Обичам „Ислямска държава“.“ Същото послание се е появило и на правителствени уебсайтове в град Брукхейвън, щата Ню Йорк, и окръг Хауърд, щата Мериленд.", "date": "26.06.2017", "title": " Хакери подкрепят Ислямска държава от правителствени сайтове в САЩ"}
{"url": "https://trud.bg/%d1%81%d0%b0%d0%bb%d0%b0%d1%82%d0%b0%d1%82%d0%b0-%d0%bf%d0%be%d0%b5%d0%b2%d1%82%d0%b8%d0%bd%d1%8f-%d0%bd%d0%b0-%d0%b1%d0%be%d1%80%d1%81%d0%b8%d1%82%d0%b5/", "text": "Салатата поевтиня през миналата седмица на борсите на едро, показват данни на Държавната комисия по стоковите борси и тържищата (ДКСБТ). Цената на оранжерийните домати се понижи с 8,9% до 1,63 лв./кг на едро, а краставиците поевтиняха с 5,2% до 1,09 лв./кг на едро. При зеленчуците най-голям спад в стойността има при морковите (-11%) и зелето (-10%), като килограм на едро стигна съответно 0,89 лв. и 0,45 лв. Цената на зелената салата остана без промяна, като тя се търгуваше на борсите на едро по 0,45 лв. за брой. Килограм пресни картофи на едро струваше 0,87 лв., което е с 9,4% по-евтино. Цените на плодовете се понижиха, като най-голям спад имаше при черешите (-2,3%) и килограм на едро стигна 2,13 лв. Ягодите поевтиняха до 3,35 лв. за килограм на едро, което е спад от 0,6%, а вносните ябълки се търгуваха по 1,50 лв./кг на едро (-2%). Въпреки тенденцията за понижение на цените при плодовете и зеленчуците, цитрусите поскъпнаха с до 8%. Килограм лимони на едро се търгуваше до 3,10 лв. (+7,6%), а килограм банани на едро струваше 2,28 лв. (+2,2%). При основните хранителни продукти киселото мляко и яйцата поскъпнаха съответно с 2,6% и 5,9%. Кофичка с масленост 3 и над 3% се търгуваше до 0,78 лв., а яйцата стигнаха 0,18 лв. за брой на борсите на едро.", "date": "26.06.2017", "title": " Салатата поевтиня  на борсите\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%be%d1%82%d0%b7%d0%be%d0%b2%d0%b0%d0%b2%d0%b5-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d1%81%d0%b8-%d0%b2%d1%8a/", "text": "Русия може да отзове посланика си във Вашингтон Сергей Кисляк, съобщава  .  Сергей Кисляк се превърна в често споменавана личност относно скандала свързан с предполагаемата руска намеса на американските избори.  Не е ясно кога посланик Кисляк ще бъде отзован от Кремъла, но американско-руският Бизнес съвет е подготвил прощално събиране за Сергей Кисляк на 11 юли. Представители на администрацията на президента Тръмп, включително главният прокурор Джеф Сешънс, бившият съветник генерал Майкъл Флин и първият съветник Джаред Къшнър, са в полезрението на органите, които разследват връзките на Доналд Тръмп с Русия. Всеки един от тях е имал контакти или срещи с руския посланик Сергей Кисляк.", "date": "26.06.2017", "title": " Русия може да отзове посланика си във Вашингтон\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0%d1%82%d0%b0-%d0%bc%d0%b0%d1%88%d0%b8%d0%bd%d0%b8%d1%81%d1%82%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%b8%d0%bd%d1%86/", "text": "Двамата машинисти, които пострадаха при инцидента на жп гара Горна Оряховица вчера са в съзнание и са контактни, състоянието им и стабилно. Това съобщи в предаването „Тази сутрин”  по  проф. Огнян Хаджийски, шеф на клиниката по изгаряния в „Пирогов”, където снощи бяха приети двамата мъже.  Те са в съзнание е са контактни,  Имат изгаряния – 10 – 15%, около главата, горните крайници и горната част на тялото. Имат и други травми от падането върху чакъл, причинено от взривната вълна. Престои оперативно лечение на изгарянията, уточни проф. Хаджийски. Вчера дизелов локомотив на товарен влак се запали на гара Горна Оряховица. Товарен влак се запали на гарата в Горна Оряховица.  Двамата машинисти са забелязали, че се е запалило двигателното масло, след което спрели и слезли, за да проверяват какво се случва. В момента, в който са отворили капаците, се образувала взривна вълна, която ги изхвърлила на метри настрани.", "date": "26.06.2017", "title": " Двамата машинисти, пострадали при инцидента на гара Горна Оряховица са в съзнание и са контактни\t\t\t"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-%d1%81%d0%bf%d0%be%d1%80%d0%b0%d0%b7%d1%83%d0%bc/", "text": "Очаква се днес Британското правителство да публикува днес своя проект за споразумение с Брюксел за излизане от Европейския съюз, съобщи  . Основният акцент в него ще бъде статутът на европейските граждани във Великобритания и на британците, които живеят в държави от ЕС Притесненията на Брюксел са най-вече за правата на европейските граждани, които живеят в Обединеното кралство. Според британския преговарящ за Брекзита Дейвид Дейвис този въпрос е сравнително лесен за договаряне и споразумение по него ще бъде постигнато сравнително бързо. По време на последната среща на върха в Брюксел премиерът Тереза Мей предложи споразумение за статута на европейските граждани след Брекзита. Предвижда се онези от тях, които са във Великобритания от най-малко 5 години, да могат да кандидатстват за нова категория статут за уседналост. По този начин ще могат да бъдат третирани като британски граждани. Това се отнася за областите здравеопазване, образование, социални помощи и пенсии. Според Лондон най-сложните въпроси са свободната търговия и митническите тарифи. Британското правителство е готово и на временно споразумение по тези въпроси, за да не се затрудняват бизнес отношенията между Острова и страните от ЕС.", "date": "26.06.2017", "title": " Лондон публикува проекта за споразумение с Брюксел за Брекзита\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d0%ba%d1%8a%d0%bc%d0%bf%d0%b8%d0%bd%d0%b3-%d1%81%d0%bc%d0%be%d0%ba%d0%b8%d0%bd%d1%8f-%d0%b8%d0%b7%d0%b3%d0%be/", "text": "Пожар избухна в култовия къмпинг „Смокиня“. Изгоря рецепцията на къмпинга. Става дума за павилион, където се събират таксите за палатки, автомобили и се плаща за бунгалата, казаха от полицията. Пожарът бързо е бил потушен, няма пострадали. В момента къмпингът вече е пълен с плажуващи, които първоначално се изплашили от пламъците. Според криминалисти, едва ли става дума за умишлен палеж- рецепцията пламнала посред бял ден, но ще бъдат проверени всички версии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Пожар избухна в къмпинг „Смокиня“, изгоря рецепцията"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82%d0%ba%d0%b0-%d0%ba%d1%8a%d0%bc-%d0%bd%d0%b5%d0%b2%d1%80%d0%be%d1%85%d0%b8%d1%80%d1%83%d1%80%d0%b7%d0%b8%d1%82%d0%b5-%d0%bd%d0%b0-%d1%83%d0%bc%d0%b1%d0%b0/", "text": "Вие ми върнахте надеждата, направихте така, че да се преборя със стреса от преживения ужас и ми помогнахте да се върна към нормалния си начин на живот. Това сподели бургазлийката Пролетина Манолова при срещата си със своите спасители – лекарите от Отделението по неврохирургия на УМБАЛ Бургас. На 25-ти април Пролетина пострада в катастрофа и бе откарана в Спешно отделение, а след това хоспитализирана под грижите на началника на Отделението по неврохирургия д-р Николай Недев и д-р Светослав Тодоров. „Благодаря и на двамата за човешкото отношение, загриженост и професионализъм, който проявиха при лечението ми. Благодаря и на д-р Валентин Дилов, който ми помогна в първите минути след инцидента”, заяви Пролетина. Тя изненада лекарите с мил жест – икона на Св. Лука Кримски, който да закриля както тях, така и пациентите. „Когато най-малко очакваш, може да те сполети най-лошото… Това се случи с мен на 25-ти април тази година, когато претърпях катастрофа. В началото дори не осъзнавах какво ми се е случило. Спомням си само страшната болка, невъзможността да се движа и съзлите, които се стичаха от очите ми. Не след дълго дойде линейка и ме откара в Спешно отделение. Помислих, че това е формална процедура и не предполагах какво ми предстои… Никога няма да забравя страха, който изпитвах, докато лежах в Противошокова зала, мислейки, че ще изляза от болницата само в инвалидна количка…”, разказва Пролетина. Тя споделя и, че никога няма да забрави  усмивките  на лицата на лекарите, които са й вдъхнали кураж и спокойствие. „Д-р  Тодоров дойде при мен поне десет пъти през първия ден, за да следи състоянието ми. Той и д-р Недев ми помогнаха да се изправа на крака и ми показаха, че мога да се движа самостоятелно”, споделя още бургазлийката. След катастрофата има съмнения, че Пролетина е със  счупване на прешлен. Затова екипът действа бързо и не губи време. За радост  жената е с по-леки наранявания, които обаче изискват време за възстановяване. Днес тя вече води нормален начин на живот и е благодарна за грижите на лекарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Пациентка към неврохирурзите на УМБАЛ Бургас: Вие ме върнахте към нормалния ми живот\t\t\t"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%be-%d0%bc%d0%b5%d1%81%d0%b5%d1%86-%d0%be%d0%b1/", "text": "Апелативният съд във Велико Търново в понеделник обяви за решаване делото срещу 28-годишния Филип Михайлов, който блъсна и уби две 16-годишни деца край село Лесидрен. Магистратите трябва да се произнесат в едномесечен срок. По време на процеса защитата на Михайлов поиска промяна на мярката му „домашен арест”, но съдът отхвърли искането.  Катастрофата стана на 11 август 2015 г. Михайлов е обвинен за това, че при управление на лек автомобил „Ауди 80” е нарушил правилата за движение по пътищата, като е превишил разрешената скорост. Мъжът е шофирал със 122,44 км/час и по непредпазливост е причинил смъртта на 16-годишната Велислава Цанкова и връстникът й Марин Цветанов, както и средна телесна повреда на 15-годишната Петя Божкова. На 1 юли м.г. Окръжният съд в Ловеч осъди Филип Михайлов на 8 години затвор при строг режим, като постанови също, че той няма право да управлява моторно превозно средство за период от 10 години. Присъдата бе обжалвана от подсъдимия и частните обвинители.  След като разгледа жалбите, миналата година Апелативният съд във Велико Търново намали наказанието на 28-годишния шофьор от / на 5 години. Намален бе и срокът, в който Михайлов няма право да шофира – от 10 на 7 години. Мотивите на апелативните магистрати бяха, че водачът е направил всичко, зависещо от него за оказване помощ на пострадалите. Филип Михайлов е изнесъл от храстите пострадалата Велислава на ръце и я поставил в близост до пътното платно, за да могат екипите на Спешна помощ да действат по-бързо. Правил опит да се свърже с тел. 112 и след като не успял, призовал децата да сторят това, както и да носят вода.  Според тричленния състав на Върховния касационен съд обаче аргументите на въззивната инстанция не са правилни и той върна делото за ново разглеждане от друг състав на Великотърновския Апелативен съд. До месец се очаква съдът да се произнесе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Апелативният съд в Търново до месец обявява присъдата по делото „Лесидрен”"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d1%81%d0%b0-%d0%bf%d0%be-%d0%bf%d1%80%d0%b8%d0%b2%d0%bb%d0%b5%d0%ba%d0%b0%d1%82%d0%b5%d0%bb%d0%bd%d0%b8-%d0%bd%d0%b0-%d1%81%d0%b5%d0%bb%d1%84%d0%b8-%d0%b0%d0%ba/", "text": "Германски учени установиха, че селфитата стават по-привлекателни, ако главата на човека е наклонена под ъгъл 15 градуса надясно. Експериментът е проведен сред 172 доброволци. Учените са наблюдавали реакциите им към различни показани им лица. Хората реагирали много по-благосклонно, когато главата на портретувания човек е наклонена по този начин. Милиони хора на ден си правят селфита, но това социално явление все още е слабо изследвано, изтъкнаха учените. Според тях автопортретите са важно социално явление за изразяване на индивидуалните ценности и черти на характера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Хората са по-привлекателни на селфи, ако наклонят главата си надясно"}
{"url": "https://trud.bg/2-%d0%b3-%d0%b8-8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b3%d0%b0%d0%b1%d1%80%d0%be%d0%b2%d0%b5%d1%86-%d0%b8%d0%b7%d1%82%d0%b5%d0%b3%d0%bb%d0%b8/", "text": "След внесен обвинителен акт на Окръжна прокуратура – Габрово, 42 – годишен мъж е осъден на  две години и осем месеца лишаване от свобода при строг режим за ползване на чужда дебитна карта. Наложено му е и наказание глоба в размер на 500 лв.  Съдът е разгледал делото по реда на съкратено съдебно следствие, при което подсъдимият се е признал за виновен и е приел за верни фактите изложени в обвинителния акт.  Георги С. е наказан за това, че за времето 30 сепетмври до 7 октомври 2016 г., в Габрово от различни банкомати източил общо 484,40 лв. от чужда карта.  През септември 2016 г. обвиняемият се срещнал с пострадалата в пункт за вторични суровини. Жената искала да предаде стари пружини за отпадък и търсела човек да ги изнесе. Георги С. се съгласил и взел стари отпадъчни железа. Жената имала и други ненужни вещи, които й пречели, затова  след няколко дни отново се срещнали в дома й, за да изнесе и другите непотребни вещи.  Няколко дни по-късно, в района на Кооперативен пазар-Габрово, обвиняемият бил заедно с непълнолетното си дете и случайно срещнал възрастната жена. Предложил помощта си, като отнесе пазарската й чанта до дома й. Жената ги поканила и докато ги почерпила, детето взело дебитната карта и ПИН-кода.  След като напуснали жилищната сграда, детето показало на обвиняемия плика. Последният видял дебитната карта и ПИН-кода, проверил наличността на най-близкото АТМ-устройство и  установил, че по сметката няма наличност. Няколко дни по-късно, отново в картата нямало пари. На 07.10.2016 г. по сметката на жената постъпила пенсията на жената – 487 лв. Обвиняемият веднага изтеглил 400 лв, а малко по-късно отишъл в супермаркет, напазарувал хранителни продукти, като платил сметката в размер на 84,40 лв. с дебитната карта на пострадалата.  Присъдата подлежи на обжалване пред Апелативен съд – Велико Търново.", "date": "26.06.2017", "title": " 2 г. и 8 месеца затвор за габровец, изтеглил пенсията на баба от картата и"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%b0%d1%82%d0%be-%d0%b2-%d1%81%d0%b5%d0%b3/", "text": "Турският президент Реджеп Тайип Ердоган присъства на 25 юни на тържество по случай Рамазан байрам в Конгресния център „Халич” в Истанбул, организирано от областното ръководство на управляващата Партия на справедливостта и развитието (ПСР). Ердоган влезе в салона към 15.40 часа и под бурни аплодисменти веднага се качи на трибуната. В краткото си изказване Ердоган постави четири основни акцента, послания и призиви към международната общественост и за вътрешна консумация – към турския народ: „В момента Турция води едновременно борба на три фронта. От една страна – с предателски нападения на терористични организации. От втора страна – с дипломатически игрички. От трета страна – с икономически покушения и атентати. Нашите противници считат, че ще заблудят Турция. В крайна сметка ще разберат, че са извършили жизнено важна грешка. Обаче тогава те вече ще бъдат поставени извън дневния ред, скоро няма вече да бъдат актуални.“ „Призоваваме час по-скоро европейските държави да се вразумят и да се откажат от тази дълбока привързаност и прекомерна защита на представители на терористични организации. Със своята историческа традиция, единство и сплотеност Турция ще преодолее всички тези сполетели я бедствия. Противно на това, наближават дните, когато отглеждащите в своята пазва отровни змии и разчитащи, че те не са опасни, ще се събудят ухапани именно от тях.“ „Цял свят трябва да знае – никога няма да разрешим в северните части на Сирия, на нашата граница, да бъде създадена една терористична държава. Онези, които дават своята подкрепа в тази посока, много скоро ще се убедят в нашата решителност. Всичко това, което нашите войници правят заедно със Свободната сирийска армия на площ от 2 хиляди кв. километра покрай река Ефрат, в Джераблус, Ал Рай, Дабик, Ел Баб, ще продължи по абсолютно същия начин и в бъдеще. Никакви отстъпки в това отношение. Това съм го казал лично и на западните съюзници. Защото Турция не е палаткова държава, всеки трябва да го знае това много добре. От една страна ще бъдем заедно в НАТО, а от друга – ще действаме заедно с терористични организации. Каква е тази работа? Тогава НАТО в сегашния вид се нуждае от преразглеждане. Понеже всички тези предприети стъпки противоречат на сътрудничеството в НАТО, на правилата в НАТО.“ „Обръщам се към всички – ако разполагате с информация, ако сте намерили някой привърженик на (т. нар.) „Терористична организация на гюленистите/Паралелна държавна структура” (ФЕТО/ПДС), непременно трябва да ни съобщите. Ако не го направите – носите отговорност. Ще продължим да търсим сметка на онези, които разделят този народ, тази нация. Вижте, в Америка един господин живее в имение в Пенсилвания, нали така? Тук е нужно да разберете нещо. Защо Америка не ни го дава, точно от това трябва да разберете това нещо. А щом е така, тази борба ние ще я водим точно тук, у нас. Всички вие много добре знаете кой живее във вашата махала. Ще ги намерите (предателите), ние също ще ги разучим, ще ги разследваме и ще направим всичко, което е необходимо в рамките на закона.“         АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Турският президент Ердоган: НАТО в сегашния си вид се нуждае от преразглеждане"}
{"url": "https://trud.bg/62-%d1%81%d0%b8%d0%b3%d0%bd%d0%b0%d0%bb%d0%b0-%d0%b7%d0%b0-%d1%81%d0%b8%d0%bb%d0%bd%d0%b0-%d0%bc%d1%83%d0%b7%d0%b8%d0%ba%d0%b0-%d0%b8-6-%d0%b8%d0%b7%d0%b7%d0%b5%d1%82%d0%b8-%d1%83%d1%80%d0%b5%d0%b4/", "text": "62 сигнала за силна музика са били получени в полицията в Сливен само за седмица – съобщиха от ОД на МВР. 32 от обажданията са били за нарушаване на нощната тишина в ромския кв.“Надежда“. Останалите са били в кварталите „Диньо Дачев“, „Комлука“, „Дружба“ и „Сини камъни“. Един от проверяваните мъже е бил задържан за неизпълнение на полицейско разпореждане. Съставени са 12 акта по Наредбата за обществения ред и 22 предупредителни протокола. Полицаите са иззели 6 музикални уредби. Нарушителите ще си ги получат обратно, след като си платят наложените от кмета на Сливен глоби. По повод постъпили сигнали за провеждането на частни тържества с фойерверки, от полицията напомниха, че се извършва контрол за употребата на пиротехнически изделия.  За всяко подобно тържество трябва да бъде уведомен началника на местното РУ на МВР, като организаторите се задължават да използват пиротехниката съгласно определения от закона ред и не по-късно от  22,30 ч., за да не смущават спокойствието на гражданите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " 62 сигнала за силна музика и 6 иззети уредби в Сливен"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%bd%d0%b0-%d0%bf%d0%be%d0%b6%d0%b0%d1%80-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d1%81%d0%b5%d1%81%d1%82%d1%80%d0%b8-%d0%b2-%d0%bf%d0%bb/", "text": "Кметът на район  „Южен” в Пловдив Борислав Инчев и екипът му търсят на пожар от понеделник медицински сестри, за да не се стига до затваряне на детските ясли в кварталите „Коматево” и „Кючук Париж” заради напускане на досегашния персонал. Родителите бяха в паника, че няма да има кой да им гледа децата през лятото, след като молби за напускане подадоха медицинските сестри в ДГ „Ралица” в Коматево, а и други техни колежки декларираха готовност да ги последват. „Няма да затваряме яслените групи в Коматево. Дори да не се назначат нови титуляри, ще изпращаме временно по график други медицински сестри. От медицински сестри има нужда и в други детски ясли и градини в район „Южен”, а проблемът важи за цялата страна, защото заплащането на тези кадри е ниско“, коментира районният кмет Борислав Инчев. Базовата заплата за медицинските сестри в общинските детски заведения в Пловдив е 540 лева, но към тази сума се начислява клас за прослужено време, а освен това те получават работно облекло, допълнителен платен отпуск и други социални придобивки. Изискванията към кандидатите за детски ясли са да имат завършено медицинско образование – специалист или бакалавър със специалност медицинска сестра или акушерка. Няма изискване за минимален професионален опит и дори току – що дипломиралите се могат да започнат работа. При постъпване се изискват заявление, автобиография, копие от документ за завършено образование и и документ за трудов стаж, ако има такъв. Документите се подават лично от кандидатите всеки работен ден от 8.30 до 17 часа в кметството на район „Южен” на бул. „Македония” 7 3а в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Търсят на пожар медицински сестри в Пловдив, за да не затварят детски ясли"}
{"url": "https://trud.bg/%d1%82%d1%80%d0%b8%d0%b4%d0%bd%d0%b5%d0%b2%d0%bd%d0%b0-%d1%81%d0%b5%d0%b2%d0%b5%d1%80%d0%bd%d1%8f%d1%88%d0%ba%d0%b0-%d1%81%d0%b2%d0%b0%d1%82%d0%b1%d0%b0-%d0%b4%d0%be%d1%81%d1%82%d0%be%d0%b9%d0%bd/", "text": "Тридневна северняшка сватба е в центъра на националния фолклорен събор „Лудогорие”, който от тази година носи наименованието „Болярска среща”. Грандиозното събитие ще се проведе във великотърновското село Арбанаси, и ще събере на едно място куп събития и милеещи за родния фолклор българи. От 21 до 23 юли архитектурно-музейният резерват ще стане арена на музикални изпълнения, конкурс за най-гиздава мома на мегдана, за най-достоен хайдутин и за най-красива детска рисунка „Моят роден край”, нестинарски и кукерски танци, дефиле с народни носии. Над 4500 гости се очакват само за третия ден, издадоха организаторите. 150 са само роднините и близките на младоженците – Георги Георгиев от Луковит и Ива Янчева от Бургас. Близо две години младите хора са събирали елементите от носиите, с които ще бъдат облечени. „Това, което за мен е важно, е това, което ни обединява като народ, което ни сплотява и ни прави градивни. Най-важните елементи, които ни карат да бъдем народ, историята, традициите, културата, духовността”, каза Георги Георгиев. Той е създател на неправителствената организация „Св. Великомъченик Георги Победоносец”, която се занимава с организирането на школи за деца, исторически възстановки, клуб по история. Неговата половинка Ива е професионален музикант, докторант в Българската академия на науките. „30 души от ансамбъл „Чародейка” ще се включат в ритуалите в двата фестивални дни, а през третия, когато ще е същинската сватба, към тях ще се присъединят още 60 танцьори““, обяви ръководителят Десислава Русева. Традиционни песни, свързани със сватбената обредност, ще бъдат изпълнени по време на събитието. Близо 20 са изпълненията, под чийто фон ще се случват различните обреди. Те са открити от невястата Ива в книга от 1925 г., сподели нейният любим Георги.Предсватбени и сватбени обреди ще бъдат пресъздадени в рамките на „Болярска среща”. „Започва се от първата среща на чешмата, през провождането на сватовете, до иносказателните разговори между сватовете и домакините, преминава се към малкия и големия годеж. В събота ще пресъздадем засевките, замесването на тестото – обредите, които символизират новия живот. Българската сватба има магични елементи, обредите символизират желанието да се замеси новия живот, за да бъде той благополучен и щастлив”, допълни Георгиев. В нашия фолклор съществува момковата и момината вечер. Сплитането на момата от нейните приятелки символизира „разтурянето” на стария живот и съграждането на новия. А бръсненето на момъка – раздялата му със свободата и началото на отговорностите.Предсватбените ритуали ще се проведат в Констанцалиевата и Хаджиилиевата къща в Арбанаси, поясниха организаторите. В информационен център трябва да се запишат желаещите да присъстват на сватбата в неделя. Всеки ще получи гривна с номер на масата си. Отец Иван от Нови Хан ще придружава младоженците. От 7 до 10 месала с дължина от 120 до 150 метра ще бъдат подредени на поляната. След приключване на сватбата, ще се извие най-дългото хоро. Всеки, който присъства на щастливото събитие, трябва да бъде облечен с народни носии.Ще бъдат приготвени 2 тона вино, 400 кг боб, едно теле, 1 тон сирена. Това са само част от продуктите, предвидени в списъците на организаторите. За всеки от 4500-те гости ще останат като подарък за спомен глинената купа и лъжицата, с която се е нагостил за здравето на младоженците. „Първият национален фолклорен събор „Болярска среща” се организира от Сдружение „Лудогорие”, Община Велико Търново и кметство Арбанаси. Той ще се превърне в традиционен, а възстановките на сватбите, които предстоят, ще бъдат включени в богатия културен календар на Община Велико Търново“, подчерта Валентин Димов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Тридневна северняшка сватба достойна за Гинес вдигат в Арбанаси"}
{"url": "https://trud.bg/%d1%80%d0%b5%d0%b2%d0%bd%d0%be%d1%81%d1%82-%d0%b8-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d1%81%d0%b0-%d0%bd%d0%b0%d0%b9-%d0%b2%d0%b5%d1%80%d0%be%d1%8f%d1%82%d0%bd%d0%b0%d1%82%d0%b0/", "text": "Мъж е задържан за  Извършителят и убитата са 29-годишни. Това каза прокурор Емилия Русинова, ръководител на Софийска градска прокуратура, на брифинг в Съдебната палата. Тя поясни, че най-вероятната причина е ревност и неразбирателство на тази основа и употреба на наркотици. „В дома му са намерени наркотични вещества, хапчета“, каза Русинова. „На 24 юни в събота беше образувано досъдебно производство от Столична дирекция на вътрешните работи под ръководството на Софийска градска прокуратура за извършено тежко криминално престъпление – убийство. Заловен е извършителят на деянието. Същият е задържан за 72 часа. Става въпрос за поредица от деяния, които лицето е извършило на 23 юни в петък, около 5.00 часа“, каза прокурорът. Тя поясни, че обвиняемият умишлено е умъртвил приятелката си, с която е живял около 2-3 месеца. „По изключително жесток начин е извършено убийството с множество удари по тялото, с метален стик, след което имало душене. Самият той е споделил, че за да спре страданията й е забил нож в областта на врата, като освен забития нож има и дълбок прорез от средата на врата към гръкляна“, коментира Русинова. Тя посочи, че това е било почти като опит да се отреже главата на починалата. „Съседите са чули шума, виковете на момичето, малко по-късно обвиняемият се обадил на своя позната, приятелка“, съобщи прокурорът. Тя обясни, че под претекст да го закара до някъде с неговата кола приятелката му е отишла близо до адреса. Русинова поясни, че двамата са се качили в неговия апартамент и той е започнал да говори несвързани неща. По думите й обвиняемият е завел познатата си в стаята, където е лежало починалото момиче и свидетелката е видяла трупа, завит с одеяло. „Свидетелката успяла да се овладее и да запази самообладание, за да си тръгне от дома на обвиняемия. Преди да си тръгне видяла двата ножа, по които личало, че има следи от кръв, макар да е опитал да ги почисти. След това не е сигнализирала веднага органите на реда, тъй като е нормално да се притесни. Обадила се е на своя приятел, който е приятел и на обвиняемия. Той е бил извън София. Прибрал се е вечерта, поговорили са, след което са направили връзка с обвиняемия, опитали са се да го убедят, че трябва да се предаде“, каза тя. Прокурорът разказа, че обвиняемият ги е посетил същата вечер и са му казали, че ако не се предаде, ще сигнализират в полицията. „По-късно през нощта в петък срещу събота са се опитвали многократно да се свържат с него по телефона. По доказателствата и по данни от събраните в хода на разследването се установява, че още същата нощ обвиняемият е заминал за морето. По пътя около 2.00 часа е качил на стоп момче и момиче“, обясни прокурорът. Русинова посочи, че в началото на пътуването обвиняемият е бил мил и любезен с пътниците си. „Между 3.30 и 4.00 часа при село Зимница, Ямболско е спрял колата на магистралата под претекст, че трябва да отиде до тоалетната. Сложил е бокс на ръката си, извадил е момчето от колата и му е нанесъл удар“, обясни прокурорът. По думите й момчето е получило спукана околоочна орбита, което представлява средна телесна повреда. Прокурорът обясни, че момичето е успяло да избяга от колата. Емилия Русинова поясни, че и по това престъпление е е образувано досъдебно производство в Ямбол. Русинова допълни, че в резултат на активните действия на органите на реда обвиняемият е задържан в събота в Созопол. „Същият е привлечен за извършване на убийство и е задържан за 72 часа, предстои внасяне на СГС за искане на постоянна мярка „задържане под стража“, посочи още тя. 29-годишният мъж, убил приятелката си не съжалява за извършеното. Това каза Ивайло Иванов, директор на СДВР на брифинг в Съдебната палата във връзка с убийство по особено жесток начин. Ивайло Иванов коментира, че един от вероятните мотиви за деянието му е изневяра от страна на приятелката му. Директорът на СДВР коментира, че извършителят е споделил, че смята, че след като я е умъртвил й е помогнал да спре с тези пороци. Ивайло Иванов уточни, че лицето не е криминално проявено до този момент. „Починалата също няма криминални прояви. Предстои да бъде изяснено дали и тя е използвала наркотици“, каза Ивайло Иванов. Той поясни, че около 15.00 часа в събота в Трето районно са се явили свидетелите. „Убийството е станало в петък. На място са изпратени полицейски екипи, които потвърждават сигнала“, каза Иванов и допълни, че с помощта на бащата на извършителя е отворен апартамента, където се е намирал трупът на момичето. „Установен е най-вероятния извършител. Обявен е за издирване. Разбира ме, че е това лице е обявено за издирване заради извършено друго тежко престъпление и незабавно е уведомен главният секретар. Лицето е установено на територията на Созопол“, каза той и уточни, че полицията в Созопол го е задържала в близост до джипа му. Директорът на СДВР благодари на своите колеги, тъй като извършителят е изключително жесток. „Имаме данни, че е употребявал наркотици, най-вероятно родителите са му помагали със средства. Джипът, с който се е предвижвал към морето, е закупен от неговата майка“,допълни още Ивайло Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Ревност и наркотици са най-вероятната причина за убийството на младата жена в София\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81-%d0%b2%d0%b8%d0%b7%d0%b8%d1%82%d0%b0-%d0%b2-%d0%b3%d0%be%d1%80/", "text": "Държавният глава Румен Радев във вторник ще посети Горна Оряховица. В 16.40 часа президентът ще разгледа най-големия комплекс в България за производство на хранителни продукти „Захарни заводи“ АД в железничарския град. В 17.50 часа Румен Радев ще проведе работна среща с кмета на община Горна Оряховица инж. Добромир Добрев. В 20.55 часа на площад „Алеко“ в Свищов пък държавният глава и върховен главнокомандващ на Въоръжените сили ще присъства на тържествената заря-проверка по повод 140 години от освобождението на града. От 21.10 часа Румен Радев ще произнесе тържествено слово, след което ще се проведе илюминация и стрелба със стрелково оръжие в памет на падналите за свободата на град Свищов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Президентът Румен Радев с визита в Горна Оряховица и Свищов"}
{"url": "https://trud.bg/%d0%ba%d0%bb%d1%83%d0%b1%d0%be%d0%b2%d0%b5-%d0%be%d1%82-%d1%82%d1%83%d1%80%d1%86%d0%b8%d1%8f-%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d0%be%d0%b0%d0%b5-%d0%b8-%d0%ba%d0%b0%d0%b7/", "text": "Френската звезда на „Ботев” (Пд) Омар Косоко може да бъде продаден това лято в чуждестранен клуб, ако „канарчетата” не достигнат до груповата фаза на Лига Европа, научи „Труд”. Запитвания за цената на героя от финала за Купата на България срещу шампиона „Лудогорец” (Разград) вече са отправили клубове от 4 държави – Турция, Казахстан, Южна Корея и ОАЕ, или свързани с тях мениджъри, но на този етап от канарската управа нямат никакво намерение да се разделят с 29-годишния щурмовак, а и все още липсва сериозна оферта за бившия футболист на ЦСКА и „Литекс”. „Наистина има сериозен интерес към Косоко от чужбина. Засега обаче нещата са само на етап запитвания. Има такива от Турция, Казахстан, Дубай, че дори и от Южна Корея. Те бяха отправени както преди финала за Купата, така и след това”, потвърди агентът на Омар Косоко Болеслав Козакевич. „Дали ще се стигне до трансфер на клиента ми това лято е рано да се каже, нека да минат мачовете на „Ботев” с албанския „Партизани” (Тирана) от първия предварителен кръг на Лига Европа. Всичко зависи дали ще бъде отправено конкретно предлож  ение и дали офертата задоволява клуба и самия Косоко, който има договор за още един сезон с „Ботев”. Всички заинтересовани страни трябва да бъдат удовлетворени от евентуална бъдеща оферта за играча”, каза още футболният импресарио. Шефовете на „Ботев” (Пд) ще плащат заплатите на петимата футболисти, които бяха преотстъпени в новия член на Втора професионална лига „Марица” (Пд). Става въпрос за вратаря Мартин Димитров – Китаеца, защитниците Атанас Ташолов и Атанас Пашалиев, халфа Петър Чалъков и нападателя Иван Кирев. Стражът обаче изяви желание да трупа опит другаде и се очаква да продължи кариерата си в „Несебър”, а интерес към него има и от „Поморие”, така че още не е ясно къде Китаеца ще пази наесен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Клубове от Турция, Южна Корея, ОАЕ и Казахстан искат френската звезда на „Ботев” (Пд)"}
{"url": "https://trud.bg/%d0%bc%d1%8a%d0%b6%d1%8a%d1%82-%d0%ba%d0%be%d0%b9%d1%82%d0%be-%d1%81%d0%b5-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%bf%d1%80%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0/", "text": "Мъжът,  , е приет с опасност за живота в „Пирогов“. Това каза Ивайло Иванов, директор на СДВР на брифинг в Съдебната палата. „Колеги от отдел „Пътна полиция“ са видели автомобил, който се е движил неадекватно по пътното платно. Предприели са действия по спирането на автомобила. Лицето е било във видимо неадекватно състояние. Направена му е проба за алкохол, която е отрицателна, след това е бил тестван за наркотици“, каза той и уточни, че тестът е показал, че мъжът е използвал метадон и марихуана. „В такъв случай процедурата е лицето да бъде задържано. Заключвайки автомобила си, той е извадил газов пистолет, допрял си го е до слепоочието и се е прострелял“, коментира Ивайло Иванов. Той поясни, че мъжът към момента е в „Пирогов“ с опасност за живота. По думите му мъжът е криминално проявен. Ивайло Иванов допълни, че винаги в такива случаи има вътрешна проверка. Говорителят на главния прокурор Румяна Арнаудова поясни, че за този случай е уведомена Софийска районна прокуратура за склоняване към самоубийство. „В рамките на разследването на прокуратурата ще се изяснят всички действия“, допълни Румяна Арнаудова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Мъжът, който се простреля при проверка за наркотици, е с опасност за живота"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82%d1%8a%d1%82-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%ba%d0%b0%d1%80%d0%be%d0%bb%d0%b5%d0%b2-%d1%80%d0%b0%d0%bd%d0%be-%d0%b5-%d0%b7/", "text": "Решението на правителството в следващите години да направи всички разплащания в размер на над 1000 лв. само по банков път не е толкова лоша идея, но трябва първо да се вземат конкретни мерки, които да улеснят гражданите в новата ситуация. Това коментира в студиото на „Тази сутрин” по   икономистът Владимир Каролев. „Има рационалност в твърденията на Министерството на финансите, че когато са по-високи праговете на кешовите разплащания има увеличаване на сивата икономика. Не е панацея, не е лош метод, но е много рано”, коментира той. Каролев отбеляза, че много от туристите у нас идват и с цел пазаруване – например руски граждани, които купуват кожени палта или македонци, които си търсят коли. Много от тях плащат в брой. В същото време е почти невъзможно чужденците да си отварят сметки в български банки.", "date": "26.06.2017", "title": " Икономистът Владимир Каролев: Рано е за ограничаване на кешовите разплащания до 1000 лева"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%bc%d0%bb%d0%b0%d0%b4-%d0%bc%d1%8a%d0%b6-%d0%bf%d1%80%d0%be%d0%b1%d0%be%d0%b4%d0%b5%d0%bd-%d0%b2-%d1%81/", "text": "Хирурзи от столичната болница „Света Екатерина“ успяха с уникална операция да спасят живота на млад мъж, прободен с нож в сърцето. В четвъртък през нощта – 22 юни, с екип на Спешна помощ в болница „Св. Екатерина“ постъпва  28-годишен мъж с прободна рана в областта на сърцето. След като беше свален от линейката, пациентът изпадна в клинична смърт, разказва проф. д-р Димитър Петков, началник на Клиниката по сърдечна хирургия в болница „Св. Екатерина“ в ефира на  . Започват незабавни реанимационни мероприятия и в това състояние пациентът е заведен в операционна зала. Опериран е веднага от екипа на проф. Петков) и прободната рана е зашита. Въпреки масивната кръвозагуба от 3 литра в белия дроб и около сърцето, пациентът се възстановява сравнително бързо и вече диша самостоятелно и е контактен. Добрата организация и отлично подготвените дежурни екипи на болницата се оказаха от решаващо значение при спасяване живота на младия мъж. Имаше риск, пациентът имаше късмет, че не допуснахме да изпадне в мозъчна смърт, уточни шефът на Клиниката по сърдечна хирургия. Пациентът е докаран от „Пирогов“, не е бил здравно осигурен, и близките му са помолени да платят здравните вноски за година назад, за да може болницата да си получи парите по пътеката от Здравната каса.", "date": "26.06.2017", "title": " Спасиха живота на млад мъж, прободен в сърцето, с уникална операция"}
{"url": "https://trud.bg/%d0%bb%d0%be%d0%b2%d0%b5%d1%86-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d1%81-%d0%bf%d1%83%d1%88%d0%ba%d0%b0%d1%82%d0%b0-%d1%81%d0%b8/", "text": "Ловец от шуменското село Векилски се простреля с ловната си пушка ИЖ 12-ти калибър. 81-годишният Д.Д. сложил край на живота си към 6 часа сутринта в събота. Помолил жена си да свърши домакинска работа и докато тя се суетяла, успял да вземе оръжието. С палеца на десния си крак успял да натисне спусъка и получената черепна травма при прострелването се оказала фатална. Според запознати, мъжът е страдал от диабет. Най-вероятно се е притеснявал, че може да се стигне до ампутация на крака му и това го е подтикнало към фаталния избор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Ловец се самоуби с пушката си"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d1%81-%d0%bc%d0%b0%d1%87%d0%b5%d1%82%d0%b5-%d1%87%d1%83%d0%bf%d0%b8-%d0%ba%d1%80%d0%b0%d0%ba-%d0%bd%d0%b0/", "text": "Млад мъж въоръжен с мачете е счупил крак на нападател,  съобщиха от плевенската полиция. Инцидентът станал на 23 юни 2017 година около 19:00 часа в с. Горник. 39-годишен мъж от София и 41-годишен жител на селото отишли пред дома на 29-годишен мъж с цел саморазправа. Започнали да хвърлят камъни по къщата и счупили прозорец на една от стаите. Собственикът излязъл да защити имота си с нож тип „мачете“. Той нанесъл два удара с тъпата страна на ножа по крака на столичанина, при което му е причинил средна телесна повреда, изразяваща се във фрактура на десен крак. Вещта, средство за престъплението, е предадена от извършителя с протокол за доброволно предаване и се намира на съхранение в Районно управление на МВР-Червен бряг. Снети са му обяснения. Пострадалият е транспортиран в клиника по ортопедия и травматология в Плевен. По случая е образувано досъдебно производство за престъпление по чл.129, ал.1 от НК. Уведомен е прокурор. Работа продължава разследващ полицай.", "date": "26.06.2017", "title": " Млад мъж, въоръжен с мачете, чупи крак на нападател"}
{"url": "https://trud.bg/%d0%b4%d0%be%d1%86-%d0%b4-%d1%80-%d1%80%d1%83%d0%bc%d0%b5%d0%bd-%d0%b5%d1%80%d1%83%d1%81%d0%b0%d0%bb%d0%b8%d0%bc%d0%be%d0%b2-%d1%82%d1%8a%d1%80%d1%81%d0%b5%d0%bd%d0%b5%d1%82%d0%be-%d0%bd%d0%b0/", "text": "Въз основа на сключен меморандум за стратегическо партньорство между Стопанска академия „Димитър А. Ценов“ и ЗАД Булстрад Виена Иншурънс Груп, двете институции реализират дългосрочен проект, озаглавен „Булстрад Академия“. Съвместната инициатива дава възможност за поредица организирани квалификационни обучения за служители от застрахователния бранш. В първия випуск на „Булстрад Академия“, за който се проведе четиридневно обучение по „Застрахователен мениджмънт“ (Организация и управление на застраховането), се дипломираха 19 представители на всички генерални агенции и централата на ЗАД Булстрад Виена Иншуранс Груп. Какви специалисти в областта на застраховането и осигуряването търси бизнесът, къде и как се обучават такива специалисти – отговори на тези въпроси потърсихме от доц. д-р Румен Ерусалимов – ръководител на първата в България и единствена до момента застрахователна катедра – катедра „Застраховане и социално дело“ при Стопанска академия „Димитър А. Ценов” в Свищов. – Доц. Ерусалимов, катедра „Застраховане и социално дело” стартира квалификационни обучения за служители от застрахователния бранш. Как премина обучението на първия випуск и какво предстои по този съвместен проект, който Стопанска академия реализира със ЗАД Булстрад Виена Иншурънс Груп? – Основната идея на проекта Булстрад Академия е да се прокарат мостове между теорията и практиката, като по този начин се обедини теоретичното познание с практическия опит в сферата на застраховането. Съвсем естествено беше реализирането на тази концепция да се търси тук, където е поставено началото на застрахователната наука в България и където е основана, през далечната 1950 година и продължава да функционира първата българска застрахователна катедра.  Старта на обучението на първия випуск беше даден в 9.00 часа на 30.05. в заседателната зала на Корпус „Юг“ на Стопанска академия. Освен мен в лекторския екип бяха включени още трима членове на катедра „Застраховане и социално дело“: доц. д-р Венцислав Василев; гл. ас. д-р Анелия Панева и гл. ас. д-р Милен Митков, както и трима експерти от ЗАД Булстрад: Иво Груев (изпълнителен директор); Пламен Шинов (изпълнителен директор); Евгения Кало-Колова (директор на дирекция „Правна“). За моя радост интересът към представения материал беше огромен, а спойката между теория и практика в лицето на академичните преподаватели и експертите от Булстрад, изключително здрава. За това говорят постигнатите резултати от обучението, което завърши с квалификационен изпитен тест по теория и по практика. Преобладаващата част от обучаемите получиха отлични оценки, а двама от тях: Клементина Куцарова (представител на генерална агенция на Булстрад Пловдив) и Любомир Андреев (от централата на Булстрад в София), не допуснаха дори една грешка. Така вместо един, двама бяха удостоени от Ректора на Стопанска академия на специална церемония по връчването на дипломните сертификати, с грамота за „Отличник на випуска“.  Надявам се, че това беше само началото. Силната мотивация на обучаемите, отзвукът който инициативата получи в застрахователния бранш, както и изградената спойка в преподавателския екип, ме карат да вярвам, че проектът Булстрад Академия не само ще продължи, но и ще се развие в бъдеще в посока обучение не само на служителите на ЗАД Булстрад Виена Иншуранс Груп, но и на други застрахователни организации. – Извън конкретния проект, как се отнася бизнеса към обучението на младите кадри, които Стопанска академия подготвя за застрахователния и осигурителния бранш? Осъществяват ли се и други подобни партньорства? – От позицията на преподавател с повече от 20 години стаж и понастоящем ръководител на катедра „Застраховане и социално дело“ отговорно мога да заявя, че завършилите специалност „Застраховане и социално дело“ в СА „Д. А. Ценов“ са търсени и предпочитани кадри от застрахователния и осигурителния бизнес в страната. Дългогодишна практика е преподавателите от катедрата да се явяват в качеството на медиатори при осъществяването на връзка между студентите от специалността и бизнеса. Звучи парадоксално, но е факт, че през последните две години не успяваме да удовлетворим всички нужди на застрахователния и осигурителния бизнес, по отношение на кадрите. Завършилите специалността могат да избират между няколко предложения за работа, което води до стартови заплати изразени в четири цифрени суми. Освен това катедра „Застраховане и социално дело“ има сключени договори за партньорство и сътрудничество с институции като КФН и НОИ, застрахователните дружества „Алианц България Живот“ , „Лев Инс“ и „Евроинс“. В началото на тази година такива договори сключихме и с двете застрахователни брокерски асоциации БАЗБ и АЗББ, които имат офиси и представителства в почти всички градове на страната. Предмет на договорите за партньорство и сътрудничество са: организирането на съвместни обучения, кръгли маси и конференции по актуални проблеми в застраховането и осигуряването; платени стажантски програми за студентите от специалността; съвместно обсъждане на учебните планове, с цел актуализация на учебния материал, съобразно нуждите на бизнеса. В основата на всичко това стои обучението и реализацията на студентите от специалност „Застраховане и социално дело“. – В свищовското висше училище се поставя началото на застрахователната наука в България и дълги години единствено Стопанска академия е подготвяла кадрите за сферата на застраховането и осигуряването. До колко към днешна дата е атрактивна специалност „Застраховане и социално дело”? – Благодарение на големия родолюбец и дарител Димитър Апостолов Ценов в град Свищов е открито Висше търговско училище, в което учебният план е съобразен и е по подобие на берлинското Ханделсхохшуле. Дарителят изрично, в своето завещание, указва, че в това самостоятелно и независимо висше учебно заведение трябва да се изучават науките по застрахователно дело. По този начин Свищов и Стопанска академия се превръщат в единствения в страната център за подготовка на кадри за застраховането. Началото на застрахователната наука в България е поставено на 1 септември 1936 г. с Указ № 376 на цар Борис III и последващото откриването на ВТУ „Д. А. Ценов“ на 8 ноември същата година. В учебния план на първия випуск са включени дисциплините „Общо учение за застраховането“ и „Специално учение за застраховането“, изучавани в III и IV курс. Времето налага въвеждането на специализации във висшето икономическо образование. Така през 1949 година, в унисон с традициите при обучението по застраховане, единствено на свищовската академия е дадено правото да развие специалност по застраховане. Във връзка с това, на 31.01.1950 г. е създадена първата в България застрахователна катедра наименована „Застрахователно дело“ с ръководител проф. д-р Велеслав Гаврийски. И към настоящия момент, катедра „Застраховане и социално дело“ при Стопанска академия е единствената в България  застрахователна катедра.  Изгражданата десетилетия застрахователна и осигурителна школа днес продължава да се развива. В катедрата работи екип от опитни изследователи и преподаватели, уважавани в българските и чуждестранните институции, занимаващи се със застраховане, социална и здравна политика. Академичният състав включва четирима доценти, четири главни асистенти и един асистент. Всички членове на катедрата притежават образователната и научна степен доктор. – Какво включва обучението на студентите и къде намират професионална реализация след дипломирането си? – Основната образователна цел на специалност „Застраховане и социално дело” е подготовката на квалифицирани специалисти за нуждите на икономическата практика, притежаващи задълбочени знания, умения и практически навици, предоставящи им възможност за работа в сферата на застраховането и социалната защита в България и в страните – членки на Европейския съюз. За тази цел обучението по специалността включва общотеоретична и практико-приложна подготовка в областта на застраховането, социалното осигуряване, здравното осигуряване, социалното подпомагане и социалните услуги.  След първите три семестъра, където се изучават дисциплини от фундаменталния блок, даващи общи икономически познания, студентите от специалността могат да специализират своето обучение в три основни направления: застраховане; социалнозащитни дейности; актюерство. По този начин, освен общоикономически познания, възпитаниците на специалност „Застраховане и социално дело” придобиват специализирани умения и компетентности, които им позволяват успешна реализация и професионално израстване в застрахователни и пенсионноосигурителни дружества, в Комисията за финансов надзор, в системата на Националния осигурителен институт, в системата на Националната агенция по приходите, в системата на Агенцията за социално подпомагане, в Национална здравноосигурителна каса, в управленските екипи на лечебни заведения, като застрахователни и осигурителни посредници, в отделите за управление на риска и управление на човешките ресурси на фирми и предприятия от различни сфери на дейност.  Във връзка с качеството и адекватността на обучението, учебният материал непрекъснато се обновява. В актуализирането на учебните планове участват и представители на различните институции и организации от практиката, с които катедра ЗСД има сключени договори за партньорство и сътрудничество. С тях обменяме информация, организираме конференции; кръгли маси и семинари, на които нашите студенти се запознават с проблемите на бизнеса, с новостите в държавните регулации, с перспективите за развитие на застрахователния и осигурителния пазар. Партньорството ни с Булстрад, за което говорихме, също е стъпка в тази посока.  Наши възпитаници се реализират успешно по специалността не само в България, но и в чужбина. Особено ме радва факта, че поне трима, за които имам информация, работят като актюери (престижна и високо платена професия) във Великобритания. Други наши възпитаници развиват своите кариери в Германия, Франция, Норвегия и САЩ. Членството на България в ЕС дава допълнителни възможности в тази посока. Завършилите специалността и успешно провели квалификационен изпит в КФН за застрахователен брокер, могат да работят като такива във всички страни-членки. – Какви са тенденциите в развитието на застрахователните и осигурителните пазари, и как това повлиява върху мотивацията на младите хора да изберат да се обучават в спец. ЗСД? – Застрахователният и осигурителният пазари следват тенденциите в икономическото развитие на страната. В последно време все по-отчетливо се забелязва съживяване и излизане от икономическата и финансова кризата, която се отрази на българската икономика, в частност и на застрахователния и осигурителния бизнес. След 2011 година се забелязва ръст на премийните приходи, реализирани от застрахователните и пенсионноосигурителните дружества. Това доведе до засилване интереса на бизнеса към кадри. В последните две години търсенето на специалисти, завършили специалността, изпреварва предлагането и това логично доведе до по-високи стартови заплати за нашите възпитаници. Това ме кара да вярвам, че интересът към специалност „Застраховане и социално дело“ значително ще се увеличи.", "date": "26.06.2017", "title": " Доц. д-р Румен Ерусалимов:  Търсенето на специалисти по застраховане и социално дело изпреварва предлагането и това води до по-високи стартови заплати в бранша"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%b7%d0%b0%d1%80%d0%b0%d0%b4%d0%b8-%d0%bf%d0%b0%d0%b4%d0%bd%d0%b0%d0%bb-%d0%bb%d0%b8%d1%84/", "text": "Кабинков лифт се разби от 30-метрова височина и отне живота на близо 7 души в индийската част на областта Кашмир, в Хималаите, съобщава „ „. Още четирима са пострадали, от които един се намира в критично състояние. По данни на местната полиция в курортния град, инцидентът е бил причинен от силните ветрове, които са изкоренили борово дърво, то ударило кабинката на лифта и в резултат тя полетяла надолу. Според шефа на местната полиция, това е първият инцидент с кабинковия лифт от поставянето му преди 18 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Седем души загинаха заради паднал лифт в Кашмир"}
{"url": "https://trud.bg/%d0%b3%d0%be%d1%80%d0%b5%d1%89%d0%b0-%d0%b2%d1%8a%d0%bb%d0%bd%d0%b0-%d0%b7%d0%b0%d0%bb%d0%b8%d0%b2%d0%b0-%d0%b5%d0%b2%d1%80%d0%be%d0%bf%d0%b0-%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0/", "text": "Голяма част от Европа е обхваната от гореща вълна, съобщи  . Горещините са  най-силните от 2005 година насам. В Испания, Португалия и Великобритания температурите вече са над 30 градуса. Горещините във Франция са най-силни от 12 години насам и достигат 40 градуса. Власите оповестиха безплатен телефонен номер за спешни обаждания и взеха мерки за защита на най-уязвимите граждани. И в Испания температурите вече са 40 градуса. В Холандия температурата е над 35 градуса. От днес там започва прилагане на план за борба с ефекта от горещините при възрастните хора. Италианските метеорологични служби съобщиха, че през предстоящите дни очакват най-тежката гореща вълна от 15 години насам, като температурите ще надхвърлят 40 градуса. Това утежнява ситуацията с водните резерви там, тъй като за шест месеца валежите са намалели с 1/3. Световната метеорологична организация коментира, че Земята изпитва поредна изключително гореща година и че жегите са подранили, счупвайки множество рекорди. От днес у нас също е обявен жълт код за опасни жеги  Очаква се повишаване на температурите и сухо време и през следващите дни. В отделни райони ще превали, което създава усещане за разхлаждане, но като цяло температурите ще скачат, за да стигнат своя пик в събота, каза в предаването „Преди всички“ синоптикът от НИМХ Анастасия Стойчева: В събота при нас ще един от най-горещите дни. В петък също ще имаме температури до 38 – 40 градуса. При нас абсолютният максимум в страната е бил на 5-и юли 1916 година, когато температурата е била 45.2 градуса. Засега все още не очакваме такива температури. Около 2-ри юли се очаква рязко понижение на температурите с около 20 градуса.   ", "date": "26.06.2017", "title": " Гореща вълна залива Европа, жълт код за опасни жеги у нас\t\t\t"}
{"url": "https://trud.bg/%d1%85%d0%b2%d1%8a%d1%80%d1%87%d0%b8%d0%bb%d0%b0-%d1%81%d1%80%d0%b5%d1%89%d1%83-%d0%b4%d1%80%d0%be%d0%b3%d0%b0%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd/", "text": "Хвърчила срещу употребата на дрога пуснаха ученици на централния площад в Сливен. „Животът ми е смислен без дрога“, „Да живеем здравословно“, „Здравият човек е уверен в себе си“, „Имам мечти и ги следвам“ – това са част от посланията, изписани върху хвърчилата. Инициативата бе посветена на Международния ден за борба със злоупотребата и нелегалния трафик на наркотици. Хвърчилата са изработени на първия младежки лагер, проведен през миналата седмица на реновираната крепост „Туида“. Организатори бяха Общинският съвет за наркотични вещества и Превантивно-информационният център. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Хвърчила срещу дрогата в Сливен"}
{"url": "https://trud.bg/%d1%83%d1%81%d0%bf%d0%b5%d1%88%d0%bd%d0%be-%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b0-%d0%bf%d0%be-%d1%84%d1%83%d1%82%d0%b1%d0%be/", "text": "Д-р Василев и екипът на Спортсклиник Еуровита оперираха национала по футбол Спас Делев. Артроскопската операция на раменната става премина успешно и футболистът вече започна възстановяване.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Успешно оперираха национала по футбол Спас Делев"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-108-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%b8-111-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%bf%d1%80%d0%b8/", "text": "108 автомобила и 111 граждани са проверени при специализирана полицейска операция, проведена на територията на РУ – Вебико Търново, Горна Оряховица, Свищов, Павликени, Елена, Стражица и Полски Тръмбеш. Съставени са 20 акта и са наложени 21 глоби по фиш. Издадени са 17 заповеди за налагане на принудителни административни мерки. През денонощието полицейските патрули във Великотърновска област са проверили общо 436 граждани, от които 139 за употреба на алкохол и  244 автомобила, от тях 26 товарни и 6 мотоциклета. Репатрирани са 5 автомобила. Съставени са 59 акта и са наложени 50 глоби с фиш. Заснети са 25 видеоклипа за скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Провериха 108 автомобила и 111 граждани при спецоперация в Търновско"}
{"url": "https://trud.bg/%d0%be%d1%82-1-%d1%8e%d0%bb%d0%b8-%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5-%d0%bf%d1%80%d0%b8/", "text": "Националният осигурителен институт (НОИ) информира, че от 1 юли 2017 г. заявлението за отпускане на парично обезщетение за безработица може да се подава и по електронен път. Това ще става чрез специално разработена електронна административна услуга, която ще бъде достъпна на интернет страницата на институцията (www.noi.bg) от същата дата. Онлайн услугата допълва списъка от над 65 програмни продукти на НОИ, които вече работят в услуга на потребителите. По този начин институтът продължава политиката за намаляване на административната тежест за осигурителите и осигурените лица. Достъпът до електронната услуга ще се осъществява чрез използването на квалифициран електронен подпис или персонален идентификационен код (ПИК) на подателя, издаден от НОИ.  Във връзка с промяната в Наредбата за отпускане и изплащане на паричните обезщетения за безработица е утвърден нов образец на заявление. Заедно с него потребителите, избрали електронния вариант на подаване, ще трябва да приложат като прикачен файл и акт за прекратяване на правоотношението. За заявленията, подадени след 30 юни 2017 г., отпада необходимостта лицата да представят документи, удостоверяващи осигурителен стаж за безработица, тъй като данните за времето след 31.12.2001 г. ще се извличат от информационната система на НОИ. В новия образец на заявлението безработното лице следва да посочи един от трите възможни начина за получаване на документите, които НОИ издава във връзка с исканото обезщетение. С оглед защита на личните данни получаването им по електронен път на посочен електронен адрес е възможно, само ако лицето притежава квалифициран електронен подпис или персонален идентификационен код. В тези случаи документите се смятат за връчени с изтеглянето им.  Новият образец на заявлението за отпускане на парично обезщетение за безработица е публикувано на интернет страницата на НОИ (www.nssi.bg), в рубриката „За потребителя“/ „Формуляри“/ „Формуляри и образци за безработица“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " От 1 юли заявлението за обезщетение при безработица ще се подава и по електронен път"}
{"url": "https://trud.bg/200-%d0%b4%d0%b5%d1%86%d0%b0-%d1%81%d0%b0-%d0%bc%d0%b8%d0%bd%d0%b0%d0%bb%d0%b8-%d0%bf%d1%80%d0%b5%d0%b7-%d1%82%d1%80%d0%b0%d0%b2%d0%bc%d0%b0%d1%82%d0%be%d0%bb%d0%be%d0%b3%d0%b8%d1%8f%d1%82%d0%b0/", "text": "През спешния детски травматологичен кабинет последните 3 дни са преминали 200 деца, а 6 се налага да останат за лечение в болницата, съобщиха от пресцентъра на УМБАЛСМ „Пирогов“, предаде  . Сред пострадалите има няколко със счупвания, резултат от игра на батут. Помощ в Спешното на болницата са потърсили над 1950, от които над 290 са останали за лечение. Нощта е преминала спокойно и днес предстои да им бъдат направени високоспециализирани изследвания за доуточняване на състоянието им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " 200 деца са минали през травматологията на „Пирогов” за три дни\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be/", "text": "Премиерът Бойко Борисов участва в националното съвещание на МВР. Форумът, който се провежда в сградата на ГД „Национална полиция“, започна в 11 ч. След 12 ч се очаква да бъдат направени изявления. Очаквайте подробности", "date": "26.06.2017", "title": " Бойко Борисов участва в националното съвещание на МВР (ВИДЕО, НА ЖИВО)"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d1%81-%d1%82%d0%b8%d1%80-%d0%b0%d0%b2%d1%82%d0%be%d0%b1%d1%83%d1%81-%d1%80%d0%b0%d0%bd%d0%b5%d0%bd/", "text": "Солидно почерпен шофьор, подкарал тежкотоварен камион, удари автобус с пътници в монтанско село. При катастрофата е ранено седемгодишно дете, съобщиха от Областната дирекция на МВР в Монтана. Пътнотранспортното произшествие е станало в  неделя по обед в село Славотин. Според очевидци автомобилът марка „МАН” с прикачено полуремерке се е движел с несъобразена с пътните условия скорост и към 12,15 часа на улица „Втора“ в Славотин машината навлязла в насрещното платно и блъснала  странично от лявата страна автобус с хора. Автобусът, собственост на фирмата „Алексиев”, пътувал от Монтана към Видин. При удара седемгодишният Владимир П. от Видин е бил ранен. Детето веднага е било транспортирано н Центъра за спешна медицинска помощ в Монтана, където е прието по предварителни данни с черепно-мозъчна травма. Възможно е това да представлява средна телесна повреда, коментираха медици. Шофьорът на ТИР-а Николай Г. /59 г./ от Троян е изпробван за алкохол и дрегерът е отчел  1,91 промила в издишаният въздух. Водачът е задържан, а по случая е образувано досъдебно производство. ”От няколко гидини колони от ТИР-ове ден и нощ летят през селото. Правихме протести, писахме жалби, уж им забраняват, но те не спират. Потрошиха огради и къщи, ако не се вземат мерки, ще има и жертви!”, заявиха след последната катастрофа жители на Славотин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Пиян шофьор блъсна с ТИР автобус, ранено е дете"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bf%d0%bb%d0%be%d1%89%d0%b0%d0%b4%d0%b0-%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86/", "text": "Стартира мащабен ремонт на площад „Георги Измирлиев” в Горна Оряховица. Обектът се реализира по проект „Обновяване на градската среда в Горна Оряховица”, финансиран по Оперативна програма „Региони в растеж” . Кметът на Общината инж. Добромир Добрев и Юлиян Николов от фирмата-изпълнител – „Политрейд Кънстръкшън” ЕООД разбиха ритуалното шампанско в машината, която ще вади старата настилка на площада. На церемонията, която на практика дава старт на същинските строителни дейности по площада, присъстваха народният представител инж. Клавдия Григорова – Ганчева, цялото ръководство на Община Горна Оряховица, представители на фирмата-изпълнител, служители от общинска администрация, граждани. „Пожелавам на изпълнителите и строителния надзор да завършат проекта в срок и качествено. В момента ние чертаем история и се надявам всички да сме доволни от това, което ще изградим. Благодаря на всички колеги, които работиха по проекта до тук и които ще продължат да работят по него до завършването му. Ще има много трудности, но такава реконструкция в Горна Оряховица не е правена от 40 години, а се надявам да оставим нещо за поколенията след нас”, каза кметът инж. Добромир Добрев преди да даде старт на ремонта. „Нашите усилия ще бъдат да завършим обекта в срок и с качеството, което очаквате от нас. Бихме искали да се гордеем с работата си и да покажем възможностите си. Правим нещо, което ще остане за поколенията, надявам се да бъде добър пример за успешно реализиран проект”, каза и Юлиян Николов от фирмата-изпълнител. Ремонтните работи започват от пространството пред Младежкия дом. Предварителните очаквания са целият площад да бъде завършен до края на годината. Ще се работи на малки участъци, за да се затрудняват възможно най-малко живеещите наоколо и бизнесът в района.  По проекта ще се извърши реконструкция и модернизация на централния градски площад и пешеходните подходи към него. В западно направление ще се изградят каскади и сух фонтан и  ще се обособят тематични площадки за тихи игри, читалня на открито, свободна WI-FI зона. В североизточната част на площада ще се оформи зона за временна търговия и други мероприятия, свързани с обществената активност. В южната част на пешеходната зона ще се разположи детска площадка. В централната част се предвижда място за подвижна сцена за провеждане на спортни и културни мероприятия. Залесяването включва дървесни видове с малка коренова система и широка корона. Около дърветата ще се разположат места за сядане, а в оформените зелени площи ще има красиви цъфтящи растения. Предвижда се монтиране на система за денонощно видеонаблюдение. Освен пл. „Георги Измирлиев”, в рамките на проекта за обновяване на градската среда, ще се реконструира и парк „Детски кът“. Съгласно издаденото Разрешение за строеж, строителството на обект „Реконструкция, модернизация и въвеждане мерки за енергийна ефективност на площад „Георги Измирлиев“ гр. Горна Оряховица” включва два етапа. Първият етап е ремонтът на същинското площадно пространство, а вторият-изграждане на кръгово кръстовище между Общината и Пощата.  Първият етап ще се изпълни  от „Политрейд Кънстъркшън“ ЕООД-София, а надзора в строителството ще упражнява ДЗЗД „Обнова“,София. Изпълнението на втория етап е възложено на „Еко Традекс Груп“ АД, Хасково, а строителния надзор ще упражнява „Ай ти ем проджект“ ООД, Пловдив. В бюджета на проекта за строително монтажни работи за обекта са предвидени 4 103 179 лв. (с ДДС). От тях за реконструкцията на същинското площадно пространство средствата възлизат на 3 766 962 лв. Вторият етап – кръговото кръстовище е на стойност 336 217 лв. и изцяло ще бъде съфинансиран от Община Горна Оряховица. Средствата са получени с Министерско постановление. Общата стойност на проект „Обновяване на градската среда в гр. Горна Оряховица” е 5 988 104 лв. Безвъзмездната финансова помощ, отпусната по ОПРР, възлиза на 5 634 302 лв., от които: 85% е съфинансирането от Европейския фонд за регионално развитие на Европейския съюз, а останалите 15% представляват национално съфинансиране от държавния бюджет на Република България. Освен средствата по ОПРР за успешната реализация на проекта са предвидени допълнително 353 801 лв. – съфинансиране от Община Горна Оряховица. На 3 юли ще бъде направена първа копка и за ремонта в парк „Детски кът”, а следващият понеделник – 10 юли ще започнат дейностите по изграждане на кръговото кръстовище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Ремонтират площада на Горна Оряховица с 4,1 млн.лв"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%be%d0%b6%d0%b0%d1%80%d0%b0-%d0%b2%d1%8a%d0%b2-%d0%b2%d0%bb%d0%b0%d0%ba%d0%b0-%d0%b5-%d1%81%d1%80/", "text": "Разследването на пожара в локомотива, който избухна на гара разпределителна в Горна Оряховица е под наблюдението на Районната прокуратура в железничарския град.  , при който пострадаха тежко двама машинисти, стана в 16,40 часа в неделя. „По случая е образувано досъдебно производство по чл.134, ал.3 от НК срещу неизвестно лице за причиняване на средна телесна повреда. Предстои да бъде назначена съдебно-медицинска експертиза, която да конкретизира степента на уврежданията на пострадалите железничари“, обясниха прокурори. Държавните обвинители допълниха, че е назначена и комплексна пожаро-техническа експертиза, която да установи причините за злополуката.Анализите ще се правят от вещи лица към пожарната и от инженер специалист по двигатели от София.От първоначалния оглед се предполага, че пожарът е избухнал заради техническа неизправност. В злополучния ден пламъците тръгнали от двигателния отсег в локомотива, докато маневрирал. Той трябвало да прикачи 4 вагона зърновози, които били празни. Преди да това влакът извършил превоз на товар до „Захарни заводи“ АД в Горна Оряховица. След като стоката била разтоварена, композицията спряла на въпросния коловоз за дезинфекция на вагоните. Докато траела обработката, машинистите се захванали да извършат маневри с локомотива. Ненадейно обаче лумнал огън. След като забелязали задимяването 48-годишният машинист Деян Калчев от Горна Оряховица и 41-годишният помощник машинист Милен Стоянов от село Полско Косово слезли от машината и отворили капаците.  В същия момент обаче от силното нагряване гръмнала трансформаторната кутия и се разплискало врящо масло, което обляло железничарите. Получил се взрив  и двамата железничари били изхвърлени от ударната вълна на 2-3 метра разстояние. При падането единият от мъжете получил изкълчване на рамото. Двамата са с трета степен обгаряния. Пострадалите баха откарани по спешност в областната болница във Велико Търново. След като им бе оказана първа помощ, още същата вечер ранените бяха транспортирани в клиниката по изгария в болница „Пирогов“ в София. Единият е с 10 % изгаряния, а колегата му с 15 % изгаряния в областта на главата, шията, лицето и крайниците. Предстоят им хирургични интервенции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Разследването на пожара във влака е срещу неизвестен извършител"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d0%b5%d0%bd-%d0%b2%d1%8f%d1%82%d1%8a%d1%80-%d0%be%d1%82%d0%bd%d0%b5%d1%81%d0%b5-%d1%81%d0%b8%d0%bd%d0%be%d0%bf%d1%82%d0%b8%d0%ba-%d0%b2-%d0%b5%d1%84%d0%b8%d1%80/", "text": "Ураганен вятър отвя синоптик, докато съобщава прогнозата за времето в ефира на ирландска телевизия. Докато дава подробности за лошото време в страната, синоптикът внезапно изчезна от екрана. Случката предивзвика бурния смях на водещите в студиото. Екипът на предаването прави още един опит да се върне към включването на синоптика, но той също е безуспешен, защото мъжът през смях продължава да се бори с чадъра си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Ураганен вятър отнесе синоптик в ефир (ВИДЕО)"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%be%d0%b1%d1%8f%d0%b2%d0%b5%d0%bd-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5-26/", "text": "На 23 юни около 16.20 часа граничен патрул забелязал труп в крайбрежните води на река Дунав, в района срещу Речна гара-Видин. Това съобщиха от ОДМВР-Видин. При огледа, по тялото не били констатирани данни за насилствена смърт. Трупът е транспортиран за аутопсия във МБАЛ-Видин. Самоличността на мъжа е установена 26-годишен видинчанин, обявен за издирване същия ден по молба на родителите си. По случая в Районно управление на МВР-Видин е образувано досъдебно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Откриха тялото на обявен за издирване 26-годишен мъж край брега на река Дунав"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b8%d0%ba%d0%be%d0%bd/", "text": "„Икономическа полиция“ е в състояние на пълно заспиване и затишие. Това обяви главният прокурор Сотир Цацаров по време на Национално съвещание на ръководството на МВР. „По отношение на националните служби – отчитаме добро взаимодействие с ГДБОП. Има подобрен диалог със специализираната прокуратура. По отношение на Национална полиция бих казал същото, с едно изключение. „Икономическа полиция“ е в състояние на пълно заспиване и затишие. От предадения ни списък се оказа, че има над 50 дублирания. Трудно можем да бъдем излъгани. Работата на „Икономическа полиция“ е в пълна летаргия“, заяви главният прокурор.  По думите му работата на Областните дирекции на МВР може да бъде разделена на две групи. „Едната е работещи и другата – тихи дирекции. Това състояние е такова, каквото е и в териториалните дирекции на ДАНС, и в териториалните прокуратури“, коментира Цацаро. Той даде за пример градовете Бургас, София и Пловдив, където се работи добре. „Има региони в страната, в които се предпочита тишината, защото така е по-удобно. Съществуват спокойно“, добави главният прокурор.  Той подчерта, че на първо място основен приоритет е противодействието на корупцията. „Това на практика е задача номер едно. Задача номер две е противодействието на контрабандата. Резултати могат да се постигнат, стига да има воля. Не деля типичните криминални престъпления на големи и малки. Убийството е новина за национален екран, но за нормалния български гражданин е престъпление“, каза още Сотир Цацаров.  Главният прокурор коментира и състоянието на академиите към МВР. „По отношение на академията, призовавам да започне да извършва обучение на новоназначените разследващи полицаи“, заяви Цацаров. Той призова академията на МВР да въведе задължително такова обучение в продължение на 3 месеца. „Тези колеги трябва да започнат работа обучени“, посочи той.", "date": "26.06.2017", "title": " Главният прокурор Сотир Цацаров: Икономическа полиция е в състояние на пълно заспиване"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d1%84%d0%be%d1%80%d1%83%d0%bc%d0%b0-%d0%bd%d0%b0-%d0%bc%d0%b2%d1%80-%d0%b8%d1%81%d0%ba%d0%b0%d0%bc-%d0%b4%d0%b0-%d0%bf%d0%be%d0%b2%d0%b8%d1%88/", "text": "Думата нямаме пари за бензин или нафта, не искам да я чувам. Това каза премиерът Бойко Борисов по време на Национално съвещание на ръководството на МВР. „Винаги има още какво да се желае. За съжаление много работа се свършва, но усещането на работата на полицията е като отидеш да си извадиш някакъв документ. Това, което констатираха проверките, не знам как е допуснато. Ще ги оправим нещата. Там беше кристален израз на безхаберие. 90 тона алуминиеви табели стоят. МВР има 700 души изчислителен център. От къде на къде държавното електронно обслужване се занимава да ви прави връзката с прокурора и останалите дирекции. Друга дирекция 1300 души управлява собствеността. Тормозите гражданите зверски. Лична карта с акт за раждане. Защо ви е този акт за раждане? С по един документ да съхраним, 26 млн. часа харчат хората да се редят по опашка“, заяви Борисов. По думите му в тази административна тежест, няма да се прави компромис. „Пишете в тефтерите и отивате. Всеки ден искам директорите да отиват на по едно гише произволно. Паралелно с това пращаме хората в кафетата на КАТ и там става ужас“, посочи той. „По битовата престъпност – назначаваме хора, както сме поели като ангажимент. Стигнах до извода, че не трябва да има лимит. Разбира се, да не се мине до другата крайност да почнете да крадете бензина и нафтата. Средно 123 км минава на ден един патрул. Колкото пари допълнително изразходите, както направих с ин-витрото, директорите носят отговорност за маршрутите, ще ви го платя отгоре. Думата нямаме пари за бензин или нафта, не искам да я чувам. Най-голямата сметка, която направих са още 4-5 млн. лв. на година“, добави премиерът. Явно сме призвани като правителство само да събираме пари и да разплащаме за чуждите грехове, каза още Борисов. „От 900 проверени бензиностанции, 900 софтуера манипулират. Около 1,3 млрд. съм убеден, че ще съберем с общите усилия на данъчните, наблюдаващите прокурори. Никакво контрабандно гориво не трябва да се допуска“, заяви Борисов. „Миналата година, скъпи мои, благодарение на това безумие „Белене“, 3 млрд. лв. Вместо да ви дам за униформи и заплати, за Москва заминаха 1,3 млрд. живи лева. Ако не бях дошъл аз, да спра безумието на Драго Стойнев да проуча реактор за „Козлодуй“ за още 10 млрд. лв., с кой щяхте да си говорите? Общо миналата година 2,5 млрд. заминаха за американските централи. Платихме 3,6 млрд. живи пари за КТБ. И службите, и всички други имат вина. Я сметнете как ще изглежда МВР, ако не сме платили тези пари“, посочи той и запита как би изглеждала отбраната, как биха изглеждали заплатите на учителите. „Искам да повиша и вашите заплати, искам на военните да повиша. Само че ме задължиха да купувам „Грипени“-и на последното заседание на МС, 800 млн. лв. за фрегати. Кой по-първо да стачкува? Явно сме призвани само да събираме пари и да се разплащаме за чуждите грехове. По-добре от нас, никой не го прави, защото досега никой не плаща“, каза още Бойко Борисов.", "date": "26.06.2017", "title": " Борисов на форума на МВР: Искам да повиша и заплатите на полицаите, и заплатите на военните – но платихме милиарди за „Белене“ и американските централи"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b5-%d0%bd%d0%b0%d0%b9-%d1%85%d0%b0%d1%80%d0%b5%d1%81%d0%b2%d0%b0%d0%bd%d0%b8%d1%8f%d1%82-%d0%bf%d0%b0%d1%80%d1%82%d0%b8/", "text": "Първото проучване на обществените нагласи на агенция Алфа Рисърч след старта на 44-то Народно събрание и третия кабинет „Борисов“ очертава следните по-важни тенденции: Предпазлив оптимизъм за политическото и икономическото развитие на страната на фона на сериозни предизвикателства пред региона и ЕС, в които Българя се опитва по-активно да заеме свое място.  Запазващ се висок положителен рейтинг на президента Р.Радев (57%), с което президентската институция следва традицията да е единствената с устойчива подкрепа. 44-то Народно събрание започва работа в условията на силна поляризация, което се отразява и на цялостния му рейтинг – 15% положителни срещу 39% отрицателни оценки. Въпреки че не се радва на особен ръст в подкрепата си, Парламентът е успял все пак да намали с 20 на сто изключително високите нива на критичност (57%), с които приключи дейността си предишния. Правителството, както и премиерът, стартират с доверие, почти идентично с това на кабинета „Борисов 2“. Ключов е въпросът в каква посока ще се развие то през следващите месеци, за да гарантира по-дълъг живот  на настоящото управление. Персоналните оценки за министър-председателя се разделят на три почти равни групи (32% положителни, 33% неутрални, 35% отрицателни). С тази подкрепа Б.Борисов остава най-одобряваният политически лидер, следван близко от Кр.Каракачанов (28%) и К.Нинова (27%). Всички останали партийни лидери, както парламентарни, така и извънпарламентарни, запазват твърде ограничена обществена подкрепа.  Изключително слабо остава доверието в главния прокурор и съдебната система, което години наред гравитира около едни и същи ниска нива. Очевидно нито една от противостоящите страни не е успяла да убеди общественото мнение в своята кауза, в резултат на което се задълбочава усещането за липса на ефективно правосъдие и справедливост. Интересна динамика е налице в отношението към полицията, доверието към която нараства с почти 10 на сто в сравнение с края на миналата година. Предвид силната поляризация на общественото мнение към нейната дейност, обаче, е още рано да се говори за обръщане на тенденцията. Мнозинството от министрите остават непознати за широката общественост. С най-висока популярност се ползва вицепремиерът Т.Дончев, който освен, че привлича подкрепа от различни политически симпатизанти, бележи и своеобразен „рекорд“ по ниска степен на неодобрение (едва 1.5%), съвършено нетипична за отношението към политиката и политическото у нас. С добри позиции са още Л.Павлова, Кр.Кралев, Кр.Каракачанов, Н.Ангелкова. Доминиращата проевропейска ориентация на мнозинството от българските граждани, както и сътресенията в ЕС около Брекзит, накланят везните на общественото мнение в посока към по-силна интеграция на България в структурите на ЕС. 48% са убедени, че България не може да разчита на ускорено икономическо развитие и превръщането й в част от т.нар. страни, движещи се на „първа скорост“, ако не влезе в Шенген и Еврозоната. 25% смятат, че не бива да се стремим към по-тясна интеграция с ЕС. Въпреки преобладаващото желание за по-тясна европейска интеграция, са налице сериозни различия в общественото мнение по отношение присъединяването към шенгенското пространство (50% одобрение) и към Еврозоната (32% одобрение). Същевременно, твърде малко хора са убедени в това до каква степен покриваме критериите за членство в Шенген – 24% смятат, че се справяме с охраната на границата като външна на ЕС, 3% – с утвърждаване върховенството на закона и правовата държава, 2% – с борбата с корупцията. Изводът, който се налага е, че освен усилията, които правителството полага да убеди европейските партньори в готовността ни за членство, ще трябва да извърши и реални действия в страната, за да спечели тези важни битки. Мнозинството от българите са позитивно настроени към предстоящото европредседателство на България. Всеки втори е на мнение, че то е много важно и страната трябва максимално да се възползва от него. 20% виждат в него чисто формален акт, а 8 на сто – не смятат, че трябва да му се обръща внимание. Начинът, по който Българя ще определи приоритетите си и авторитетът, който може да извоюва в този период, ще играят важна роля не само пряко за отношението към председателството, но и дългосрочно – за подкрепата към ускорена евроинтеграция. Предстоящият летен сезон и възстановяващият се предпазлив оптимизъм водят до сериозен (в сравнение с период от преди 5 години) ръст както в намеренията за почивка, така и за ремонтни домашни дейности. Всеки трети планира почивка в страната, 11% – в чужбина, 7% – посещения на музикални фестивали и концерти, 4% – по-активно спортуване. За мащаба на чисто човешкия аспект на емиграцията през последните десетилетия говори фактът, че всеки десети българин очаква лятото, заради среща с деца/близки, които живеят в чужбина. Ремонтните дейности са втората група, която бележи ръст – 5% ще извършат по-големи обновления, а 14% – по-малки подобрения в жилището си. 18% ще се занимават със селскостопанска работа, 7% – със сезонна работа за допълнителни доходи. Тревожният и силно отличаващият ни от европейските страни факт е, че под 1% планират каквито и да било активности за повишаване на образованието или квалификацията. Месец след поемане на управлението коалиционното правителство между ГЕРБ и Обединените патриоти има одобрение от 23% срещу 33% неодобрение – равнище, аналогично на това, от което стартира и „Борисов 2“. Нормално за началото на един управленски мандат, значителна част (44%) от хората все още не могат да изразят мнение за работата на кабинета. Към момента, отношението към него е силно повлияно от политическите симпатии: сред привържениците му се открояват избирателите на ГЕРБ, Обединените патриоти и частично – тези на Реформаторския блок. Сред най-ярките му противници са последователите на БСП и ДПС.  Премиерът Б. Борисов запазва съизмеримо с периода на предишното управление доверие от 32%. Що се отнася  до членовете на кабинета, първите мнения за работата им ги обособява в три групи:  Добре познати от предишните две правителства на ГЕРБ министри с положителна оценка за дейността: сред тях са вицепремиера Т. Дончев (индекс за дейността от 18.8%), министъра по председателството на България на Съвета на ЕС – Л. Павлова (индекс 12.3%) и спортния Кр. Кралев (11.1%), които оформят водещата тройка на възприеманите като най-успешни членове на кабинета. С добри позиции в челото на класацията е и министъра на отбраната Кр. Каракачанов (6.7%).  Министри, чиято работа все още не е позната на обществото, поради което малка част от хората изразяват мнение за тях. Това са най-голямата група от около 10 – 12 членове на кабинета.  Министри, ръководещи натоварените със силни обществени очаквания сфери: те не получават кредита, с който стартират други техни колеги. Преобладаващо критично е отношението към правосъдния министър Ц. Цачева (индекс от -13.2%), към икономическия Е. Караниколов (индекс -7.9%), към здравния Н. Петров (индекс -6.9%). Поредица реакции на вицепремиера В. Симеонов се посрещат критично от хората и му отреждат място сред най-малко успешните министри (индекс от -7.0%). Въпреки неподминаващата и България вълна на национализъм, приобщеността към ЕС се възприема като основен фактор, който може да гарантира сигурност в ситуацията на множеството глобални рискове и по-добро икономическо развитие за страната ни. Най-голяма част от българските граждани (48%) смятат, че България трябва да се присъедини към Шенген и еврозоната, за да бъде част от държавите с т.нар. „първа скорост” в ЕС. Одобрението (50%) за членство в Шенген доминира над неодобрението (23%). Както и част от ЕС обаче българското общество смята, че страната ни не изпълнява напълно критериите за членство в шенгенското пространство. 24% са на мнение, че се справяме успешно с охраната на границата като външна граница на ЕС срещу 38% на обратната позиция. Силно критично е мнението за осигуряване върховенство на закона и борба с корупцията: 2% до 3% смятат, че се справяме успешно срещу 70 и повече на сто, които оценяват това като неуспешно. Липсата на достатъчно информация и незапознатостта с ползите предизвикват сериозни притеснения от присъединяване на страната към еврозоната. Към днешна дата подобна стъпка подкрепят 32%, срещу 42% неодобрение. По-тясната интеграция в ЕС е един от въпросите, по които е налице съществено разминаване в позициите на отделните електорални групи. Категорични привърженици на сближаването с ЕС са симпатизантите на ГЕРБ и по-малките десни партии (РБ, Нова република). Обратно – сред противниците на тази теза се открояват избирателите на БСП, ДПС, Воля и Обединените патриоти. Предстоящото в началото на следващата година председателство от България на Съвета на ЕС среща по-сериозен обществен консенсус. 50% от българите (избиратели както на ГЕРБ и по-малките десни партии, така и на Обединени патриоти и Воля) смятат, че то е много важно и страната ни трябва максимално да се възползва от него. На обратната позиция остават единствено привържениците на БСП, възприемайки го за формалност, на която не трябва да се обръща внимание. Избирателите на ДПС в огромната си част не изразяват мнение по въпроса. Българските граждани виждат ангажиментите на България по председателството най-вече в извеждане и поставяне за обсъждане на важни за страната приоритети (43%) и предлагане на конкретни политики на равнище ЕС (35%). Външно-политическата активност на правителството в първите седмици от сформирането му получава общото одобрение на хората. Укрепването на позициите в рамките на ЕС обаче е свързано с решаване на вътрешно-политически проблеми (особено в осигуряване върховенство на закона и борба с корупцията), които както и в предишния мандат продължават да се възприемат като слабост на управлението. Именно това противоречие поляризира отношението към правителството като цяло и към отделни негови представители. Оценката за дейността на институциите потвърждава тенденцията към трайно ниско доверие в тях. Изключение прави единствено президентът Р. Радев, който от встъпването си в длъжност в началото на годината до момента запазва одобрение от 57% срещу 12% неодобрение.  44-то Народно събрание стартира мандата си с 15% положителни срещу 39% отрицателни оценки за първите седмици от неговата работа. Със същото равнище на доверие се ползва и председателят на парламента Д. Главчев – 16% положителни срещу 29% отрицателни оценки. Аналогични бяха мненията и за 43-то НС в началото на неговата работа. В сравнения с края на 43-ия парламент обаче, критичните оценки са намалели с почти 20 на сто.  Полицията е една от институциите, които успяват да възстановят загубено през последната година доверие. За периода от септември 2016 до юни 2017, одобрението за дейността й нараства от 17% до 26%, а неодобрението спада от 44% до 35 на сто.  Институциите на съдебната власт обаче продължават да страдат от дефицит на обществено доверие. Независимо от повишената през последните месеци активност от страна на прокуратурата, мнението за главния прокурор С. Цацаров остава преобладаващо критично – 8% положителни срещу 44% отрицателни оценки. Аналогично е и отношението към съда – 9% положителни срещу 49% отрицателни оценки. Близо три месеца след предсрочните парламентарни избори, ГЕРБ запазва устойчива електорална преднина пред БСП. Подкрепа за управляващите заявяват 25.7% от пълнолетните жители на страната, а с личен рейтинг от 32% Б.Борисов се откроява като най-одобрявания партиен лидер. Управляващите печелят симпатиите на младите и средни възрастови поколения в градовете. Неуспехът на БСП да спечели предсрочните избори и проявилите се вътрешно-партийни напрежения стопираха електоралния подем на социалистите, получен след президентския вот. Те успяват да запазят подкрепата на 19.6%, а председателят им К. Нинова – на 27% от българите, но за разлика от края на миналата година не разширяват влиянието си сред обществото. Обединените патриоти привличат 6.3% от избирателите, но отношението към лидерите им е силно противоречиво и респективно – крие риск от възможен отлив на подкрепа. Най-одобряван е лидерът на ВМРО Кр. Каракачанов (28% одобрение), значително по-нисък е рейтингът на В. Симеонов (13%) и В. Сидеров (7%). ДПС запазва устойчивите си позиции от 5.2% електорална подкрепа. Същото е и равнището на доверие в лидера му М. Карадайъ (6%). Воля е парламентарно представената партия, чиито позиции вече започват да се разколебават. Без да регистрират рязък спад, доверието и в партията (3.7%) и в лидера й В. Марешки (18%) плавно намаляват.  Подкрепата за по-малките десни формации – Реформаторски блок, „Да, България“, Нова Република – остава на равнището, което всяка от тях получи на последните избори. Склонни да гласуват за Реформаторския блок са 2.7% от пълнолетните жители на страната, за „Да, България“ – 1.5% и за Нова Република – 0.6%. Предстоящият летен сезон и възстановяващият се предпазлив оптимизъм водят до сериозен (в сравнение с период от преди 5 години) ръст както в намеренията за почивка, така и за ремонтни домашни дейности. Всеки трети планира почивка в страната, 11% – в чужбина. 4% от българите възнамеряват да се възползват и от двете форми на летен отдих. 7%, предимно представители на младото и средно поколение възнамеряват да прекарат лятото по-динамично, като посетят музикални фестивали и концерти, 4% – да спортуват по-активно. Всеки десети българин очаква лятото, заради среща с деца/близки, които живеят в чужбина – което ясно показва чисто човешкия и дълбоко психологически аспект на постоянната емиграция през последните десетилетия. Ремонтните дейности са втората група, която бележи ръст – 5% ще извършат по-големи обновления, а 14% – по-малки подобрения в жилището си. 18% ще се занимават със селскостопанска работа, 7% – със сезонна работа за допълнителни доходи. Тревожният и силно отличаващият ни от европейските страни факт е, че под 1% планират каквито и да било активности за повишаване на образованието или квалификацията. Обстоятелство, което вещае продължаващи трудности пред бизнеса да намира качествени и добре обучени кадри.", "date": "26.06.2017", "title": " Бойко Борисов е най-харесваният партиен лидер, ГЕРБ привлича най-много избиратели"}
{"url": "https://trud.bg/%d1%88%d1%83%d0%bc%d0%b5%d0%bd%d0%b5%d1%86-%d0%b5-%d0%b1%d0%b8%d0%bb-%d0%bf%d1%80%d0%b5%d0%b1%d0%b8%d1%82-%d0%b4%d0%be-%d1%81%d0%bc%d1%8a%d1%80%d1%82/", "text": "Шуменец на 42 г. е бил пребит до смърт тази нощ. Инцидентът е станал във вилната зона в местността „Смесе“ над града, научи „Труд“. Във вила е възникнал скандал, имало е сбиване и от мястото е успял да побегне Светослав Щерев, съобщи говорителят на окръжната прокуратура в Шумен прокурор Яна Николова. По-късно той е бил застигнат и бит на улицата, където е издъхнал. На мястото след 23,20 часа е била извикана и спешна помощ, но медици само са констатирали смъртта на окървавения мъж.  За инцидента има арестуван от полицията. Криминалисти продължават работата за изясняване на инцидента. Очаква се да бъде повдигнато обвинение на извършителя, а обстоятелствата ще бъда оповестени по-късно, казаха от прокуратурата.", "date": "26.06.2017", "title": " Шуменец е бил пребит до смърт\t\t\t"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b8%d0%b7%d0%b3%d0%be%d1%80%d1%8f-%d0%bd%d0%b0-%d0%bf%d0%b0%d1%80%d0%ba%d0%b8%d0%bd%d0%b3-%d0%b2-%d0%b1%d0%bb%d0%b0%d0%b3%d0%be/", "text": "  Кола изгоря на паркинг в центъра на Благоевград тази нощ, предаде  . Автомобилът избухнал в пламъци около 4 часа след полунощ. Огънят обхванал още една кола и микробус. Изгорялата кола е собственост на дистрибуторска фирма. Не е ясно дали техническа неизправност е причинила пожара или палежът е бил умишлен. Разследващите работят и по двете версии.         АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Автомобил изгоря на паркинг в Благоевград\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b0%d1%80%d1%83%d1%88%d0%b8-20-%d0%b3%d0%be%d0%b4%d0%b8%d1%88%d0%bd%d0%b0-%d1%82%d1%80%d0%b0%d0%b4%d0%b8%d1%86%d0%b8%d1%8f-%d0%b8-%d0%bd%d0%b5-%d0%be%d1%82/", "text": "Тази година Белият дом не беше домакин на традиционната вечеря ифтар по случай края на свещения за мюсюлманите месец Рамазан. С това американският президент наруши почти 20-годишната традиция, предаде „ „. Събитието беше организирано в Белия дом всяка година от времето, когато президент беше Бил Клинтън. То отбелязва края на Рамазана – периодът, в който мюсюлманите постят и се фокусират върху благородни каузи. Държавният секретар на САЩ Рекс Тилърсън също е отказвал молбата да организира приема множество пъти. Тръмп често е критикуван заради антиислямистката си риторика включително и по време на предизботната си кампания, когато призоваваше за разследване на американските джамии. Въпреки това президентът поздрави от свое име, от името на съпругата си Мелания и от това на американските граждани всички мюсюлманите за свещения им празник. Същото направи и Тилърсън. За първи път Белият дом е домакин на ифтара по времето на Томас Джеферсън през 1805 г. През 1996 г., когато Бил Клинтън е президент, а Хилари Клинтън – първа дама, традицията беше възобновена. От 1999 г. тя се провежда всяка година и е била посещавана от важни американски лидери и дипломати, които са мюсюлмани.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Тръмп наруши 20-годишна традиция и не отбеляза Рамазан"}
{"url": "https://trud.bg/%d0%b5%d0%ba%d1%81%d0%bf%d0%be%d0%bd%d0%b8%d1%80%d0%b0%d1%82-%d0%be%d1%80%d0%b8%d0%b3%d0%b8%d0%bd%d0%b0%d0%bb%d0%bd%d0%b8%d1%82%d0%b5-%d0%ba%d0%b0%d0%bc%d1%8a%d0%bd%d0%b8-%d0%bd%d0%b0-%d0%bd%d0%b5/", "text": "Оригиналните камъни, намерени при разкопките на Небет тепе в Пловдив,  ще бъдат експонирани пред туристите, като се спазват всички исторически пластове – праистория, римска епоха и средновековен период, стана ясно при старта на тазгодишния археологически сезон в града на тепетата. Той бе даден в понеделник от кмета на Пловдив Иван Тотев, директора на Регионалния археологически музей Костадин Кисьов, шефа на Общински институт „Старинен Пловдив” Минко Кафтански и директора на общинско предприятие „Градини и паркове” Стоян Алексиев. „Надявам се, този археологически сезон да е последният на Небет тепе и да имаме цялата необходима информация, за да подготвим проект за експонацията му. Работата по обекта ще се базира само на историческата истина. Имаме намерение да превърнем Небет тепе в един от задължителните обекти за посещение от туристи в Пловдив. Не се предвиждат никакви бутафории и кули извън историческата истина“, декларира градоначалникът Тотев. Тъй като обектът е със статут на паметник на културата от национално значение, директорът на Регионалния археологически музей Костадин Кисьов настоява Небет тепе да бъде оградено и достъпът до него да бъде контролиран, за да бъде опазено от събаряне на оригиналните камъни, драскане и от графити. От общинската управа обаче са категорични, че достъпът до Небет тепе, откъдето се открива страхотна гледка към северната част на Пловдив, ще остане безплатен за жителите и гостите на града. Предвижда се това лято да бъдат изчистени всички подстъпи към Небет тепе, включително и този откъм площад „Шахбазян”. Специална пътека с терасовидни площадки пък ще свърже Небет тепе с Арменската църква в Стария град. Общината и настоятелството на храмаработят заедно по проекта и са в процес на издаване на скици и съгласувателни процедури с Министерството на културата. „Предстои да разчистим южната крепостна стена до основите й, за да се види докъде продължава западният зид. Крепостта ще бъде основно изчистена и ще бъдат разкрити се  верната и източната й стена, чиито оригинални камъни, достигащи на места до 4 метра височина, ще бъдат показани”, уточни директорът на Регионалния археологически музей Костадин Кисьов. Той припомни, че в скалния масив на северната стена на Небет тепе е бил открит таен тунел от времето на Юстиниан Велики, пред който е възможно да е минавал апостол Павел. Разкопките на Небет тепе трябва да приключат до 15 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Експонират оригиналните камъни на Небет тепе в Пловдив, няма да има бутафорни кули"}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%bf%d1%80%d0%b8-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b0-%d0%bf%d1%80%d0%be%d0%b2%d0%b5/", "text": "Мъж е откаран в болница, след като се простреля при полицейска проверка в София. Инцидентът стана минути преди 12 ч. в района на ул.“Одрин“ и ул. „Пиротска“, предаде  . Полицаи спрели стара „Опел Астра” за проверка, свързана с наркотици. Водачът се заключил, извадил газов пистолет, насочил го към себе си и натиснал спусъка. Към момента не се знае какво е състоянието му, няма и точни данни какво е намерено в автомобила. По първоначални данни шофьорът е наркозависим. Огледите продължават, районът е отцепен от униформени.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Мъж се простреля при полицейска проверка в София"}
{"url": "https://trud.bg/%d1%84%d0%b8%d0%bb%d0%b8%d0%bf-%d0%ba%d0%b8%d1%80%d0%ba%d0%be%d1%80%d0%be%d0%b2-%d1%81-%d0%b3%d1%80%d0%b0%d0%bd%d0%b4%d0%b8%d0%be%d0%b7%d0%bd%d0%be-%d1%88%d0%be%d1%83-%d0%b2-%d0%b7%d0%b0%d0%bb%d0%b0/", "text": "България е част от тазгодишното световно турне на Краля на руската поп музика Филип Киркоров, който ще гастролира през месец септември у нас с шоу спектакъла «Я» (бел. Автора «Аз» в превод от руски)последователно в Русе, Варна, Бургас, Пловдив (зала «Колодрума» на 24 септември) и София. «Я» е високотехнологична програма, в която участват 80 артиста, подбрани с кастинги от цяла Русия. На сцената, окъпана в светлина, са позиционирани красиви, огромни, трансформиращи се крила и лед екрани с впечатляваща, концептуална визуализация. Спектакълът «Я» е с продължителност 150 минути, през които зрителите ще чуят освен хитсинглите и песните от новия албум на звездата, твърдят организаторите на турнето у нас, които гарантират незабравими изживявания на публиката в петте града. Впечатляващият международен екип, стоящ зад грандиозното шоу, включва режисьорите Франко Драгоне и Павел Брюно, създадали 5 проекта на Цирк Дю Солей и бляскавото шоу на Селин Дион «A New Day», американския хореограф Тони Теста, работил с Майкъл Джаксън, Джанет Джаксън, Кайли Миноуг, белгийския Архитект и дизайнер Маркос Винал,художника на осветлението Алан Лорти и френския музикален директор Иван Касар, работил с Лара Фабиан, Джони Холидей. Филип Киркоров е без съмнение най-успешният артист на руската музикална сцена, който поставя летвата все по-високо с всяка нова продукция. Най-продаваният, руски изпълнител за всички времена  никога не пропуска да спомене, че сърцето и душата му принадлежат на България, тъй като е роден на 30 април 1967 г. във Варна, в артистичното семейство на български певец от арменски произход и рускиня. Артистичната му кариера се отличава с триумфални победи, скандали, престижни награди и изпълнения на известни световни сцени – Madison Square Garden, Friedrichstadt Palace, Grand Theater, Jubilee Theater, Taj Mahal, Roy Thompson Hall, MGM Grand, Карнеги хол в Ню Йорк. Билетите за концерта вече се разпространяват в мрежата на  , централната каса на НДК, бензиностанции OMV, мрежите на Office1, Orange. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Филип Киркоров с грандиозно шоу в зала «Колодрума» в Пловдив на 24 септември\t\t\t"}
{"url": "https://trud.bg/%d0%be%d1%80%d0%b8%d0%b3%d0%b8%d0%bd%d0%b0%d0%bb%d0%bd%d0%b0-%d0%ba%d0%b0%d1%80%d1%82%d0%b0-%d0%bd%d0%b0-%d0%b4%d0%b8%d1%81%d0%bd%d0%b8%d0%bb%d0%b5%d0%bd%d0%b4-%d0%b1%d0%b5-%d0%bf%d1%80%d0%be%d0%b4/", "text": "Оригинална карта на Дисниленд от 1953 г. бе продадена на търг в Калифорния за сумата от 708 000 долара, предава Би Би Си. Ръчно направена, картата е дело на Уолт Дисни и художникът Хърб Раймън и разкрива визията, която Дисни е имал за увеселителния парк. Идеята зад създаването й е била да помогне в убеждаването на различни инвеститори, които да осигурят финансиране за Дисниленд. След като изпълнява функцията си, тя е дадена на служител, който я е съхранявал повече от 60 години. С цената си от 708 000 долара това е най-скъпата карта на Дисниленд продадена някога.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Оригинална карта на Дисниленд бе продадена на търг за 708 000 долара"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%ba%d0%be%d0%bd%d1%81%d0%b5%d1%80%d0%b2%d0%b0%d1%82%d0%be%d1%80%d0%b8-%d1%81%d0%b5-%d0%ba%d0%be%d0%b0%d0%bb%d0%b8%d1%80%d0%b0/", "text": "Британският премиер Тереза Мей сключи споразумение с лидерката на северноирландската Демократична юнионистка партия за подкрепа на правителство на малцинството на британските консерватори, предадe  . Церемонията се състоя на Даунинг стрийт 10 в Лондон, където Мей прие по-рано днес лидерката на юнионистите Арлин Фостър. Преди подписване на споразумението Мей и Фостър се ръкуваха пред камерите на медиите и се усмихнаха. Консервативната партия на Тереза Мей спечели само 318 места в британския парламент на изборите на 8 юни. Юнионистите получиха 10 места от общо 650 места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Британските консерватори се коалираха със северноирландските юнионисти"}
{"url": "https://trud.bg/%d0%bf%d0%be-%d0%bc%d0%b0%d0%bb%d0%ba%d0%be-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d0%bf%d0%be%d0%b2%d0%b5%d1%87%d0%b5/", "text": "За първите пет месеца на годината в Шуменско са станали 231 пътни произшествия, а за същото време на м.г. са регистрирани 327 катастрофи. Загиналите обаче, са 9 души, а през 2016 г. са били петима. Най-голям е броят на жертвите в общините Шумен, Хитрино и Нови пазар. Като участък с концентрация на тежки инциденти пътни полицаи определят първокласния път Русе – Варна от границата с област Разград до пътната връзка с магистрала „Хемус“. Заради това пътен контрол е засилен, набляга се на следенето на скоростта и неправилните изпреварвания, съобщават от пресцентъра на полицията. От началото на годината има бум на изловени шофьори с превишена скорост – установените нарушители са с 94% /4 158 водачи/ повече спрямо същия период на 2016 г. /2 140 нарушители/. По-голяма част са превишили скоростта с до 31 км/ч. Статистиката отчита и положителна тенденция – намаляват пияните зад волана и с до 1,2 промила са с 36% по-малко, а над този праг установените са с 21% отлив. С 11% по-малко са и хванатите неправоспособни водачи – 341 срещу 382-ма шофьори през миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " По-малко катастрофи в Шуменско, повече убити"}
{"url": "https://trud.bg/%d0%b6%d0%b5%d1%81%d1%82%d0%be%d0%ba%d0%be%d1%82%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b2-%d1%81%d0%be%d1%84%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8/", "text": "29-годишният мъж, убил приятелката си, не съжалява за извършеното, заяви директорът на СДВР Ивайло Иванов. Един от вероятните мотиви за деянието е изневяра от страна на приятелката, допълни полицейският шеф. Извършителят, който след убийството избяга и бе заловен в Созопол, казал, че като я е умъртвил й е помогнал да спре с тези пороци. Ивайло Иванов уточни, че лицето не е криминално проявено до този момент. „Починалата също няма криминални прояви. Предстои да бъде изяснено дали и тя е използвала наркотици“, каза Ивайло Иванов. Той поясни, че около 15 часа в събота в Трето районно са се явили свидетелите. „Убийството е станало в петък. На място са изпратени полицейски екипи, които потвърждават сигнала“, каза Иванов и допълни, че с помощта на бащата на извършителя е бил отворен апартаментът, където се е намирал трупът на момичето. „Установен е най-вероятният извършител“, каза той и уточни, че полицията в Созопол го е задържала в близост до джипа му. Директорът на СДВР благодари на своите колеги, тъй като извършителят е изключително жесток. „Имаме данни, че е употребявал наркотици, най-вероятно родителите са му помагали със средства. Джипът, с който се е предвижвал към морето, е закупен от неговата майка“, допълни още Ивайло Иванов. По думите на прокурор Емилия Русинова, ръководител на Софийска градска прокуратура, задържаният и жертвата живеели заедно от 2-3 месеца. „По изключително жесток начин е извършено убийството с множество удари по тялото, с метален стик, след което имало душене. Самият той е споделил, че за да спре страданията й, е забил нож в областта на врата, като освен забития нож има и дълбок прорез от средата на врата към гръкляна“, коментира Русинова. Тя посочи, че това е било почти като опит да се отреже главата на починалата. „Съседите са чули шума, виковете на момичето, малко по-късно обвиняемият се обадил на своя позната, приятелка“, съобщи прокурорът. Тя обясни, че под претекст да го закара до някъде с неговата кола приятелката му е отишла близо до адреса. Русинова поясни, че двамата са се качили в неговия апартамент и той е започнал да говори несвързани неща. По думите й обвиняемият е завел познатата си в стаята, където е лежало починалото момиче и свидетелката е видяла трупа, завит с одеяло. „Свидетелката успяла да се овладее и да запази самообладание, за да си тръгне от дома на обвиняемия. Преди да си тръгне видяла двата ножа, по които личало, че има следи от кръв, макар да е опитал да ги почисти. След това не е сигнализирала веднага органите на реда, тъй като е нормално да се притесни. Обадила се е на своя приятел, който е приятел и на обвиняемия. Той е бил извън София. Прибрал се е вечерта, поговорили са, след което са направили връзка с обвиняемия, опитали са се да го убедят, че трябва да се предаде“, каза тя. Прокурорът разказа, че обвиняемият ги е посетил същата вечер и са му казали, че ако не се предаде, ще сигнализират в полицията. „По-късно през нощта в петък срещу събота са се опитвали многократно да се свържат с него по телефона. По доказателствата и по данни от събраните в хода на разследването се установява, че още същата нощ обвиняемият е заминал за морето. По пътя около 2.00 часа е качил на стоп момче и момиче“, обясни прокурорът. Русинова посочи, че в началото на пътуването обвиняемият е бил мил и любезен с пътниците си. „Между 3.30 и 4.00 часа при село Зимница, Ямболско е спрял колата на магистралата под претекст, че трябва да отиде до тоалетната. Сложил е бокс на ръката си, извадил е момчето от колата и му е нанесъл удар“, обясни прокурорът. Прокурорът обясни, че момичето е успяло да избяга от колата. Емилия Русинова поясни, че и по това престъпление е е образувано досъдебно производство в Ямбол. Русинова допълни, че в резултат на активните действия на органите на реда обвиняемият е задържан в събота в Созопол. „Същият е привлечен за извършване на убийство и е задържан за 72 часа, предстои внасяне на СГС за искане на постоянна мярка „задържане под стража“, посочи още тя.", "date": "26.06.2017", "title": " Жестокото убийство в София: Задържаният убил приятелката си с метален стик и нож, по-късно пребил с бокс непознат"}
{"url": "https://trud.bg/%d0%bd%d0%b0%d0%b4-40-%d1%81%d0%b0-%d0%bb%d0%b8%d1%86%d0%b5%d0%bd%d0%b7%d0%b8%d1%80%d0%b0%d0%bd%d0%b8%d1%82%d0%b5-%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bd%d0%b0-%d1%82%d0%be%d0%ba/", "text": "Лицензираните доставчици на ел. енергия до момента са над 40. Голяма част от тях вече купуват и продават ток на Българската независима енергийна борса. 50 % от енергийния пазар е регулиран, битката за по-голям брой битови потребители и тяхното окрупняване ще бъде между доставчиците за останалите 50%. Либерализацията на енергийния пазар трябва да се случи за срок от 3 до 5 години. Това съобщи заместник-министърът на енергетиката Жечо Станков в Златни пясъци, където се провежда изнесено заседание на Комисията по енергетика към НС. Той припомни, че е публикуван докладът на Световната банка, която другата седмица трябва да отговори на въпросите на всички заинтересовани страни. Предстои до края на годината да се направят тотални промени в Закона за енергетика, които реално ще гарантират либерализацията на пазара. Държавата е намерила механизъм, с който да защити потребителите, ако попаднат на нелоялен доставчик.Този механизъм се нарича доставчик последна инстанция, който няма да остави съответния клиент без подаване на ел енергия, увери зам.-министърът. Според него цената на тока ще бъде пазарна, формирана от предлагането и търсенето, а не от решението на КЕВР за различните регулаторни периоди. Либерализацията на пазара ще се въвежда  плавно, тогава когато са осигурени уязвимите потребители.За тях се предвиждат финансови и нефинансови мерки, но човек , който има заболявания и е на животоспасяваща терапия например няма как да остане без ел енергия. През юли ще бъде обявена обществената поръчка за предпроектно проучване за газов хъб“Балкан“, съобщиха на заседанието от „Булгартрансгаз“. Общият размер на поръчката ще бъде по-малко от 2 милиона евро, като половината са осигурени от програмата „Свързана Европа“. По-точно 920 000 евро е грантовото финансиране от ЕК, припомниха от държавното предприятие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Над 40 са лицензираните търговци на ток\t\t\t"}
{"url": "https://trud.bg/15-%d0%b6%d0%b5%d1%80%d1%82%d0%b2%d0%b8-%d0%b8-22-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d1%83/", "text": "15 души загинаха, след като автобус с ученици се сблъска с камион в провинция Мендоса в Аржентина. Пострадалите при инцидента са 22. Трима са в критично състояние, още 8 – със сериозни наранявания, информира Шофьорът на автобуса е хоспитализиран. Според властите обаче, в момента на катастрофата е шофирал синът му, който е и сред загиналите. Учениците са се връщали към родния си град Сан Рафаел от планинския курорт Лас Ленас. Според очевидци, автобусът е увеличил скоростта си точно преди сблъсъка. Властите не отхвърлят и версията за технически нередности с превозното средство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " 15 жертви и 22 ранени, след като автобус се удари в камион в Аржентина"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bc%d1%83%d0%bb%d0%b5%d1%82%d0%b0-%d0%b2%d1%8a%d1%80%d0%bd%d0%b0%d1%85%d0%b0-%d0%bf%d0%b0%d1%80%d0%b8%d1%82%d0%b5-%d0%bd%d0%b0-%d0%b8%d0%b7/", "text": "Двама мъже, посредничили за извършване на телефонна измама, се принудиха да върнат 3 333 лв. на жертвата. 65-годишната съвестна жена от град Върбица, Шуменско, даде 1500 евро, спечелени в чужбина от дъщеря й и още 400 лв. от заплатата на мъжа си, след като повярва, че помага на полицейски служители да заловят мошеници. Измамата стана на 8 март, а преди дни парите са били върнати. С възстановяване на щетата мулетата Г.Ф. и А.И. са успели да сключат споразумение с прокуратурата. Районния съд във Велики Преслав е одобрил за всеки от 21-годишните мъже условна присъда 1 г. и половина затвор с 3-годишен изпитателен срок. Двете мулета са от град Омуртаг и това не е единственото им участие като „служители“ на телефонни измамници. Затова наказателното производство срещу тях е прекратено частично. Престъпният дует се провали и беше задържан след друга измама в град Велики Преслав, където пристигнаха с двуцветен автомобил, очевидец ги забелязал и запомнил част от регистрационния номер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Задържани мулета върнаха парите на измамена"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%bf%d1%80%d0%be%d1%82%d0%b5/", "text": "Протести срещу полицейското насилие прераснаха в сблъсъци със силите на реда. По съобщения на британски медии шестима полицаи са пострадали по време на неделните демонстрации в източните части на британската столица, а четирима протестиращи са били арестувани. Според в. „ “ четирима от пострадалите служители на реда са хоспитализирани с травми по главата вследствие на хвърлени предмети. Повод за недоволството е смъртта на 25-годишния чернокож британец Едир Федерико да Коста. На 15 юни полицията спира автомобил, в който е Да Коста и двама други души, като при инцидента властите използват сълзотворен газ и физическа сила срещу младия мъж. Той е докаран в болница в критично състояние и шест дни по-късно умира.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Шестима полицаи пострадаха при протести в Лондон"}
{"url": "https://trud.bg/%d0%b8%d1%80%d0%b0%d0%ba%d1%81%d0%ba%d0%b8%d1%82%d0%b5-%d1%81%d0%b8%d0%bb%d0%b8-%d0%be%d1%82%d0%b1%d0%bb%d1%8a%d1%81%d0%bd%d0%b0%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b0%d1%82%d0%b0/", "text": "Бойци на „Ислямска държава“ започнаха контраатака срещу иракските сили, обградили бастиона на групировката Мосул, но районът бързо е бил върнат под контрола на правителствените сили, предава  . Бойците на ИДИЛ са притиснати в малък район в Стария град на северния иракски град Мосул. Според наблюдатели, в момента протича финалната фаза на офанзивата срещу терористите в града. Офанзивата срещу тях в Мосул, най-големият градски център под контрола на групировката, започна на 17-ти октомври миналата година. Редом с правителствените сили срещу ИД се бият бойци на кюрдските пешмерга, сунитски арабски племенни бойци и бойци от шиитските милиции, подкрепяни по въздух от водената от САЩ коалиция. Миналата сряда бойците на „Ислямска държава“ взривиха Голямата джамия в Мосул – свещено за мюсюлманите място на 800 години, от което през 2014 г. лидерът на ИД ал-Багдади публично обяви създаването на ислямския халифат в Сирия и Ирак. Според иракските сили вандалският акт е знак за поражението на ИДИЛ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Иракските сили отблъснаха контраатака на „Ислямска държава“ в Мосул"}
{"url": "https://trud.bg/80-%d0%be%d1%82-%d1%85%d0%be%d1%80%d0%b0%d1%82%d0%b0-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d0%b6%d0%b8%d0%b2%d0%b5%d1%8f%d1%82-%d0%b2-%d1%82%d1%83%d1%85%d0%bb%d0%b5%d0%bd/", "text": "591 са панелните жилища в област Велико Търново към 31-ви декември 2016 г. Това сочат данните на „Статистически издвания – Велико Търново”.  Стоманобетонните сгради са 3 273 с 16 712 жилища, тухлените сгради – 70 405 с 96 280 жилища, а 15 150 жилища се намират в 15 002 сгради с друга конструкция.  В градовете 20% от жилищата се намират в панелни сгради, 18% в стоманобетонни, почти 58% – в тухлени и около 4% – в други. Същевременно в селата 78% от жилищата са в тухлени сгради, 19.6% в други и само 2.3% в панелни или стоманобетонни сгради.  По-голяма част от жилищата са с две и три стаи – 60.1% от всички жилища в областта, следвани от жилищата с четири и повече стаи – 34.0%, а едностайните са 5.9%.  Най-много жилища на 1 000 души от населението са регистрирани в общините Сухиндол – 979 и Елена – 843, а най-малко – в община Горна Оряховица – 531.  Най-висок среден брой лица на едно жилище е отчетен в община Горна Оряховица – близо 2, a най-нисък в община Сухиндол -1.  Най-голяма полезна площ на човек от населението e регистрирана в община Елена – 65.9 кв. м, следвана от община Сухиндол – 65.7 кв. м, а най-малка  в община Свищов – 39 кв. метра.", "date": "26.06.2017", "title": " 80 % от хората в Търновско живеят в тухлени сгради, панелките са едва 591"}
{"url": "https://trud.bg/%d0%bf%d1%8a%d1%80%d0%b2%d0%be-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%bd%d0%b0-%d0%b6%d1%83%d1%80%d0%bd%d0%b0%d0%bb%d0%b8/", "text": "Журналисти от Южна Корея са за първи път на официална визита в Пловдив, където в понеделник посетиха и разгледаха бъдещата Европейска столица на културата. Водената от президента на Журналистическата асоциация на Корея (ЖАК) Джунг Кю Сунг делегация от Далечния изток бе посрещната в Градския дом на културата „Борис Христов” от изпълнителния директор на фондация „Пловдив 2019“ Кирил Велчев, който запозна ююжнокорейските репортери с подготовката за провеждането на значимия културен форум през 2019 година. По-късно гостите се срещнаха и с ръководството на Международен панаир Пловдив, където се започнаха с с дейността на националния изложбен център и възможностите, които се предоставят за изложители от Азия. В края на визитата си под тепетата корейските журналисти ще посетиха новия туристически информационен център и разгледаха забележителностите на древния и вечен Пловдив. Посещението на корейски журналисти се осъществява в рамките на подписаното през 2015 г. Споразумение за сътрудничество между СБЖ и ЖАК. В шестчленната делегация са включени ръководители на журналистически дружества от Южна Корея. Тази година Асоциацията отбелязва 53 години от основаването си през 1964 г. Тя има около 10 000 членове, които са обединени в близо 200 дружества и представляват над 180 медии от Южна Корея. ЖАК издава седмичен вестник в 50 000 екземпляра, който се разпространява из цялата страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Първо официално посещение на журналисти от Южна Корея в Пловдив"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b6%d0%b5%d0%bd%d0%b0%d1%82%d0%b0-%d0%bf%d1%80%d0%b5%d0%b3%d0%b0%d0%b7%d0%b8%d0%bb%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%b2-%d0%bf%d0%bb/", "text": "40-годишната Катя Лерца, която на 13 май тази година прегази и уби с джипа си пътния полицай Делян Палазов на булевард „Санкт Петербург” в Пловдив, бе спипана зад волана без шофьорска книжка, тъй като свидетелството й за правоуправление на МПС бе временно отнето с постановление на Окръжна прокуратура. Пуснатата на свобода срещу парична гаранция от 10 000 лева убийца на пътя е била хваната от служители на Първо РУ на МВР-Пловдив в неделя вечерта малко след 18 часа в ново нарушение в района на стадион „Тодор Диев” и супермаркет „Билла” край Бетонния мост. Полицаите са й съставили акт за нарушение, че шофира без свидетелство за правоуправление и са й връчили предишно наказателно постановление, но не са я задържали, тъй като според сега действащите у нас законови разпоредби няма правно основание да се прибягва до подобна мярка. От Областна дирекция на МВР-Пловдив уточниха, че едва при следващо нарушение ще има основания Катя Лерца да бъде задържана и да бъде образувано досъдебно производство.", "date": "26.06.2017", "title": " Спипаха жената, прегазила полицай в Пловдив, да кара без книжка\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b7%d0%b0-72-%d1%87%d0%b0%d1%81%d0%b0-%d0%bc%d1%8a%d0%b6%d0%b0-%d0%bf%d0%be%d0%b4%d0%b0%d0%bb-%d0%bd%d0%b5%d0%b2%d0%b5%d1%80%d0%b5%d0%bd/", "text": "Георги Найденов, който подаде неверен сигнал за поставено взривно устройство на Летище София, е  задържан за срок до 72 часа. Постановлениението на Софийската районна прокуратура е от 25 юни. Найденов е привлечен като обвиняем за престъпление по чл. 326, ал. 1 НК, за което е предвидено наказание „лишаване от свобода“ до две години. В хода на разследването, водено под надзора на Софийската районна прокуратура, е установено, че на 23.06.2017 г., около 22,40 ч. Георги Найденов позвънил от мобилен телефон на тел. 112. Същият заявил пред дежурен оператор, че на Летище София има поставена бомба. Във връзка с подадения от Найденов сигнал незабавно на място са пристигнали екипи на СОБТ-МВР, които, заедно със служители на ГПУ-София, са извършили проверка за наличие на взривно устройство, като такова не е било установено. За времето на извършването на проверката достъпът и до двата терминала на летището е блокиран, като намиращите се там лица са били изведени от сградите. Разследването по делото продължава.", "date": "26.06.2017", "title": " Задържаха за 72 часа мъжа, подал неверен сигнал за бомба на Летище София\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d1%81%d0%bf%d0%be%d1%80%d0%b8-%d0%bf%d1%80%d0%b8%d0%b5%d0%bc%d0%b0-%d0%bd%d0%b0-%d0%bf%d1%8a%d1%80%d0%b2%d0%be/", "text": "Софийска градска прокуратура (СГП) внесе протест в Административния съд срещу Системата за прием на ученици в 1 клас в общинските училища в столицата. Съдът ще трябва да се произнесе за законността на разпоредба от системата, която бе приета от Столичния общински съвет на 23 февруари. Съгласно чл. 9 от Системата за прием при голям брой кандидати за първи клас, всяко училище, по решение на Педагогическия му съвет, може да приеме до три свои, допълнителни критерии за прием, различни от общо установените.  С това, според прокуратурата, СОС е разширил без правно основание възможността за прием на ученици, което представлява грубо нарушение на Закона за предучилищното и училищно образование и Наредбата за организация на дейностите в училищното образование. По този начин се създават условия за възникване на закононарушения, свързани с въвеждане на единни критерии за прием на учениците в първи клас във всички общински училища на територията на СО, аргументираха се още от СГП. На базата на тези основания СГП е поискала от съда отменянето на Системата за прием на ученици в първи клас в общинските училища на територията на Столична община. В неделя министърът на образованието Красимир Вълчев обясни, че нови правила за прием ще има от следващата година.", "date": "26.06.2017", "title": " Прокуратурата оспори приема на първолаци в София\t\t\t"}
{"url": "https://trud.bg/%d0%b5%d1%82%d0%be-%d1%8f-%d1%85%d0%b5%d1%80%d0%b0-%d0%ba%d0%be%d1%8f%d1%82%d0%be-%d0%be%d1%82%d0%ba%d1%80%d0%b8-%d1%82%d1%80%d0%b8-%d0%ba%d0%b8%d0%bb%d0%b0-%d0%bc%d0%b0%d1%80%d0%b8%d1%85%d1%83%d0%b0/", "text": "Митничари от Лом с куче откриха тайник с марихуана в автомобил на моста при Видин – Калафат, съобщиха от Агенция „Митници”. В събота в района на Граничният пункт Дунав мост 2 мобилен екип на Митница Лом със съдействието на  служители от  Граничния полицейски участък – Видин спрели за проверка излизащ от страната лек автомобил „Ситроен” с българска регистрация.  Колата управлявал  63-годишен български гражданин, който пътувал за страна от ЕС. При извършената проверка за наркотици  служебното куче Хера сигнализирало, че в багажника има наркотични вещества. Митничарите започнали щатен обиск и открили допълнително изграден в колата тайник от метални тавички. В тях са намерени 4 пакета  марихуана с общо тегло 2810 грама. По случая е образувано досъдебно производство, което се води под надзора на Окръжна прокуратура –  Видин. Трафикантът на дрогата е задържан с прокурорска мярка „задържане под стража“ за 72 часа. Предстои прокуратурата да внесе искане за постоянното му оставане в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Ето я Хера, която откри три кила марихуана в тайник на кола"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b8%d0%bc%d0%b0%d1%82-%d0%be%d1%81%d0%bd%d0%be%d0%b2%d0%b0%d0%bd%d0%b8%d1%8f-%d0%b7%d0%b0-%d0%bf/", "text": "Полицаите са в пълното си право и имат основания за протест, надявам се да не се спрат след днешното арогантно отношение на правителството към тях. Това каза лидерът на БСП Корнелия Нинова по време на брифинг в централата на партията. „Не приемаме премиерът Борисов да прехвърля отговорности, защото трима министри от ГЕРБ години наред управляват министерството: Цветан Цветанов, Румяна Бъчварова, Валентин Радев. Това състояние на МВР се дължи на техните промени в Законите, на реформата „Бъчварова“, заяви лидерът на БСП. „Днес министърът на вътрешните работи е казал, че не иска да му се поставят условия, а да му се дадат аргументи за техните искания. Ще ви запозная със съдържанието на един документ, който представлява точно такива аргументи и то подписани от министър Радев. Говоря за открития доклад на министър Радев до КСНС, който се проведе при президента“, каза Нинова. По думите ѝ в него той казва, че е необходимо да се предвиди увеличение на основните месечни възнаграждение на служителите на МВР и е поискал 300 млн. лв. допълнителни. „Същият министър, който днес търси аргументи от полицаите“, коментира Нинова. Лидерът на БСП цитира, че в доклада пише още, че ограниченият бюджет на МВР ще доведе до непълно обезпечаване на реалните материални потребности на структурите и недостатъчното кадрово обезпечаване. „Ето му ги аргументите, които той днес очаква от полицаите, подписани от него“, заяви Нинова. Предложението на ГЕРБ за Анкетната комисия за превъоръжаването изглежда като това кабинетът „Борисов“ 3 да разследва „Борисов“ 2 и звучи като виц. Това каза още лидерът на БСП Корнелия Нинова. „Комисията, която е извършила подреждането на офертите за закупуване на въоръжение, е назначена от кабинета „Борисов“ 2. Същата комисия до края и по време на служебния кабинет е взела това решение. Тази димка изглежда така – „Борисов“ 3 ще разследва „Борисов“ 2, заяви Нинова. Тя поясни, че служебният кабинет не е взел окончателно решение, а е разгледал подреждането на офертите и е оставил взимането на решение на следващия кабинет. „На 23 юни премиерът в Брюксел пред премиера на Швеция заявява, че започват преговори с „Грипен“, ако си го спомняте. Вчера, една седмица по-късно, ГЕРБ обявяват, че искат Анкетна комисия със съмнения за корупция по това решение и с намек за натиск, оказан от президента Радев, за да се вземе това решение“, коментира Нинова. „Какво се случи през тази една седмица? Кое е това събитие, което е обърнало така нещата?“, попита лидерът на БСП. „За нас е само едно – изказването на президента Радев, че политическата класа няма воля да се бори с корупцията, че поема инициативата“, каза Нинова и поясни, че президентът е подкрепен от нея публично вчера. Очевидно волята на президента Радев за борбата с корупцията, подкрепен от БСП в парламента, е причината да се обърнат така нещата. Страхът от президента Радев и подкрепата, която получава, да се стигне до края, да се водят разследвания и да се търси отговорност на политическия елит за всички години на Прехода е това, което продиктува тази анкетна комисия в парламента“, заяви Нинова. Според нея е крайно време политическите фигури, специалисти и професионалисти, не на думи, а с действия да започнат и да доведат битката с корупцията до края, особено по високите етажи на властта. „Дотук бяха приказки. Румен Радев има нашата подкрепа за това“, заяви лидерът на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Нинова: Полицаите имат основания за протест, надявам се да не спрат след днешното арогантно отношение към тях\t\t\t"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bd%d0%b0%d1%80%d0%ba%d0%be%d0%b3%d1%80%d0%b0%d0%b4%d0%b8%d0%bd%d0%b0%d1%80-%d0%be%d1%82%d0%b3%d0%bb%d0%b5%d0%b6%d0%b4%d0%b0%d0%bb-%d0%bc%d0%b0%d1%80%d0%b8%d1%85/", "text": "36-годишен наркоградинар ще се изправи на 30 юни пред Варненския окръжен съд по три обвинения за престъпления, свързани с наркотични вещества, съобщиха от пресцентъра на Апелативната прокуратура. Стоян Р. завъртял нелегалния бизнес с отглеждане на марихуана през пролетта на 2015 г. За целта преустроил апартамента си в кв. Възраждане в оранжерия и си купил по интернет семена. За една година Стоян успял да отгледа реколта. Спипали го през май 2016 г., след като служители на „Енерго Про“ установили, че апартаментът е включен неправомерно към мрежата. След като премахнали нелегалните кабели, електромерът на уж необитаемото жилище започнал да се върти с бясна скорост. Техниците решили да проверят дали той е изправен и спрели тока. Тогава от апартамента се разнесла остра миризма на „трева“. Служителите включили отново захранването, след като се уверили, че електромерът е в ред. Пред очите им за кратко време в топлия ден той навъртял още 5 киловатчаса. Затова викнали полиция. Униформените отключили жилището е се натъкнали на Стоян, който се опитвал да изгори част от продукцията си във фурната. Вътре били намерени 166 растения марихуана, семена, саксии, близо 800 грама суха „трева“ за около 5000 лв. и 7 таблетки екстази, които според подсъдимия били за лична употреба. Ако бъде признат за виновен, Стоян Р. може да бъде наказан с лишаване от свобода от 2 до 8 г. и глоба от 5000 до 20 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Съдят наркоградинар, отглеждал марихуана с  краден ток"}
{"url": "https://trud.bg/%d0%b4%d0%b0%d0%b9%d1%82%d0%b5-%d0%b2%d1%80%d0%b5%d0%bc%d0%b5-%d0%bd%d0%b0-%d1%82%d1%8f%d0%bb%d0%be%d1%82%d0%be-%d0%b4%d0%b0-%d1%81%d0%b5-%d0%ba%d0%bb%d0%b8%d0%bc%d0%b0%d1%82%d0%b8%d0%b7%d0%b8%d1%80/", "text": "Тъй като цяла година сме стояли на работното си място, преди да отидем някъде на почивка през лятото, е добре да дадем няколко дни на организма да се климатизира. Тялото трябва постепенно да се излага на въздух, слънце и вода, да не се втурваме веднага към ледените напитки и да внимаваме с климатиците. В противен случай рискуваме да се сдобием с простуда, която да провали почивката ни. Това са част от съветите на д-р Светлана Павлова, специалист по вътрешни болести, обща медицина, клинична хомеопатия и Шуслеров терапевт в гр. Велико Търново, с над 31-годишен професионален стаж. Ако все пак се простудим, много подходящи в такива ситуации са хомеопатичните лекарства. Можем да си помогнем с някой от комплексните медикаменти (които включват няколко активни съставки) за простуда и грип като Инфлуцид например. Можем да използваме и различни хомеопатични монопрепарати, в зависимост от индивидуалните оплаквания и симптоми. Ако простудата е вследствие на влага след къпане в морето или басейна, подходящото лекарство е Дулкамара D6. При преохлаждане от студен вятър – Натриум сулфурикум D6, а от климатик – Хепар сулфурис D10.  При зачервено и болезнено гърло д-р Павлова препоръчва Беладона D6 или комплексния препарат Тонзилотрен. „Хомеопатията е чудесна с това, че започва да действа още при първи симптоми. Когато клиничната картина е по-изявена и заболяването е в самото начало, приемът на хомеопатичните лекарства трябва да бъде по-начесто. Съответно с подобряване на симптомите той постепенно се намалява и остава 1-2 дни, след като оплакванията напълно отшумят. Освен това хомеопатията може да се прилага успоредно с традиционни лекарства, в случай на усложнение на състоянието, с витамини, пробиотици”, разказва д-р Павлова. Тъй като започна летният сезон, вече зачестиха и ентеровирусните инфекции. Те са много разпространени по нашето Черноморие, като обичайно пикът им е в началото на месец юни и към края на август. Най-често засягат малките деца и протичат с температура, гадене, коремни болки, повръщане, понякога с диария. Тези вируси са много устойчиви в околната среда, заразата става изключително лесно и почти всички деца между 3 и 5 г. веднъж годишно прекарват такава инфекция. „А нейната тежест зависи от локалния и общия имунитет на детето. Тези инфекции протичат изключително тежко при малчуганите на възраст от 3 месеца до 2 г., защото терморегулаторната, имунната система, локалният имунитет на храносмилателния тракт все още не са достатъчно добре развити. Затова винаги съветвам моите пациенти с малки бебета да не ги водят на море преди 2-годишна възраст”, обяснява специалистът. Особено сериозни са ротавирусните инфекции, които също са много активни през лятото. При тях има голяма опасност от дехидратация, електролитен дисбаланс, метаболитни нарушения, понякога се налага болнично лечение. А дори да се прекарат по-леко, оказват влияние върху общия имунитет на детето и следващата година, вместо то да се е закалило на морето и да бъде здраво, боледува много често. От няколко месеца насам ваксината срещу ротавирусните инфекции е безплатна и лекарят призовава родителите да поискат повече информация от педиатъра на детето относно ваксинирането. За да се избегнат подобни неприятни изненади, д-р Светлана Павлова препоръчва на всички свои пациенти, които тръгват на почивка, през цялото време да приемат някакъв пробиотик, за да се повиши имунитетът на чревната лигавица. А ако все пак се сдобием със стомашно-чревна вирусна инфекция? „Много е важно първо да овладеем повръщането, след това диарийния синдром, да се започне рехидратация на организма чрез приема на течности през устата. При всички случаи все пак трябва да се потърси лекарска помощ”, обяснява стъпките д-р Павлова. Като първа помощ можем отново да използваме хомеопатични лекарства. При стомашно-чревни нарушения, в зависимост от симптомите и причините, специалистът препоръчва да не тръгваме към ваканционното място без няколко монопрепарата. Арсеникум албум D12 помага, когато стомашно-чревните проблеми са причинени от хранително отравяне вследствие на консумация на застояла или развалена храна, в която са се развили ентеровирусни токсини. Окубака D6 е медикамент, съдържащ извлек от кората на африканско дърво. Древните африкански племена са я използвали превантивно, когато са си ходели на гости и не са били уверени в добронамереността на домакините, разказва д-р Павлова. Това лекарство е добре винаги да бъде в багажа ни, когато пътуваме към някоя екзотична дестинация, защото е подходящо за лечение на остри гастроентерити, хранително натравяне или непоносимост към непознати храни. При повръщане изборът на лекарство също зависи от симптомите. Ипекакуана D6 при гадене и повръщане, когато видът на езика е чист. Фосфор D10 е особено подходящ при пациенти, които изпитват жажда, но дори при най-малкия прием на вода им се гади и реално не могат да я приемат. А в случай, че детето се разболее и родителите не са сигурни точно кое симптоматично лекарство да дадат, при стомашно-чревни нарушения, протичащи с гадене, повръщане, диария, подходящ избор е Гастрокинд, съчетан с пробиотик. Тази терапия ще повлияе симптомите и ще намали тежестта на протичане на инфекцията. Тъй като има много изкушения на морския бряг, д-р Павлова предупреждава да сме изключително внимателни с храненето. Когато отидем на ваканционното място, първите храни, които приемаме, е добре да бъдат варени или добре изпечени. Никакви сурови продукти, купуване на ястия от сергии или непроверени заведения, прием само на минерална вода. А ако опитваме нетипични храни, трябва да се ограничим със само една за деня. Спазване на добра лична хигиена, въпреки че това не винаги може да ни предпази, защото вирусите са много устойчиви във външната среда. „Подготовка с някой от комплексните хомеопатични препарати, прием на пробиотик, разумен диетичен режим са една добра предпоставка да прекараме отпуската на морския бряг, а не в болничното заведение на системи или тоалетната на хотелската стая или болница”, е опитът на специалиста от гр. Велико Търново.", "date": "26.06.2017", "title": " Дайте време на тялото да се климатизира, преди да отидете на плажа"}
{"url": "https://trud.bg/63-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%be%d0%ba%d0%b5%d1%80-%d1%81%d0%b5-%d0%bf%d1%80%d0%b5%d0%b1%d0%b8-%d1%81-%d1%85%d0%be%d0%bd%d0%b4%d0%b0-%d0%ba%d1%80%d0%b0/", "text": "63-годишен рокер се преби в неделя около 17.40 часа на булевард „Марица-юг” в Пловдив с мотоциклета си „Хонда” заради движение с несъобразена с пътната настилка скорост. Мотористът изхвърчал през разделителната ивица на булеварда от южната страна на река Марица и паднал в лентата за насрещно движение. Пострадалият е настанен в Университетска болница „Свети Георги” без опасност за живота.  Взета му е кръвна проба за алкохол. Произшествието е отработено по административен ред от служители на сектор „Пътна полиция”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " 63-годишен рокер се преби с „Хонда” край брега на Марица"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%b2-%d1%85%d0%b0%d1%81%d0%ba%d0%be%d0%b2%d0%be-%d1%80%d0%b0%d0%b7%d1%87%d0%b8%d1%81%d1%82%d0%b8-%d0%b8%d0%b7%d0%be%d1%81%d1%82%d0%b0%d0%b2%d0%b5/", "text": "Десетки стари автомобили, изоставени по паркинги и тротоари в Хасково, отидоха за скрап. Крайната мярка е предприета от кметството срещу собствениците на стари леки коли, които въпреки предупрежденията не са ги отстранили. Критериите, по които от общината преценяват дали да вдигнат даден автомобил са дали е минала на технически преглед в последните две години, дали се е плащало застраховка. Гледат се и видимите белези – ако няма куми и не е в движение, значи е изоставена. Всички вдигнати принудително автомобили отиват за скрап. Печалбата от разфасоването им ще бъде за частна фирма. Неплатените данъци и глоби обаче остават за сметка на собствениците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Общината в Хасково разчисти изоставените и стари автомобили от улиците"}
{"url": "https://trud.bg/93-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b0%d1%80%d1%82%d0%b8%d0%b7%d0%b0%d0%bd%d0%b8%d0%bd-%d0%bf%d0%be%d1%87%d0%b5%d1%82%d0%b5-%d0%b1%d0%b8%d1%82%d0%ba%d0%b0-%d0%b2-%d0%b1%d0%b0%d0%bb/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " 93 годишен партизанин почете битка в Балкана през 1944 г."}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d0%b5%d1%86-%d0%bf%d0%be%d0%bc%d0%bb%d1%8f-%d0%b4%d0%b2%d0%b5-%d0%bf%d0%b0%d1%82%d1%80%d1%83%d0%bb%d0%ba%d0%b8/", "text": "69-годишен британски гражданин удари два патрулни автомобила, паркирани пред Районното управление на полицията във Велико Търново. Инцидентът е станал около 16 часа в понеделник, като все още се изясняват причините за него. На място е извикан преводач и е взета кръвна проба от англичанина за алкохол. Тестът с дрегер е отрицателен. Предстои чужденецът да бъде изследван и за наркотични вещества. Британецът е шофирал джип „Опел Фронтера“. В злополучния ден пристигнал в старата столица от павликенското село Емен, където има къща. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Британец помля две патрулки"}
{"url": "https://trud.bg/%d0%b5%d0%ba%d1%81%d1%85%d1%83%d0%bc%d0%b8%d1%80%d0%b0%d1%82-%d0%be%d1%81%d1%82%d0%b0%d0%bd%d0%ba%d0%b8%d1%82%d0%b5-%d0%bd%d0%b0-%d1%81%d0%b0%d0%bb%d0%b2%d0%b0%d0%b4%d0%be%d1%80-%d0%b4%d0%b0%d0%bb/", "text": "Испанският съд наредил да бъде извършена ексхумация на останките на Салвадор Дали, след като жена, която твърди, че е дъщеря на световноизвестния художник, е подала иск за бащинство, предава AFP. Съдът в Мадрид съобщи в понеделник, че ексхумацията има за цел да „вземе проби от останките му, за да определи дали е биологичен баща на жена от Херона (в североизточна Испания), която е заявила, че е призната дъщеря на художника“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Ексхумират останките на Салвадор Дали заради иск за бащинство"}
{"url": "https://trud.bg/%d0%b1%d1%83%d1%81-%d1%81-%d0%b4%d0%b8%d0%bd%d0%b8-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%b2-%d1%82%d1%8a%d1%80%d0%bd%d0%be%d0%b2/", "text": "Микробус натоварен с дини и пъпеши се запали в движение на ул. „Магистрална“ в района на Бирената фабрика във Велико Търново. При инцидента няма пострадали. Возилото е с търговишка регистрация и е пътувало за Попово. Докато автомобилът минавал под мост в района на Южния пътен възел, започнал силно да дими. Шофьорът слязъл, но за секунди пламъците обхванали цялото возило. Огнеборците са се отзовали за минути на мястото на произшествието. Техническа неизправност е най-вероятната причина за пламъците.  Изгорели са част от кабинета и двигателния отсек. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Бус с дини се запали в движение в Търново"}
{"url": "https://trud.bg/%d1%81%d0%bb%d0%b0%d0%b2%d0%b5%d0%b9-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b7%d0%bb%d0%b0%d1%82%d0%bd%d0%b0-%d0%b3/", "text": "Ангелогласеният „славей” от Монтана Клавдия Китанова спечели 14-ия международен франкофонски фестивал „Златен ключ 2017” и си тръгна с уникална златна гривна от Градския дом на културата „Борис Христов” в Пловдив, след като спечели журито с емоционално изпълнение на песен на Селин Дион в акомпанимент на китара на Антон Яначков. Заместник-кметът на Пловдив Розалин Петков връчи за пета поредна година авторската изработка на майстора бижутер на победителката в най-големия музикален форум на Балканския полуостров за мелодични шансони, като 27-годишната певица от Монтана успя да победи във финалния тур шестте си български конкурентки и да спечели най-много овации на публиката по време на гала-концерта в третия ден на фестивала. Савина Стоянова от Пловдив изпя песен на Зас, съгражданката й Христина Неделева изпълни хит на Женифер, а третата представителка на града домакин Михаела Жилкова  –  песен на Селин Дион. Българката с френско име Камий Ренге избра песен на Захо, Симона Рускова от Търговище заложи на евъргрийн на Лара Фабиан, а Ивана Муцкова изпълни   песен на Жак Брен. Извън конкурсната програма публиката видя и изпълнение на младата и талантлива пловдивска надежда Василена Караманлиева. Докато компетентното международно жури заседаваше, във втората част на концерта се изявиха носителите на голямата награда от предходните издания, сред които Нели Солакова, Любомира Бекирова, тенорът Евгений Лисенко, както и миналогодишната лауреатка Марина Спасова. Към тях се присъединиха и международните гости – талантливи изпълнители, носители на първи награди от аналогичен конкурси, проведени в Румъния, Русия, Словакия и Украйна. За първи път, Алианс Франсез България даде две награди извън регламента – първата на Олга Василенко от Украйна за най-дългогодишен участник, а втората на Василена Караманлиева – за млада надежда. Наградата на публиката – сребърна монета „Българска роза“, спечели Ивана Муцкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " „Славей” от Монтана спечели златна гривна и конкурса „Златен ключ 2017” с песен на Селин Дион"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%be%d1%82%d0%bc%d1%8f%d0%bd%d0%b0-%d0%bd%d0%b0-%d1%80%d0%b0%d0%b7%d0%bf%d0%be/", "text": "Софийска градска прокуратура внесе протест в Административен съд София-град против разпоредби от Системата за прием на ученици в общинските училища на територията на Столична община, приета от Столичен общински съвет с решение от 23.02.2017 г., съобщават от Прокуратурата. Съгласно чл. 9 от Системата за прием при голям брой кандидати за първи клас, всяко училище, по решение на Педагогическия му съвет може да приеме до три свои, допълнителни критерии за прием, различни от общо установените. С това Столичен общински съвет (СОС) е разширил без правно основание възможността за прием на ученици в първи клас, което представлява грубо нарушение на Закона за предучилищното и училищно образование и Наредбата за организация на дейностите в училищното образование, въз основа на която е разработена и приета от СОС Системата за прием. По този начин се създават условия за възникване на закононарушения, свързани с въвеждане на единни критерии за прием на учениците в първи клас във всички общински училища на територията на СО. Въвеждането на това правило дава възможност да се създават всякакви критерии от отделните училища, с които да се наруши принципа на единност в приема на ученици, нарушаване гаранцията за равнопоставеност на всички кандидат – първокласници и невъзможност за контрол върху процеса на общия прием на ученици в първи клас в училищата на територията на СО. Излизането извън определените законови рамки на критериите в случаите „при голям брой кандидати за прием в първи клас“, дадени в разпоредбата на чл. 43 от Наредбата води до незаконосъобразност на разпоредбата на т. 9 от Системата. На основание гореизложеното и в изпълнение на законовите си правомощия СГП е поискала от съда прогласяване нищожността на разпоредбата от Системата за прием на ученици в първи клас в общинските училища на територията на Столична община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Прокуратурата поиска отмяна на разпоредба за прием в 1-ви клас в София"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%b8%d0%b7%d0%bd%d0%b0%d0%b5%d0%bc-%d0%b0%d0%bd%d0%b5%d0%ba%d1%81%d0%b8%d1%8f%d1%82%d0%b0-%d0%bd%d0%b0-%d0%ba/", "text": "Френският президент Еманюел Макрон заяви, че Франция отказва да признае руската “анексия” на украинския полуостров Крим, предаде АФП. След разговори с украинския си колега Петро Порошенко в Елисейския дворец Макрон подчерта, че Париж е ангажиран със суверенитета на Украйна в признатите й граници. Срещата на двамата лидери идва след визита на руския президент Владимир Путин в събота в Крим, която предизвика гневна реакция от страна на Киев. Самият Путин също се срещна с Макрон в Париж в края на миналия месец, но във Версай, а не в Елисейския дворец.", "date": "26.06.2017", "title": " Макрон:  Няма да признаем анексията на Крим"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5-%d0%bc%d1%8a%d0%b6-2-%d0%b3-%d1%81%d0%bb%d0%b5%d0%b4-%d0%b8%d0%b7%d1%87%d0%b5%d0%b7/", "text": "РУ-Шумен издирва Мустафа Шемседин Мустафа на 35 г. от шуменското село Венец. Молбата за издирване е депозирана от брат му. Той пояснява, че за последно двамата се видяли на погребението на баща им, което било на 26 март 2014 г. Оттогава Мустафа е в неизвестност за близките си. Преди това бил споделял, че възнамерява да отиде във Варна, но не е уточнил къде ще работи и живее. Роднините правили опит да го търсят и на мобилния му телефон, но отговарял друг човек. Мустафа Шемседин Мустафа е висок около 175 см., със слабо телосложение, продълговато  мургаво лице, кафяви очи, къса тъмна коса с челно оплешивяване, гъсти тъмни вежди, чип нос. Според близките е слабо грамотен, сговорчив и лесно осъществява контакти. От полицията умоляват всички, които имат информация за местонахождението или са го виждали, да подадат сигнал на телефон 112 или в най-близкото полицейско управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Обявиха за издирване мъж 2 г. след изчезването"}
{"url": "https://trud.bg/%d0%b4%d0%b2%d0%b5-%d0%b6%d0%b5%d0%bd%d0%b8-%d0%bd%d0%b0-%d1%81%d1%80%d0%b5%d0%b4%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb/", "text": "Две жени на средна възраст са приети в пловдивска болница след произшествие на главен път Пловдив – Карлово, станало в неделя около 15.10 часа в участъка между село Черноземен и разклона за село Калояново. Лекият автомобил „Ситроен”, с който пътували двете, излязъл вляво извън пътното платно и се преобърнал. Под лекарско наблюдение са оставени 55-годишната шофьорка и 53-годишна пътничка. Няма данни за употреба на алкохол. Катастрофата настъпила поради загуба на контрол над автомобила. Случаят е отработен по административен ред от служители на РУ на МВР– Хисаря. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Две жени на средна възраст в болница след преобръщане със „Ситроен”"}
{"url": "https://trud.bg/%d0%bd%d1%83%d0%b6%d0%bd%d0%b8-%d1%81%d0%b0-15-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%81%d0%bf%d0%b5%d1%88%d0%b5%d0%bd-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%85%d1%83%d0%b4/", "text": "Уникалната сграда на Художествената галерия „Борис Денев” в живописната местност Боруна във Велико Търново „плаче” за спешен ремонт. От години в постройката се просмукват влага, мухъл и подпочвени води, които я съсипват.  Водата подкопава основите и често наводнява подземния етаж. Директорът  Николай Сираков е сериозно притеснен за състоянието на храма на изкуството.  Оказва се, че приземният етаж е постоянно мокър. Водата преминава през външния паваж и прониква в залите през стените. Влагата замръзва през зимата и фугите се разширяват още повече. Дори основното стъпало на главния вход е изместено. Според Сираков водата спешно трябва да бъде отклонена чрез дренажна система, хидро изолация или така наречения „Английски двор”. Всичко обаче е свързано с много средства и вероятно ще се наложи галерията да бъде затворена по време на евентуалния ремонт. Проблеми има и с водопровод в приземния етаж, който всеки момент може да се спука, защото е силно амортизиран. „Не съм експерт и не съм правил точни изчисления, но са нужни поне 1,5 млн.лв за ремонт. Необходимо е да се направи отводняване, да се подмени дограмата. Нужно е вътрешно саниране на постройката, защото отвън е облицована с редкия камък Бигор. Належаща е и подмяна на инсталициите-електрическа, водопроводна и отоплителна”, казва Сираков. „Борис Денев” е една от най-старите галерии в страната. Фондът й е изключително богат. Творбите на парактика са безценни. Шедьоврите се оценяват на милиони. До момента обаче никой не е правил сметка колко струват всички картини. „Историята на галерията датира от 1934 г., а първоначално се е помещавала в читалище „Надежда”. По-късно е преместена в музея, а след това на улица „Караминков”. През 1985г. се реконструира полицейският участък на Боруна, който става една от емблемите на старата столица, превръщайки се в настоящата Художествена галерия „Борис Денев”. Самото преустройство на сградата е дело на арх. Никола Николов”, обяснява Николай Сираков.  Фондът на галерията е внушителен. В него се пазят над 3000 графични творби, около 2000 живописни творби и приблизително 300 скулптури. Николай Сираков твърди, че всички експонати са ценни, но онези, които се отличават, са свързани с въстанието на Асен и Петър от Второто българско царство. Иначе туристите идват с интерес, впечатляват се от творбите и дори скришом се мъчат да заснемат част от тях, въпреки че е забранено. Голям поток от чужденци обаче няма, повечето посетители идват в четвъртък, когато е и безплатно. През останалото време входът е едва 3 лв., а таксата е почти символична. Николай Сираков смята обаче хората са загубили част от духовното, защото и финансовото положение на българина се е влошило достатъчно, че да разсейва мислите за изкуство.  Въпреки това главният уредник не спира да прави различни подобрения в галерията. Част от първия етаж вече е климатизиран, което частично решава проблема с отоплението, поне в залите с иконите, които изискват по-висока температура. Там са сложени и решетки на прозорците, монтирана е и преградна врата, за да не излиза топлото от двата колонни климатика. Възстановена е също внушителна скулптура на Кракра Пернишки, която вече се е превърнала в атракция за посетителите. Наскоро била направена и изложба с творби на учениците от СУ „Емилиян Станев”. Сираков е обособил и конферентна зала, оборудвана с LED телевизор, дарен от Американския колеж. Освежен е паркетът на голяма част от втория етаж, помещенията са чисти и в момента са доста добри за посещения. Зимата обаче нещата се променят, преди години някой е оставил парното да замръзне и сега цялата система е неизползваема. Останали са само радиаторите. Реално Художествената галерия е на държавна издръжка. В нея работят 14 души, а част от тях са във фондохранилището, което беше преместено в Хуманитарната гимназия „Св.Св.Кирил и Методий”. Николай Сираков твърди, че издръжката винаги е на ръба. Сградата обаче е общинска собственост и кметската управа е наясно с проблемите. Преди 2 г е била сформирана експертна комисия и специалистите са правили щателен оглед на постройката. Обмислят се проекти, с които да бъде набавено финансиране.Преди няколко години дори издръжката на Художествената галерия била дофинансирана от местната хазна. Репортерска проверка установи, че Община Велико Търново подготвя проект за реконструкцията на сградата на Художествената галерия „Борис Денев”. „Идейната концепция вече е в напреднала фаза и предвижда паралелното използване на възможностите, предоставяни чрез т.нар. „твърди” и „меки” мерки. От една страна, фокусът ще бъде поставен върху прилагането на мерките за енергийна ефективност върху сградата на ХГ „Борис Денев”, включително чрез реконструкция на вътрешните помещения и изложбените зали. Идейната концепция залага и подмяна на климатичната и отоплителната системи. От друга страна, чрез прилагането на т. нар. „меки мерки” Художествената галерия „Борис Денев” ще бъде включена в интернационални културни инициативи, обмен на творци, организиране на споделени събития и др. Целта на проекта е създаването на интегриран туристически продукт, предоставящ възможности за сближаване на различни култури и обединяващ туристически локации в различни държави. В рамките на месец ще бъде избрана и съответният финансов механизъм, по който Община Велико Търново ще търси финансиране за реализация на проекта, обясни кметът на старата столица Даниел Панов. Николай Сираков запозна с проблемите на Художествената галерия и министъра на културата Боян Банов, който наскоро бе на визита във Велико Търново. В същото време районът около знаковата постройка е средище на многобройни, атрактивни и зрелищни културни прояви. На площада пред галерията срещу зашеметяващата панорама към старинната част на болярския град се провеждат фестивали, концерти, изложби, поетични вечери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Нужни са 1,5 млн лв за спешен ремонт на Художествената галерия на Боруна в Търново"}
{"url": "https://trud.bg/%d0%b7%d0%b0-mtv-presents-varna-beach-%d0%b2%d0%b4%d0%b8%d0%b3%d0%b0%d1%82-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0-%d1%81%d1%86%d0%b5%d0%bd%d0%b0-%d1%83-%d0%bd%d0%b0%d1%81/", "text": "Сцената за международния фестивал MTV Presents Varna Beach, който ще се проведе на 15 юли в морската столица, ще е една от най-големите, строени някога в България. Тя ще бъде над 70 метра дълга и 15 метра висока и с най-добрите аудио и визуални ефекти, съобщават организаторите. Фестивалът ще продължи 12 часа, а потвърдилите досега участие в него изпълнители са Стийв Аоки, Тайни Темпа, Горгон Сити, Джонас Блу, Редфу и Rewire & Varski, подкрепени от  Pavell& Venci Venc’ и Поли Генова. За да бъдат сигурни, че публиката ще се забавлява по най-добрия начин и изживяването ще е невероятно, специалистите на MTV са предвидили хиляди светлини, екрани и тонколони за страхотно шоу.  Всеки детайл е изпипан, включително подготовката на специална 3D проекция на движението на звука от мощните тонколони. Последните международни артисти ще бъдат обявени следващата седмица. До 1 юли са промоционалните билети за най-голямото музикално шоу у нас, което ще бъде предавано на живо в цял свят. За посрещане на първоюлското слънце ще бъде и първото подгряващо парти на MTV. То ще бъде на 30 юни  в CaLnibani beach bar  и е безплатно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " За MTV Presents Varna Beach вдигат най-голяма сцена у нас"}
{"url": "https://trud.bg/%d0%b2-%d0%bf%d1%8a%d1%80%d0%b2%d0%be%d0%bc%d0%b0%d0%b9%d1%81%d0%ba%d0%be-%d1%81%d0%b5%d0%bb%d0%be-%d1%85%d0%b2%d0%b0%d0%bd%d0%b0%d1%85%d0%b0-%d0%ba%d0%be%d0%ba%d0%be%d1%88%d0%ba%d0%b0%d1%80-%d1%81-2/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " В първомайско село хванаха кокошкар с 2 откраднати стола"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b7%d0%b0-%d0%b2%d1%82%d0%be%d1%80%d0%b8-%d0%bf%d1%8a%d1%82-15-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d0%b4-%d0%b2%d0%be%d0%bb/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Заловиха за втори път 15-годишен зад волана на „Форд” в Перущица"}
{"url": "https://trud.bg/%d0%bf%d1%80%d0%b5%d0%b4%d0%bb%d0%be%d0%b6%d0%b8%d1%85%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0-%d0%bd%d0%be%d0%b2-%d0%bf%d1%80%d0%b5%d0%bc%d0%b8%d0%b5%d1%80-%d0%bd%d0%b0/", "text": "Ръководството на управляващата Социалдемократическа партия (СДП) реши да номинира министъра на икономиката Михай Тудосе (50 г.) за премиер на Румъния, предаде агенция Синхуа. Кандидатурата бе подкрепена и от по-малкия коалиционен партньор – Алианс на либералите и демократите. Тудосе (50 г.) бе министър на икономиката в правителството на премиера Сорин Гриндяну, което бе свалено миналата седмица с вот на недоверие, поискан от СДП, защото се бавел с  прилагането на управленската програма на партията. Той заемаше същия пост от декември 2014-а до ноември 2015 г. в кабинета на Виктор Понта. Тудосе е депутат от СДП и 13 години е бил шеф на комисията да икономическа политика, реформи и приватизация в долната камара на парламента. По-късно вчера се очакваше кандидатурата му да бъде предложена за номинация от президента Клаус Йоханис.", "date": "26.06.2017", "title": " Предложиха министър  за нов премиер на Румъния"}
{"url": "https://trud.bg/%d0%bf%d0%b0%d0%b2%d0%bb%d0%be%d0%b2%d0%b0-%d1%83%d0%b2%d0%be%d0%bb%d0%bd%d0%b8-%d0%b1%d0%be%d1%80%d1%88%d0%be%d1%88-%d0%be%d0%b1%d0%b7%d0%be%d1%80/", "text": "Министърът на българското председателство на ЕС Лиляна Павлова уволни директора на НДК Мирослав Боршош. В серия от разследвания „Труд“ показа, че досегашния шеф на НДК харчи милиони, крие документи от одитори и принципали, че не е подал финансов отчет за 2015 г. Тепърва ще се установява каква част от първия траш от 17 млн. лв. гласуван миналата година за ремонта на НДК е изхарчена не по предназначение. В мотивите, с които Лиляна Павлова уволнява Боршош е записано, „че е налице системно неизпълнение на указания, дадени от страна на едноличния собственик на капитала, както и системно неизпълнение на решения на Съвета на директорите. Също така действията на досегашния изпълнителен директор поставят под съмнение както доброто финансово управление на дружеството, така и е застрашено изпълнението на всички дейности по привеждането сградата на НДК за нуждите на Председателството.“ Мястото на Боршош заема Борислав Велков. От 26 май тази година Борислав Велков е председател на експертно консултативния съвет по управлението, наблюдението и контрола на дейностите по проектиране, преустройство и адаптация на основната сграда на НДК, създаден от Лиляна Павлова. От 2011 г. Велков се присъединява към управленския екип на зала „Арена Армеец“ като заместник-ръководител, отговорен за екипа, маркетинга, рекламата и организацията на събития. Борислав Велков е син на депутата от БСП Славчо Велков. Промяна има и в Съвета на директорите на НДК. За негов шеф е избрана Таня Милева, която е началник на кабинета на Лиляна Павлова. Тя е магистър по право от СУ „Св. Климент Охридски“, хоноруван преподавател по гражданско, търговско, трудово и осигурително право в Алма матер.   Шефът на НДК Мирослав Боршош получавал 4600 лв. на месец. Договорът му за управление е подписан на 9 септември 2015 г. с петгодишен срок. В него е посочено, че може да бъде прекратен от принципала във всеки един момент. При безвиновно отстраняване Боршош би получил три заплати обезщетение, т.е. 13 800 лв. Ако обаче принципалът го уволни за злоупотреби, шефът на НДК няма да получи и лев обезщетение.  Когато пое поста директор на НДК Мирослав Боршош обяви от ефира на една от националните телевизии, че получава 1 300 лв. месечно възнаграждение. „За да yпpавляваш културата не стига да си само мениджър. Трябва да си дълбоко свързан с културата“, твърдеше пресният директор. Времето го опроверга.   Шефът на НДК Мирослав Боршош до последно кри документи от одиторите и успя да уволни деловодителките. В петък са били изхвърлени от работа две деловодителки с над 30 г. стаж в НДК – Маргарита Ковачева и Красимира Тодорова. „В 17.30 часа ни съобщиха, че сме уволнени и веднага смениха бравата на вратата“, разказа пред „Труд“ Ковачева. Тя обясни, че вчера се опитали да си вземат личните вещи, но от ръководството на двореца им отказали. Твърдели, че ще сформират комисия, която да направи приемно-предавателен протокол. Нямало нужда уволнените служителки да присъстват. „Притесняваме се, че в наше отсъствие могат да изчезнат документи или да бъдат подменени“, обясни Ковачева. Двете жени казаха, че в деловодството се съхраняват всички договори за отдаване на залите в НДК, за наемите от фирми, които ползват офиси в двореца, договори за спонсорство и за медийна реклама. Няма гаранция, че през почивните дни не са унищожени или подменени документи от деловодството , опасяват се уволнените. Все още не е приключила проверката на инспектората на Министерски съвет в НДК. „Труд“ научи, че Боршош отказвал да съдейства на проверяващите и не давал исканите от тях документи. До края на юли ще продължи и външният одит, възложен от министъра, отговарящ за българското председателство на ЕС Лиляна Павлова.   Не е творческа радост за нас, че трябва да се занимаваме с проблемите около ремонта на НДК за българското председателство на ЕС. За съжаление, това което разследванията ни установиха, не е обнадеждаващо. Оказа се, че в търговското дружество „НДК-конгресен център“, което е 100 % собственост на държавата, директорът Мирослав Боршош се е развихрил, сътворил е пълен хаос и е на път да ни изложи пред чужденците. Нищо чудно да се наложи, в последния момент правителството да наема зали за гостите от ЕС по време на председателството ни.  Хубаво е колеги, че сте оценили труда на репортерите от „Труд“, че темата за НДК ви е станала интересна и че използвате данни от наши публикации. Има само една съществена подробност. Очевидно, не сте разбрали, че не прокуратурата дава данни на „Труд“ за случващото се в НДК, а точно обратното – данни от нашите публикации са предизвикали действията на държавното обвинение в хода на досъдебното производство. Не че ви е за първи път да се правите на умрели лисици и да обръщате информацията, както ви е кеф, но какво да се прави, човек не може да избяга от себе си.  Очакваме ви на служба в редакцията на „Труд“.", "date": "26.06.2017", "title": " Павлова уволни Боршош (ОБЗОР)\t\t\t"}
{"url": "https://trud.bg/%d0%b1%d0%b5%d0%b1%d0%b5%d1%88%d0%ba%d0%b0-%d0%b7%d1%83%d0%bc%d0%b1%d0%b0-%d0%b4%d0%b0%d0%b4%d0%b5-%d0%bd%d0%b0%d0%b7%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%ba%d0%be%d0%bd%d1%86%d0%b5/", "text": "Десетки младежи и майки с малки деца казаха днес „Не на наркотиците” в Цар Симеоновата градина в Пловдив по време на специално организиран концерт. Поводът е днешният 26 юни – Международен ден за борба с наркотиците, а организатор на концерта бе Общинският съвет по наркотични вещества със съдействието на Община Пловдив. Целта е чрез изкуство и творчество да се покаже как младите хора биха могли да прекарват свободното си време, отдавайки се на музика и танци. Началото беше дадено с бебешка зумба, на която майки танцуваха заедно със своите невръстни деца. „Сред приоритетите в политиката на Община Пловдив е работата с младежи и осигуряването на тяхното по-добро бъдеще. Колкото повече хора спасим от употребата на наркотиците, толкова по-добре“, заяви заместник-кметът за спорта, младежта и социалната политика Георги Титюков. Той не пропусна да отбележи, колко е важна ежедневната неуморна работа на специалистите от Общинския съвет по наркотични вещества. Концертът е ежегоден и в него участие в зеха доброволци от младежки организации, млади таланти и професионални изпълнители и е част от кампанията на общинската структура „Твоят живот е в твоите ръце“. С участието си младежите показаха своята съпричастност в борбата с психоактивните вещества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Бебешка зумба даде началото на концерта „Не на наркотиците“ в Пловдив"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d1%83%d0%b2%d0%be%d0%bb%d0%bd%d0%b8-%d1%88%d0%b5%d1%84%d0%b0-%d0%bd%d0%b0-%d0%bd%d0%b4%d0%ba-%d0%bc%d0%b8%d1%80%d0%be/", "text": "С протокол на едноличния собственик на капитала на „Национален дворец на културата – Конгресен център София“ ЕАД – министър Лиляна Павлова днес освободи от длъжност изпълнителния директор и член на борда на НДК Мирослав Брошош. Също така е променен съставът на Съвета на директорите на НДК. В момента се провежда заседание на новия Съвет на директорите. За негов председател ще бъде избрана г-жа  Таня Милева, а за изпълнителен директор на НДК – Борислав Велков, досегашен председател на Съвета на директорите. Мотивите за смяната са, че е налице системно неизпълнение на указания, дадени от страна на едноличния собственик на капитала, както и системно неизпълнение на решения на Съвета на директорите. Също така действията на досегашния изпълнителен директор поставят под съмнение както доброто финансово управление на дружеството, така и е застрашено изпълнението на всички дейности по привеждането сградата на НДК за нуждите на Председателството. Таня Милева е началник на кабинет на министъра за Българското председателство на Съвета на Европейския съюз 2018 г. Тя е магистър по право от Софийският университет „Св. Климент Охридски“, хоноруван преподавател по гражданско, търговско, трудово и осигурително право в СУ „Св. Климент Охридски“, автор на учебната дисциплина „Законодателни основи на консултантската и посредническата дейност”. Има специализации по инструменти за финансов инженеринг и европейска интеграция и европейско право. В Периода 2002 – 2013 е била държавен служител в дирекции „Държавно юристконсулство“ и „Национален фонд“ в Министерство на финансите. В периодите 2011 – 2013 и 2014 – 2017 е била началник на кабинета на министъра на регионалното развитие и благоустройството. Новият изпълнителен директор на НДК Борислав Велков от 2011 г. професионално участва в изграждането, развитието, оперативното и стратегическо управление на водещите спортни, развлекателни и културни инфраструктури в България. През 2011 след откриването на „Арена Армеец София“ се присъединява към управленския екип на залата като заместник-ръководител, отговорен за екипа, маркетинга, рекламата и организацията на събития. През 2012 г. специализира в EVMI (European venue management institute) базиран в Лондон и Франкфурт, изграждане, оперативно и стратегическо управление на зали, стадиони, конгресни и интегрирани инфраструктури. През 2013 г. става главен консултант по изграждането на „Арена Русе“, а по-късно и поема поста на главен мениджър на залата. Основател е на Асоциацията за насърчаване и развитие на спортната и развлекателна инфраструктура в България. Борислав Велков е оказвал експертна помощ при изграждането на Арена Бургас (в строеж), Арена Колодрум – Пловдив, Софийска Филхармония и др. От 2011 година до сега е участвал пряко в организацията на повече от 200 събития от различен характер, много от които от висок международен ранг – международни конгресни, културни и фестивални прояви, световни и европейски спортни първенства. Провеждал е обучения и специализации в Ню Йорк, Мадрид, Дъблин, Лондон по различни процеси от управлението на конгресни, културни, развлекателни и спортни инфраструктури.  От 26.05.2017 г. Борислав Велков е председател на експертно консултативния съвет по управлението, наблюдението и контрола на дейностите по проектиране, преустройство и адаптация на основната сграда на НДК, създаден със заповед на Министъра за Българското председателство на ЕС през 2018 г.", "date": "26.06.2017", "title": " Лиляна Павлова уволни шефа на НДК Мирослав Боршош\t\t\t"}
{"url": "https://trud.bg/%d0%bd%d0%b0%d1%80%d0%ba%d0%be%d0%bc%d0%b0%d0%bd-%d0%b7%d0%b0%d0%ba%d0%bb%d0%b0-%d0%bf%d1%80%d0%b8%d1%8f%d1%82%d0%b5%d0%bb%d0%ba%d0%b0%d1%82%d0%b0-%d1%81%d0%b8-%d0%be%d1%82-%d1%80%d0%b5%d0%b2%d0%bd/", "text": "Наркоман на 29 години от София уби по зверски начин приятелката си и замина на море. За по-малко от 24 часа полицията влезе в дирите му и го залови в Созопол. Стефан Станев живеел от няколко месеца със своята връстничка Виола Николова от Лом, която била студентка в Датския колеж. В петък сутринта младият мъж я обвинил, че му изневерява и започнал да налага зверски с метален стик, душил я и накрая – по думите му „за да не мъчи”, прерязал гърлото й с нож. С втори нож се опитал да й отреже главата. След убийството Стефан се обадил на своя бивша любовница, която дошла в дома му и видяла в една от стаите трупа ,завит с одеяло. Пред нея той признал за зверството и говорел несвързано. Казал, че не съжалява и че даже я е отървал от наркотиците. Вчера обаче полица и и прокурори казаха, че нямат потвърждение да е била наркоманка. Стефан заминал за море с джипа на майка си, а познатата му и нейният приятел отишли в събота следобед и разказали всичко на полицията. Тялото било намерено в апартамента. Стефан бил арестуван. Оказало се,че по пътя, той е качил момче и момиче стопаджии, които в Ямболско пребил и ограбил.", "date": "26.06.2017", "title": " Наркоман закла приятелката си от ревност\t\t\t"}
{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d1%81%d1%82%d0%b0%d0%bb%d0%b8%d0%bd-%d0%b5-%d0%bf%d0%be-%d0%b2%d0%b5%d0%bb%d0%b8%d0%ba-%d0%be%d1%82-%d0%bf%d1%83%d1%82%d0%b8%d0%bd/", "text": "Руснаците посочиха съветския диктатор Йосиф Сталин за най-велика личност в историята, като второто място си поделят президентът Владимир Путин и поетът Александър Пушкин, предаде АФП. В проведено през април проучване социологическата агенция “Левада център” поискала от анкетираните 1600 души да посочат 10-те най-велики фигури за всички времена и народи. Сталин се оказал първи с 38%, а Путин и Пушкин – на второ място с 34%. Следват ги Владимир Ленин (32%), Петър I (29%), Юрий Гагарин (20%), Лев Толстой (12%), маршал Георгий Жуков (12%), Екатерина II и Михаил Лермонтов по 11%. Единствените чужденци в топ 20 са Наполеон (14-и), Алберт Айнщайн (16-и) и Исак Нютон (19-и). На 20-о място е първият и последен президент на СССР Михаил Горбачов с 6%.", "date": "26.06.2017", "title": " Руснаците: Сталин  е по-велик  от Путин"}
{"url": "https://trud.bg/m%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0-%d1%81%d0%bb%d0%b5%d0%bf%d0%b8-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%bd%d0%b5%d1%81%d0%b5%d0%b1%d1%8a%d1%80/", "text": "Mъж нападна слепи туристи на оживена търговска улица в стария град на Несебър, предава На видеото се вижда как автомобил се опитва да си проправи път през туристите на улицата. Той подпира групичка хора, които в това време пресичат улицата. И на видеокадрите се вижда, че туристите държат в ръцете си бастуни, които обичайно се използват от хора с увредено зрение. Тогава една от жените се обръща и удря стъклото на шофьорската врата. В този момент автомобилът спира, младият шофьор слиза от автомобила и със замах я удря в главата. Ударената жена е придружителка на туристите. Инцидентът е станал на 24 юни към 20:30 ч.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Mъж нападна слепи туристи в Несебър"}
{"url": "https://trud.bg/%d0%b6%d0%b5%d0%b3%d0%b8-%d0%b4%d0%be-40-%d0%b3%d1%80%d0%b0%d0%b4%d1%83%d1%81%d0%b0-%d0%be%d0%b1%d1%85%d0%b2%d0%b0%d1%89%d0%b0%d1%82-%d1%81%d1%82%d1%80%d0%b0%d0%bd%d0%b0%d1%82%d0%b0/", "text": "Опасни жеги до 40 градуса ни очакват почти през цялата седмица в повечето райони в страната. Най-топло ще бъде в сряда, четвъртък и петък, предупреждават синоптиците. Максималните температури на повечето места във вторник ще бъдат до 37-38 градуса.  „Това е с 2-3 градуса под рекордните за това време на годината. Днес в планините и Югозападна България и по поречието на Дунав има условия за превалявания под влиянието на една облачна вълна, която ще премине над нашата страна от Сърбия. Това ще бъдат леко разхладителни валежи, но ще остане горещо“, обясни пред „Труд“ синоптикът от ТВ-МЕТ Петър Янков. Той посочи, че от сряда започва пренос на нова порция по-топъл и сух въздух от Югозапад , който ще донесе още по-високи температури. Пред идните три дни – сряда, четвъртък и  се очаква на  традиционно най-топлите места като Сандански, Кърджали, както и Видинско температурите да достигнат 40 градуса. В неделя ще дойде очакването захлаждане с валежи и понижение на температурите. Със сравнително по-ниски температури, но слънчево време ще започне юли месец, посочи още Петър Янков.  „Около 7-ми и 8-ми юли очакваме едно чувствително захлаждане и валежи. По-съществени превалявания ще има около 10-ти, но температурите няма да паднат драстично и ще остане топло. На 11-ти и 12-ти юли ще има валежи и по Черноморието, но те бързо ще отминат и ще се затопли“, каза още синоптикът като уточни, че това няма провали лятната почивка на почиващите у нас. През цялата седмица времето ще бъде много подходящо за разходки в планините.  Жълт код за опасни горещени е обявен за 23 области в страната за вторник. Предупреждението за високи температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Разград, Силистра, Добрич, Ямбол, Хасково, Стара Загора, Пловдив, Кърджали, Смолян, Пазарджик, Благоевград, Кюстендил, Перник, София област и София-град.", "date": "26.06.2017", "title": " Жеги до 40 градуса обхващат страната\t\t\t"}
{"url": "https://trud.bg/%d0%b1%d0%b5%d0%bd%d0%b7%d0%b8%d0%bd-%d0%b8-%d0%b4%d0%b8%d0%b7%d0%b5%d0%bb-%d0%bf%d0%be%d0%b5%d0%b2%d1%82%d0%b8%d0%bd%d1%8f%d1%85%d0%b0/", "text": "Бензинът и дизелът у нас поевтиняха в края на юни в сравнение с май, показва проверка на „Труд“ в специализираната интернет платформа fuelo.net. Средната цена на литър А95 стигна до 2,02 лв. по бензиностанциите в страната, а нафтата падна под 2 лева – 1,98 лева за литър средна цена по данни към 9,30 часа вчера. Спадът в стойностите на бензин и дизел е съответно с 5 и 7 стотинки на месечна база. С 3 стотинки до 0,97 лева за литър се понижава и цената на пропан-бутана. Горивата в началото на активния летен сезон у нас остават малко по-скъпи в сравнение с края на юни 2016-а година, като сега дизелът на дребно се търгува с около 4 стотинки повече за литър, а бензин А95 – с 5 стотинки. Най-голяма е разликата в цената при пропан-бутана, който е поскъпнал за 1 година с 15 стотинки за литър. На международната сцена цените на петрола са с 13% по-ниски спрямо края на май, когато Организацията на страните износителки на петрол (ОПЕК) и други страни извън картела договориха удължаване на сделката за свиване на световния добив. Вчера американският лек суров петрол WTI поевтиня с 1,79% до 48,40 долара за барел, а европейският бенчмарк „Брент“ се повиши с 0,57% до 46,01 долара за барел към 13:10 часа българско време. Цените на „черното злато“ все пак се стабилизират след като за седмица WTI изгуби 1,73 долара от цената си, което е спад от около 3,9%, а сортът „Брент“ поевтиня с 1,67 долара или понижение от 3,8%.", "date": "26.06.2017", "title": " Бензин и дизел поевтиняха\t\t\t"}
{"url": "https://trud.bg/%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b0-%d0%b5-%d0%bf%d0%be%d0%b2%d0%b5%d1%87%d0%b5-%d1%8f%d1%81%d0%bd%d0%be%d1%82%d0%b0-%d0%be%d1%82%d0%bd%d0%be%d1%81%d0%bd%d0%be-%d0%bf%d1%80/", "text": "Великобритания трябва да покаже повече „амбиция“ и „яснота“, отколкото има в предложенията, направени в понеделник, относно правата на гражданите на Европейския съюз след Брекзит, заяви основният преговарящ за блока Мишел Барние, предава AFP. „Целта на ЕС по отношение на правата на гражданите е: постигане на същото ниво на защита, каквото се гарантира и от правото на ЕС. Необходими са повече амбиция, яснота и гаранции, отколкото беше показно в направеното от Обединеното кралство днес предложение“, подчерта Барние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Необходима е повече яснота относно правата на гражданите на ЕС след Брекзит, заяви Мишел Барние"}
{"url": "https://trud.bg/%d0%be%d1%82%d0%ba%d1%8a%d1%80%d1%82%d0%b8%d1%85%d0%b0-%d0%b7%d0%bd%d0%b0%d0%bc%d0%b5%d0%bd%d0%b8%d1%82%d0%b0-%d1%81%d0%ba%d0%b0%d0%bb%d0%b0-%d0%bf%d0%b5%d0%bd%d0%b8%d1%81-%d0%b2/", "text": "Норвежки донори спешно се отзовават на призив за възстановяването на известна скала с форма на пенис в югозападната част, която най-вероятно е станала жертва на вандали, предаде АФП. Скалното образувание, което местните власти планираха да превърнат в туристистическа дестинация, е наречено “Тролският пенис”. В събота планинари обаче забелязали, че огромният камък е паднал на земята, в основата на склона, от който стърчала. По нея били открити следи от дупки и норвежките медии подозират, че става дума за умишлени действия. Геолози също се изказаха в подкрепа на тази версия. Полицията започна разследване за потенциален вандализъм, като предполагаемият извършител е заплашен от 1 години зад решетките за тежко екологично престъпление. Местен предприемач стартира онлайн петиция за събиране на средства за закрепването на скалата обратно на мястото й. До вчера на призива му, озаглавен “Пенисът на трола ще щръкне отново”, бяха откликнали близо 1000 ентусиасти, които събраха 19 000 долара.", "date": "26.06.2017", "title": " Откъртиха знаменита „скала пенис“ в Норвегия\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d0%b0%d1%80%d0%b8%d1%82%d0%b5-%d0%ba%d0%be%d0%b8%d1%82%d0%be-%d1%81%d0%b5-%d0%be%d1%82%d0%bf%d1%83%d1%81%d0%ba%d0%b0%d1%82/", "text": "Парите, които сега се отпускат за полицаите, са в резултат на протестите и исканията им, коментира бившият вътрешен министър Румен Петков (АБВ) пред  По-рано днес премиерът Бойко Борисов обяви, че ще бъдат дадени 10 млн. лв. за нови униформи на полицаите, както и че падат лимитите за горива на патрулките. Това стана, след като синдикатите обявиха, че ще има протест на 5 юли, но Борисов подчерта, че парите не се отпускат заради протеста. „С болка и съжаление трябва да кажа, че мотивите за техния протест са повече от разбираеми – каза Петков. – От 2008 г. насам почти не им е пипана заплатата, от 2008 г. насам в сграден фонд е инвестирано минимално, от 2008 г. насам практически те сами отговарят за облеклото си, за част от въоръжението и това не е нормално“. По думите му „институционално с тях се държат неадекватно“. За коментара на Борисов, че ако държавата не трябваше да плати милиарди на Москва (за Белене), щяло да има пари за полицаите и военните, Петков каза: „Боя се, че министър-председателят понякога получава не съвсем адекватни съвети и така, като го гледам, се притеснявам, че започва да прекалява с бананите“. И поясни: „Един мъдър човек беше казал, че човек като си избира за приятел маймуна, поема ангажимента половината му меню да са банани. Като гледам избора на приятели на премиера, понякога искрено се притеснявам, че той избира строго бананова диета“. Сигурен съм, че правителството е на път да намери доброто решение за изграждане на енергийните мощности, каза още Петков. По думите му България може да влезе в изграждането на АЕЦ „Белене“, но не трябва да се дава държавна гаранция и да се допусне да се поема ангажимент тя да изкупува електроенергия. Оптимист съм, мисля, че след много трудности, грешни ходове и забавяне сме на път да намерим силно решение, каза Петков. За проверките на колите на НСО и скандала с разхлабените болтове на автомобила, използван от председателя на ВКС Лозан Панов Пеков каза, че самият Панов е трябвало извика проверка веднага. Според него Панов е чакал срещата с президента, за да има публика, когато обяви за случая. Трябва да се направи много сериозна проверка кой е разпоредил да се продължи движението, каза гостът. По думите му, „ако искаме да бъде направена обективна оценка на събитието, Висшият съдебен съвет трябва да отстрани Панов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Румен Петков: Парите, които се отпускат за полицаите, са в резултат на протестите и исканията им"}
{"url": "https://trud.bg/%d0%b2-%d1%81%d0%b0%d1%89-%d0%bf%d1%80%d0%b5%d0%bc%d0%b5%d1%81%d1%82%d0%b8%d1%85%d0%b0-%d1%81%d1%82%d0%be%d0%b3%d0%be%d0%b4%d0%b8%d1%88%d0%bd%d0%b0-%d1%81%d0%b5%d0%ba%d0%b2%d0%be%d1%8f-%d0%b7%d0%b0/", "text": "Стогодишна секвоя, висока колкото 10-етажна сграда, беше преместена през няколко пресечки в гр. Бойс, Айдахо, за да не пречи на разширяването на градската болница, съобщи АП. Акцията по преместването беше възложена на специализирана фирма, а болничната управа компания беше предвидила за нея 300 хил. щатски долара. Дървото беше извадено от мястото си заедно с повечето от пръстта около корените му. За преместването беше използвана платформа от стоманени тръби. Именно тя обаче затрудни екипа, защото се оказа по-широка за изкопаната дупка. Секвоята е била посадена през 1912 г., след като натуралистът Джон Муър изпратил фиданката на местен лесничей. Сега дървото е с обиколка 6 м при основата. Според компанията шансовете секвоята да оцелее са 95%.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " В САЩ преместиха стогодишна секвоя, за да не пречи на разширяването на болница"}
{"url": "https://trud.bg/%d0%b1%d0%bb%d1%81-%d0%bd%d1%8f%d0%bc%d0%b0-%d0%b4%d0%b0-%d1%81%d1%8a%d0%b3%d0%bb%d0%b0%d1%81%d1%83%d0%b2%d0%b0-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%8f-%d0%be%d1%82-%d0%bd/", "text": "Българският лекарски съюз (БЛС) няма да съгласува анекса, предложен от Националната здравноосигурителна каса, за подготвеното месечно разпределение на бюджета за болниците за месец юни в размер на 141 млн. лева и промени в индивидуалните договори, съобщиха от съсловната организация. Според Лекарския съюз анексът противоречи на Националния рамков договор, а предложенията за изменение в типовите договори с лечебните заведения слагат лимити върху медицински изделия, лекарствени продукти за лечение на злокачествени заболявания, ражданията и интензивните грижи.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " БЛС няма да съгласува предложения от НЗОК анекс за разпределение на бюджета на болниците за юни"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d0%b4%d1%8f%d1%81%d0%bd%d0%b0%d1%82%d0%b0-%d1%82%d1%80%d1%8a%d0%b1%d0%b0-%d0%bd%d0%b0-%d1%82/", "text": "Министърът на регионалното развитие и благоустройството Николай Нанков заедно с председателя на УС на Агенция „Пътна инфраструктура“ инж. Дончо Атанасов направи днес оглед на участъци в ремонт на автомагистрала „Хемус“, съобщиха от пресцентъра на МРРБ. Проверен бе и напредъкът при рехабилитацията на виадуктите. По време на инспекцията стана ясно, че в петък ще бъде пуснато движението в дясната тръба на тунел „Ечемишка“. Така от този уикенд съоръжението ще бъде изцяло проходимо и времето за пътуване до морето по северната магистрала ще се съкрати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Пускат движението в дясната тръба на тунел „Ечемишка“ в петък"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b2%d0%bd%d0%b5%d0%b4%d1%80%d1%8f%d0%b2%d0%b0-%d0%bd%d0%be%d0%b2%d0%b8-%d0%b5/", "text": "Община Велико Търново внедрява нови електронни услуги, за да разшири платформата си и да отговори адекватно на обявената от правителството на Република България политика за намаляване на административната тежест. Благодарение на подписания договор между кмета на Велико Търново Даниел Панов и ръководството на Териториалната дирекция на Националната агенция по приходите, в най-скоро време кандидатите по обществени поръчки вече няма да предоставят удостоверенията за липса на задължения към държавния бюджет. Те ще бъдат предоставяни автоматично на общинската администрация, благодарение на добрата комуникация с НАП и интегрирането на регистрите. Новината бе обявена по време на пресконференция, дадена от секретаря на Община Велико Търново Мина Илиева, от директора на общинската дирекция „Административно обслужване” Розалия Стефанова и началника на отдел „Информационно-техническо обслужване” Павел Христов. „Нововъведението представлява много важна антикорупционна стъпка”, подчерта Мина Илиева. Тя припомни, че още преди година Община Велико Търново и ТД на НАП са подписали партньорски договор. Сред преимуществата за гражданите и фирмите е облекчената процедура при технически прегледи на автомобили – чрез интегрирането на регистрите както в сектор „Пътна полиция”, така и във всички пунктове в реално време бива предоставяна информацията за платен данък МПС. Община Велико Търново е готова технически да предоставя по електронен път – чрез електронен подпис, още три услуги в сферата на гражданската регистрация – удостоверенията за брак, за семейно положение /общ статут/ и за семейно положение – пълен статут /съпруг, съпруга, деца и пр./ Практиката показва, че заявките за този тип административно обслужване са над 30% от общия брой. От началото на годината Община Велико Търново е предоставила 19 431 административни услуги, като 7326 от тях касаят гражданската регистрация. До есента предстои и внедряването на мобилно приложение в помощ на хората със слухови и говорни увреждания. В централния информационен център на Община В. Търново те ще имат възможност в реално време да се свържат с преводач. В реално време той ще насочва както тях, така и съответните служители от администрацията към желаната административна услуга. Предстои и въвеждането на електронен обмен на данни с органите по кадастъра. Община Велико Търново остава сред водещите администрации в България по внедряване на услуги, извършвани по дигитален път, като непрекъснато се стреми да повишава качеството при обслужването на физически и юридически лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Община Велико Търново внедрява нови електронни услуги"}
{"url": "https://trud.bg/%d0%b5%d0%bd%d0%b4%d0%be%d0%bf%d1%80%d0%be%d1%82%d0%b5%d0%b7%d0%b0-%d0%b7%d0%b0%d0%bc%d0%b5%d0%bd%d0%b8-14-%d1%81%d0%bc-%d0%be%d1%82-%d0%b1%d0%b5%d0%b4%d1%80%d0%b5%d0%bd%d0%b0%d1%82%d0%b0-%d0%ba%d0%be/", "text": "Индивидуално изработена ендопротеза замени част от бедрената кост на десния крак на 63-годишна пациентка на Клиниката по ортопедия и травматология в Университетска болница ”Свети Георги“ в Пловдив. Интервенцията се е наложила, тъй като описаният участък е засегнат от метастазите вследствие на онкологично заболяване – белодробен карцином, който не подлежи на опериране. Заради сложността при поставяне на ендопротезата, началникът на клиниката по ортопедия и травматология в УМБАЛ „Свети Георги” проф. д-р Владимир Ставрев кани като консултант проф. д-р Любен Стоков, хирург с над 35-годишен стаж и дългогодишен директор на Клиниката по костни тумори в СБАЛО „Проф. Бойчо Бойчев“ – Горна Баня. До момента в България единствено в София са извършвани 3-4 подобни операции. За първи извън столицата именно в УМБАЛ „Свети Георги“ на пациент е поставена индивидуално изработена колянна туморна ендопротеза.  От бедрената кост, която е с обща дължина 38 см, са изрязани засегнатите от метастазите 14 сантиметра от долната част на костта и на тяхно място е ендопротезата. При операцията, продължила 4 часа, е приложена комбинирана анестезия – епидурална и спинална, разказа анестезиологът доц. д-р Маргарита Кадийска. Пациентката е останала в съзнание през цялото време, тъй като предвид водещото заболяване при нея – белодробния карцином, е била неприложима общата анестезия. В момента протича рехабилитация с електрически апарат за постоянно пасивно раздвижване на колянната става. За наша радост метастазите не бяха засегнали мускулите, които сгъват и разгъват крака в областта на коляното, съхранени са и кръвоносните съдове и нервите, така че след рехабилитацията жената ще може да се движи самостоятелно, без помощни средства, разказа проф. Ставрев. Ендопротезата е изработена специално за тази пациентка в Германия, а нейната стойност е 20 000 лева, като НЗОК ще реимбурсира 2700 лв. от тази сума. Останалите 17 300 лв. ще бъдат покрити от медицинската застраховка на пациентката, която работи в чужбина. В България подобно възстановяване на средства могат да получат само хората с допълнителни здравни застраховки към различни частни фондове, обясни проф. Ставрев.  Той допълни, че е взета проба за хистологичен анализ от оперирания участък, което е стандартна процедура. След възстановяването на жената й предстоят химио и лъчетерапия, които също могат да се проведат в УМБАЛ „Свети Георги“. В болницата напълно е затворен цикълът на диагностика и лечение на онкоболните пациенти, тъй като УМБАЛ „Свети Георги“ разполага с Клиника по медицинска онкология, Клиниката по лъчелечение и Клиника по хематология, както и с високотехнологично оборудване за образна диагностика и лечение – линейни ускорители, компютър-томографи, ПЕТ КТ, единственият в България кибернож и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Ендопротеза замени 14 см от бедрената кост на онкоболна жена"}
{"url": "https://trud.bg/%d0%ba%d0%b0%d1%80%d0%bc%d0%b8%d0%bd%d0%b0-%d0%b1%d1%83%d1%80%d0%b0%d0%bd%d0%b0-%d0%b8-%d0%b1%d0%be%d0%bb%d0%b5%d1%80%d0%be-%d0%bd%d0%b0-%d0%b4%d1%8a%d1%80%d0%b6%d0%b0%d0%b2/", "text": "С две от най-известните класически произведения ще бъде открит II Летен сезон на българските оперни театри „Сцена на вековете“. На 8 юли Държавна опера- Бургас ще представи на откритата сцена на хълма Царевец във Велико Търново последователно кантатата „Кармина Бурана” от Карл Орф и балета  „Болеро” по музика на Морис Равел. Безсмъртното произведение на Карл Орф  ще изведе на сцената  в Двореца над 100 изпълнители – хор, балет и оркестър. Стиховете от средновековни поети, послужили за основа на кантатата, ще бъдат изпълнени от трима солисти  – сопраното Мария Цветкова, тенора Георги Султанов и баритона Валери Турманов. Партиите им приближават нормалните граници на човешкия глас и да бъдат чути на живо е неповторимо преживяване. В ролята на самата съдба ще видим примабалерината на Бургаската опера Галина Калчева. През 1935 г. Карл Орф видял чудесното шмелеровско издание на сборника “Кармина Бурана” с миниатюрата “Колелото на Съдбата”, което възпламенило неговата сценична фантазия. Премиерата на кантатата се състояла във Франкфурт на Майн на 8 юни 1937 г.. и направила силно впечатление. “Колелото на Съдбата” се възприело като символ, напомнящ как бързо в живота се сменят успехи и неуспехи, щастие и нещастие, власт и падение За синкретичния тип театър, в който музика, танц и изобразителност се преплитат едно в друго, Орф подбрал 25 песни от непознати автори – средновековни трубадури и ги групира в три основни части за пролетта, виното и любовта, обхващайки основните сфери на човешкото битие. „На 8 юли ще представим съвременния прочит на „Кармина Бурана“, която по своята същност е кантатно-ораториално произведение. Ние сме я адаптирали за сцена, така че хорът, балетът и солистите ще бъдат и актьори. Изпълнителите ще приличат на личности от нашето време, благодарение на модерната визия. Посланието на „Кармина Бурана“ е, че съдбата ту те издига, ту те принизява, но винаги ти казва: „Изборът е твой!“, обяснява режисьорът Дарина Главанакова – Бакърджиева. Диригент на представлението ще е Иван Кожухаров. диригент на хора – Невена Михайлова, а концертмайстор – Ваня Златева. Невероятните танци са на Желка Табакова, която е успяла да превърне балета в отражение на трансформациите, които съдбата извършва с човешките души.  Понеже продължителността на кантата е около час, след нея публиката ще може да се наслади на балета „Болеро“. В главните роли ще са примабалерината на Бургаската опера Галина Калчева и Милен Петров. Хореографията на представлението е на проф. Хикмет Мехмедов. Още 9 заглавия има в афиша на „Сцена на вековете“ 2017. Това са  оперите „Лучия Ди Ламермур“ от  Доницети (15 юли), „Мария Десислава“ от Парашкев Хаджиев (4 август), „Манон Леско“ от  Пучини (11 август) , „Норма“ от Белинии (19 август), „Селска чест“ от Пиетро Маскани и балeта „Делвата“  от Алфредо Казела (26 август), оперетата „Цигански барон“ от Йохан Щраус (28 юли) и мюзикълите „Котките“ на Андрю Лойд Уебър на 21 юли и “Коса“ на 5 септември. Финалът на сезона ще e в Летния театър на Велико Търново с концерта „ФОНДАЦИЯТА в операта“ на 8 септември. „Сцена на вековете“ е първия у нас оперен фестивал на открито, който се провежда на крепостта Царевец във Велко Търново от 1985 г. Тава лято най-добрите си заглавия на Царевец представят оперите от Бургас, Пловдив, Русе,Стара Загора, Театрално-музикален продуцентски център-Варна и Музикално-драматичен театър „Константин Кисимов“. Велико Търново. Домакин на престижното събитие е Община Велико Търново. Музикалният форум е носител на престижния лейбъл „Европа на фестивалите, фестивалите на Европа“ 2017-2018. Медийни партньори са Българско национално радио, Общинско радио Велико Търново, в-к „Борба“, в-к „Янтра Днес“ и телевизия „Видеосат“. Билети за спектаклите се предлагат в мрежата на   , Туристически информационен център на ул. „Христо Ботев“ № 5 във Велико Търново и на каса пред крепостта Царевец в дните на спектаклите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Кармина Бурана” и „Болеро” на Държавна опера – Бургас откриват „Сцена на веквете“ в Търново"}
{"url": "https://trud.bg/%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b0%d0%bb%d0%ba%d0%be%d1%85%d0%be%d0%bb%d0%bd%d0%b8%d1%82%d0%b5-%d0%be%d0%b1%d0%b8%d0%ba%d0%be%d0%bb%d0%ba%d0%b8/", "text": "Вицепремиерът Валери Симеонов обяви, че алкохолните обиколки в Слънчев бряг ще бъдат спрени. Той посочи, че има разбиране от управата на курорта, че т.нар. „пъб кроулове“ не носят нужните приходи и дори попадат в сферата на сивата икономика. „Плащат еднократно на туроператора, след като пристигнат, събират се 150-200 души и обикалят по заведения, където никой не им издава касов бон, фактури или др. в тези кръчми. А рискът от алкохолно отравяне е голям”, коментира той пред БТВ. По думите му „Слънчев бряг” АД  получава по 50 до 75 лв. от тези групи. „След разговори стана ясно, че България няма особена печалба от това, а хаосът и нарушенията са много по-големи. Още тази седмица ще се приеме решението да се спрат”, категоричен беше той. Слънчев бряг си е изградил слава на алкохолна дестинация за купони и който е решил да се възползва от евтиния алкохол у нас ще се възползва, коментира още вицепремиерът. По думите му Слънчев бряг е уникален с многото супермаркети и всеки може да си купи водка и уиски, но там алкохолът е с бандерол. КАТ досега не влизаше в курорта, само по инцидент. По алеите цареше хаос – файтони, влакчета с по над 10 ремаркета, електрически триколки, стелажи са заели тротоарите напълно незаконно, описа той ситуацията по пътищата в самия курорт. След акцията с полицията, НАП и данъчните са установени липси на касови апарати, на трудови договори и на регламент къде може да се карат въпросните атракциони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Валери Симеонов: Алкохолните обиколки в Слънчев бряг ще бъдат спрени"}
{"url": "https://trud.bg/%d0%bf%d1%80%d1%8a%d1%81%d0%ba%d0%b0%d1%82-%d1%81%d1%80%d0%b5%d1%89%d1%83-%d0%ba%d0%be%d0%bc%d0%b0%d1%80%d0%b8-%d0%bf%d0%be-%d0%b3%d0%bb%d0%b0%d0%b2%d0%bd%d0%b0%d1%82%d0%b0-%d1%83%d0%bb%d0%b8%d1%86/", "text": "От общинско предприятие „Дезинфекционна станция“ в Пловдив уведомяват жителите и гостите на града, че на 27 срещу 28 юни (вторнсик срещу сряда) ще се проведе акция по дезинсекция срещу възрастни форми на комари в и около Цар Симеоновата градина и по Главната улица „Княз Александър Първи Батенберг“. Специализираните екипи ще работят през нощта и в ранните сутрешни часове от 2 до 6 часа с разрешен за използване биоциден препарат и в препоръчителната за употреба концентрация. Карантинният срок е 24 часа. През това време е желателно собствениците на кошери в района на предстоящите обработки да ограничат полета на пчелите в указания по-горе период, предупреждават експертите от дирекция „Екология и управление на отпадъците“ в Община Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Пръскат срещу комари по Главната улица в Пловдив и в Цар Симеоновата градина"}
{"url": "https://trud.bg/%d0%be%d1%82-2007-%d0%b4%d0%be-2013-%d0%b3%d0%be%d0%b4%d0%b8%d0%bd%d0%b0-%d1%81%d0%be%d1%84%d0%b8%d1%8f-%d0%b5-%d1%80%d0%b5%d0%b0%d0%bb%d0%b8%d0%b7%d0%b8%d1%80%d0%b0%d0%bb%d0%b0-%d0%bf%d1%80%d0%be/", "text": "От 2007 до 2013 година София е реализирала проекти на обща стойност 3 милиарда лева, като два милиарда от тях са от европейски средства, а най-големият проект е софийското метро. Това отбеляза в Брюксел столичният кмет Йорданка Фандъкова, предава  . Според нея София е много добър пример за използване на европейски средства за промяна на средата и качеството на живот на хората. „Както вече казах, най-големият пример е метрото. От общо около 450 милиона евро, 200 милиона евро бяха през кохезионния фонд. И метрото, и завода за отпадъци и новите автобуси се виждат и това се цени от ЕК. София е много добър пример за използването на директни средства за подобряване на средата и качеството на живот и поканата към мен е признание за мястото и ролята на София в този процес“, заяви Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " От 2007 до 2013 година София е реализирала проекти за 3 милиарда лева, заяви Йорданка Фандъкова"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83%d0%b4-9/", "text": " Полицаите вече няма да се оправдават с липса на бензин в патрулките и ще трябва да се отзовават на всеки сигнал в град или малко село. Това става с разпореждане на премиера Бойко Борисов, който присъства на национално съвещание на МВР. “За битовата престъпност – решихме, че не трябва да има лимит на бензина за патрулките. Колкото пари допълнително изразходите, ще ви го платя отгоре. Това ще излезе на правителството още 4-5 млн. лв. Разбира се, да не се мине до другата крайност – да почнете да крадете бензина и нафтата. Искам да бъдат направени наряди, които да ходят по селата, да говорят с хората. Да мине полицая, да спре на площада, да каже: “Добър ден”. Не искам да чувам, че работата не е свършена, защото няма пари за бензин или нафта”, категоричен бе министър-председателят.    Министърът на българското председателство на ЕС Лиляна Павлова уволни директора на НДК Мирослав Боршош. В серия от разследвания “Труд” показа, че досегашният шеф на НДК харчи милиони, крие документи от одитори и принципали, че не е подал финансов отчет за 2015 г. Тепърва ще се установява каква част от първия траш от 17 млн. лв., гласуван миналата година за ремонта на НДК, е изхарчена не по предназначение.      Повече от три милиона граждани на ЕС, сред които и десетки хиляди българи, са направили Великобритания свой дом. Те са допринесли към същността на тази държава и заслужават да имат колкото се може повече яснота за бъдещето си.  Ще направим прости процедурите, за да могат българите, които живеят тук, да останат тук. Приветстваме приноса ви към нашата държава.    Бензинът и дизелът у нас поевтиняха в края на юни в сравнение с май, показва проверка на “Труд” в специализираната интернет платформа fuelo.net. Средната цена на литър А95 стигна до 2,02 лв. по бензиностанциите в страната, а нафтата падна под 2 лева – 1,98 лева за литър средна цена по данни към 9,30 часа в понеделник. Спадът в стойностите на бензин и дизел е съответно с 5 и 7 стотинки на месечна база. С 3 стотинки до 0,97 лева за литър се понижава и цената на пропан-бутана.    Художникът Светлин Русев в гневно писмо, изпратено до в. „Труд”, призова Столична община да не събарят паметника на Валентин Старчев пред НДК. Той цитира чуждестранни експерти, които защитават композицията „1300 години България“. Защо не питахте за мнението на художниците и архитектите, преди да вземете това решение, пише Русев.  От Столична община не уточниха кога ще започне демонтирането и повториха, че то ще се осъществи „в рамките на летния сезон“.    Опасни жеги до 40 градуса ни очакват почти през цялата седмица в повечето райони в страната. Най-топло ще бъде в сряда, четвъртък и петък, предупреждават синоптиците. „Това е с 2-3 градуса под рекордните за това време на годината. Във вторник в планините и Югозападна България и по поречието на Дунав има условия за превалявания под влиянието на една облачна вълна, която ще премине над нашата страна от Сърбия. Това ще бъдат леко разхладителни валежи, но ще остане горещо”, обясни пред „Труд” синоптикът от ТВ-МЕТ Петър Янков.", "date": "26.06.2017", "title": " Вижте акцентите в броя на вестник „Труд“ от вторник, 27 юни 2017"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%be%d0%b1%d1%8f%d0%b2%d0%b8-%d1%87%d0%b5-%d0%b4%d0%be-1-%d1%8e%d0%bb%d0%b8-%d1%89%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2/", "text": "Еврокомисарят по разширяването Йоханес Хан е на посещение днес в Скопие, където похвали премиерът Зоран Заев и външният министър Никола Димитров за стъпките към установяване на добросъседски отношения с България и Гърция. След срещата с Хан, Зоран Заев обяви, че до 1 юли ще представи план за присъединяване на страната към Европейския съюз, където ще бъдат дефинирани цели за краткосрочни и дългосрочни реформи, информира     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Зоран Заев обяви, че до 1 юли ще представи план за присъединяване на Македония към ЕС"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b3%d0%be%d0%bd%d0%b5%d1%82%d0%b5-%d0%b1%d0%b0/", "text": "Полицаите вече няма да се оправдават с липса на бензин в патрулките и ще трябва да се отзовават денонощно на всеки сигнал в град или малко село. Това става с разпореждане на премиера Бойко Борисов, който присъства вчера на национално съвещание на МВР. „За битовата престъпност – решихме, че не трябва да има лимит на бензина за патрулките. Колкото пари допълнително изразходите, ще ви го платя отгоре. Това ще излезе на правителството още 4-5 млн. лв. Разбира се, да не се мине до другата крайност – да почнете да крадете бензина и нафтата. Искам да бъдат направени наряди, които да ходят по селата, да говорят с хората. Да мине полицая, да спре на площада, да каже: „Добър ден“. Не искам да чувам, че работата не е свършена, защото няма пари за бензин или нафта“, категоричен бе министър-председателят. Той разкритикува работата на администрацията на МВР. „За съжаление много работа се свършва, но усещането за работата на полицията, е като отидеш да си извадиш някакъв документ. Това, което констатираха проверките, не знам как е допуснато. 90 тона алуминиеви табели стоят. В същото време министърът идва и иска пари. Ами продайте си алуминия и си направете ремонт на помещенията“, заяви Борисов, явно визирайки КАТ. (Цената на алуминия е средно 2 лева за килограм, показа проверка на „Труд“. Ако полицаите върнат 90 тона ще приберат 180 000 лева)  Той се ядоса и на факта, че в изчислителния център на МВР работят 700 души, както и, че дирекцията за управление на собствеността в министерството е с 1300 души. „Откъде накъде държавното електронно обслужване се занимава да ви прави връзката с прокурора и останалите дирекции“, възмути се още Борисов. „Тормозите гражданите зверски. Лична карта – с акт за раждане. Защо ви е този акт за раждане. 26 милиона часа харчат хората, за да се редят на опашки“, критикува министър-председателят. Той нареди всеки ден полицейски шефове да бъдат на някое произволно гише. „Върла корупция има в КАТ. Прекупвачи, лобисти, тези които вземат по 200 лева, за да изкарат на човек документи, се събират по кафетата. Хората започват да псуват на гишето и стигат до мен, защото си казват „той е тарторът на тази работа“, добави премиерът. Според него правителството било призвано да събира пари и да се разплаща за чужди грехове. „Миналата година, скъпи мои, благодарение на това безумие „Белене“ – 3 млрд. лева. Вместо да ви дам за униформи и заплати. За Москва заминаха 1,3 млрд живи лева. Общо миналата година 2,5 млрд. лева заминаха за американските централи. Платихме 3,6 млрд. лева живи пари за КТБ. И службите, и всички други имат вина. Я сметнете, как ще изглежда МВР, ако не сме платили тези пари. Искам да повиша вашите заплати, искам и на военните да повиша възнагражденията. Само, че ме задължиха да купувам „Грипен“-и“, каза още Борисов. Въпреки това той съобщи, че 10 милиона лева ще бъдат заделени за купуването на полицейски униформи. „Парите на момчетата незабавно за униформи. Тук имат основание. Забързайте поръчките законно и прозрачно“, нареди премиерът. Той обеща и контрабандно гориво вече да не стига до пазара и да се съберат 1,3 млрд. лева с помощта на прокуратурата и НАП. Според Борисов в момента от 900 проверени бензиностанции, 900 били с манипулиран софтуер. „Оказа се, че виновни няма. Вицепремиерът Томислав Дончев готви Закон за горивата. Съпротивата ще е голяма, но се надявам до края на юли месец да приключим“, обясни премиерът. „Икономическа полиция“ е в състояние на пълно заспиване и затишие. Това стана ясно от думите на главния прокурор Сотир Цацаров по време на национално съвещание на ръководството на МВР. „По отношение на националните служби – отчитаме добро взаимодействие с ГДБОП. Има подобрен диалог със специализираната прокуратура. По отношение на Национална полиция бих казал същото, с едно изключение. „Икономическа полиция“ е в състояние на пълно заспиване и затишие. Работата й е в пълна летаргия“, заяви главният прокурор. Цацаров обяви и, че дейността на областните дирекции на МВР може да се раздели на две. „Едните са работещи, а другите – тихи дирекции. Това състояние е такова, каквото е и в териториалните дирекции на ДАНС, и в териториалните прокуратури“, коментира Цацаров. Според него се работи добре в Бургас, София и Пловдив. Той е категоричен, че основен приоритет е борбата с корупцията. „Задача номер две е противодействието на контрабандата“, обяви още Сотир Цацаров. Обвинител №1 призова в Академията на МВР да започне обучение на новоназначените разследващи полицаи. „След като премиерът Бойко Борисов и главният прокурор Сотир Цацаров отправят критики към „Икономическа полиция“, най-вероятно имат основания. Ще направя анализ и ще предприема действия“, заяви главният секретар на МВР Младен Маринов. Той допълни, че в момента полицейският състав, който е на улицата, не е достатъчен. Затова всяка седмица се назначавали нови служители. Той е поставил задача на подчинените си да имат отношение към хората и да реагират незабавно на сигнали за престъпления. Не искам условия, а аргументи. Това заяви вчера вътрешният министър Валентин Радев, след като синдикатите в МВР обявиха, че се вдигат на протест с искане да им се вдигнат заплатите.  Радев обяви, че е готов да се срещне с профсъюзите в министерството и отрече, че е прекратил диалога с тях. „Държавата се управлява по правила. Аз съм министър на цялото министерство. Най-големият синдикат съм аз. Отговарям за останалата половина, които не са синдикалисти – 26 000. Как си представяте, че аз ще отида да говоря с тях и те ще ми поставят условия“, каза Радев. Той обеща, че ще работи за увеличение на заплатите. Това обаче можело да стане едва с приемането на новия държавен бюджет. Между 8000 и 10 000 служители на МВР се очакват да се включат в протеста на професионалния им празник 5 юли на площад „Александър Невски“. Това обявиха вчера от най-големия синдикат в министерството СФСМВР. „В протеста ще участват служители, които не са на работа“, каза Илия Кузманов от профсъюза.  Полицаите искат от държавата с 15% по-високи заплати, нови униформи, както и нов закон за МВР, защото реформите в системата били правени на парче. Въпреки, че премиерът Бойко Борисов нареди на вътрешния министър Валентин Радев да се срещне със синдикатите, до редакционното приключване на броя такава не се проведе. „Но дори и да има, това няма да ни откаже от протеста“, казаха от профсъюзите. Снощи от МВР съобщиха, че среща е предвидена за четвъртък. От синдикатите се надяват да имат разговор и с министър-председателя. Според Илия Кузманов от СФСМВР полицаите били принудени сами да си купуват униформи и така за периода 2011-2015 г. министърството дължи 29,5 милиона лева като неосигурени дрехи на служителите. „Това означава, че колегите са подпомогнали системата с 30 милиона лева“, заяви той. „Полицаите са в пълното си право и имат основания за протест, надявам се да не се спрат след арогантно отношение на правителството към тях“, каза вчера лидерът на БСП Корнелия Нинова. Според нея премиерът не трябва да прехвърля отговорности, защото трима министри от ГЕРБ години наред управлявали министерството. „Това състояние се дължи на техните промени в законите, на реформата „Бъчварова“, заяви лидерът на БСП. Според нея министър Валентин Радев в доклад до консултативния съвет по национална сигурност е заявил, че е необходимо да се увеличат заплатите на служителите в МВР и е поискал 300 млн. лв. допълнително към бюджета на ведомството.", "date": "26.06.2017", "title": " Бойко Борисов към полицаите: Гонете бандитите денонощно"}
{"url": "https://trud.bg/%d1%82%d1%80%d0%b0%d0%b4%d0%b8%d1%86%d0%b8%d0%b8-%d0%b8-%d0%b8%d0%b7%d0%ba%d1%83%d1%81%d1%82%d0%b2%d0%be-%d0%b2%d0%be%d0%b4%d1%8f%d1%82-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%b1%d0%b0/", "text": "С демонстрация „Бродиране на сувенирни топки” бе открито третото издание на Културните вечери „Традиции и изкуство” в Банско. Мария Кушлева, пазител на банските традиции и занаяти, пременена в народна носия, разкри етапите на изработване на сувенирни топки и тънкостите при украсяването им, бродирайки цветни фигури. Гости и жители на планинския курорт се отбиваха на втория етаж на Посетителския информационен център, за да разгледат изложбата „Да погледнеш в бъдещето” – една ценна колекция на Райна Барякова. Експонирани са автентични бански носии – жътварска, невестинска, великденска, божикева, неделна, атлазен фустан със съответните забрадки, престилки, бродирани горни ризи, прескутници и плетени чорапи. Икони, изработени с мъниста, камъни и пясък красят стените на фоайето на инфо центъра. Интерес предизвикват куклите, направени от царевична шума и красивите бутилки, декорирани с отпадъчни материали. На Еньовден, в късния съботен следобед, активните представителки от Пенсионерския клуб в Банско запретнаха ръкави и върнаха към нов живот едно отдавна забравено женско занимание – преденето. Деца зарадваха с китки от еньовски билки, събрани преди изгрев слънце, представителките на нежния пол в публиката. Демонстрацията бе съпроводена от автентично музикално оформление на женска фолклорна група „Пирински бисери”-Банско.  Културните вечери продължават до 3 септември като освен демонстрациите на бански занаяти,  Музеен комплекс–Банско организира еднодневни инфотурове с микробус до археологически комплекс „Св. Никола” и късноантична крепост „Ситан кале” и образователни интерактивни игри   „Деца  в музея”. Паралелно с това, в читалище „Никола Вапцаров” ще се провеждат уроци по тамбура, гайда, пеене, народни танци, а всеки  четвъртък в Посетителския информационен център ще се прожектират филми за Банско.", "date": "26.06.2017", "title": " Традиции и изкуство водят туристи в Банско"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b4%d0%b5%d0%bc%d0%be%d0%ba%d1%80%d0%b0%d1%82%d1%8a%d1%82-%d0%bc%d0%b8%d1%85%d0%b0%d0%b9-%d1%82%d1%83%d0%b4%d0%be%d1%81%d0%b5-%d0%b5-%d0%bf%d1%80%d0%b5%d0%b4/", "text": "В понеделник досегашният румънски министър на икономиката Михай Тудосе беше определен за нов министър-председател на Румъния, предава AFP. Тудосе, който е на 50 г., има 10 дни, за да получи вот на доверие за правителството и програмата си. Миналата сряда румънският парламент гласува вот на недоверие за правителството на министър-председателя Сорин Гриндяну, обвинявайки го в „забавяне“ при прилагането на реформите във втората най-бедна държава от Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Социалдемократът Михай Тудосе е предложен за нов министър-председател на Румъния"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%bd%d0%b0-%d1%81%d0%b0%d1%89-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8-%d1%87%d0%b0%d1%81%d1%82/", "text": "Върховният съд на САЩ възстанови частично действието на предизвикалия противоречия указ на президента Доналд Тръмп, забраняващ влизането в САЩ на хора от шест предимно мюсюлмански страни, съобщиха световните агенции. Съдът ще разгледа аргументите за законността на една от ключовите политики на Тръмп през октомври. Решението на съда части от приетия на 6 март указ да се прилагат до приключването на правните спорове е победа за президента, отбелязва Ройтерс. Забраната за посещения на САЩ ще се прилага по отношение на гражданите на шестте страни, освен ако те нямат реални отношения с човек или организация, намиращи се в САЩ. Съдът ще разреши да влезе в сила и 120-дневната забрана за приемане на бежанци, която ще се прилага при същите условия. Трима от консервативните съдии заявиха, че биха разрешили президентския указ да се прилага изцяло. Сред направилите подобно изявление беше Нийл Горсъч, назначен от Тръмп. Миналата седмица Тръмп заяви, че указът ще почне да се прилага 72 часа, след като съдът разреши, припомня Асошиейтед прес. Забраната за посещения засяга граждани на Иран, Либия, Сомалия, Судан, Сирия и Йемен. Правителството на Тръмп заяви, че забраната е необходима, за да се извърши преразглеждане на процедурите за издаване на визи на граждани на тези страни. Този процес ще приключи преди 2 октомври, първия ден, когато Върховният съд може да проведе заседание за законността й, отбелязва АП, цитирана от БТА. Две апелативни съдилища в САЩ подкрепиха решението на първоинстанционния съд за спиране на прилагането на забраната, докато се реши дали тя представлява дискриминация на религиозна основа, припомня ДПА. Правителството на Тръмп обжалва решението пред Върховния съд.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Върховният съд на САЩ възстанови частично указа на Тръмп, забраняващ влизането на хота от шест мюсюлмански страни"}
{"url": "https://trud.bg/%d0%b2-%d1%81%d1%82%d0%b0%d0%bc%d0%b1%d0%be%d0%bb%d0%b8%d0%b9%d1%81%d0%ba%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bf%d0%bb%d0%b0%d1%81%d1%8c%d0%be%d1%80-%d0%bd%d0%b0-%d0%ba%d0%be/", "text": "Пласьор на контрабанден тютюн бе заловен в неделя около 8.30 часа сутринта от служителите на реда в Стамболийски на улица „Тракия” в града. 53-годишен мъж от пазарджишко село пренасял 2 кг ситно нарязан тютюн без български бандерол. Нелегалната стока е иззета с протокол, а срещу мъжа е започната предварителна проверка за престъпление по чл. 234, ал.1 от НК. През последното денонощие на територията на Областна дирекция на МВР – Пловдив са регистрирани 3 криминални престъпления – 2 кражби. Разкрито е едно престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " В Стамболийски заловиха пласьор на контрабанден тютюн"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d0%bb%d0%b0%d0%b4%d0%b8-%d0%bc%d1%8a%d0%b6%d0%b5-%d1%81%d0%b5-%d0%be%d0%b7%d0%be%d0%b2%d0%b0%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b7%d0%b0/", "text": "Двама млади мъже се озоваха през уикенда в полицейския арест в Пловдив за притежание на наркотици. В събота около 2 часа през нощта на улица „Екзарх Йосиф” в областния град екип на Второ РУ на МВР проверил 25-годишен от Стамболийски. При последвалия обиск от него били иззети 4 цигари с марихуана и пакетче с амфетамин. В Трето РУ на МВР-Пловдив пък бил отведен 24-годишен местен жител, засечен на ул. “Анри Барбюс” да носи цигара с марихуана. Срещу извършителите са образувани бързи производства. Уведомена е районната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Двама млади мъже се озоваха в ареста заради цигари с марихуана"}
{"url": "https://trud.bg/%d1%8e%d0%b1%d0%b8%d0%bb%d0%b5%d0%b5%d0%bd-%d0%ba%d0%be%d0%bd%d1%86%d0%b5%d1%80%d1%82-%d0%bd%d0%b0-%d1%80%d1%83%d1%81%d0%ba%d0%b0%d1%82%d0%b0-%d0%bf%d0%b5%d1%81%d0%b5%d0%bd-%d1%81%d0%b5-%d0%bf%d1%80/", "text": "За празника на Свищов Национално движение „Русофили“, Руско-културно информационен център – София, общинското ръководство на движение „Русофили“ и общинската управа на крайдунавския град организираха юбилеен концерт. Участваха лауреатите от руски международни конкурси- Татяна Баланчук, Ярослава Прокопиева, Оксана Нежинская и Галина Коротаева. Впечатляващите дами изнесоха уникално представление, което се превърна в незабравима вечер на любимите руски популярни, военни, съвременни и лирични песни, и романси. Концертът бе изключително подходящ за кръглата 140-годишнина от Освобождението на Свищов. В израз на добрите българо-руски взаимоотношения, ръководителката на руската група Татяна Баланчук изпълни на финал българската песен „Облаче ле бяло“, която беше специален поздрав за всички присъстващи. Кметът на Свищов Генчо Генчев връчи юбилеен плакет и грамота на руските изпълнителки. Дамите получиха цветя от кмета на града и общинското ръководство на движение „Русофили“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Юбилеен концерт на руската песен се проведе в Свищов"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%ba%d1%8a%d0%bc-%d0%b8%d0%bc%d0%b8%d0%b3%d1%80%d0%b0%d0%bd%d1%82%d0%b8%d1%82%d0%b5-%d0%be%d1%82-%d0%b5%d1%81-%d0%bd%d0%b8%d0%b5-%d0%b8%d1%81/", "text": "В понеделник британският министър-председател Тереза Мей заяви, че тя иска да сложи край на тревогите на гражданите от Европейския съюз във връзка с тяхното бъдеще след Брекзит, обещавайки да защити правата им, предава AFP. „Ние искаме да останете“, беше категорична Мей. Междувременно лидерът на опозиционната Лейбъристка партия Джереми Корбин отбеляза, че планът на премиера да помогне на 3,2 млн. европейци, живеещи във Великобритания, е „прекалено ограничен и е прекалено късно“ за него. Освен това Корбин призова за нов подход към Брекзит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "26.06.2017", "title": " Тереза Мей към имигрантите от ЕС: Ние искаме да останете във Великобритания"}
