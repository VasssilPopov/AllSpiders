{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0-%d0%b0%d0%ba%d1%82%d0%b8%d0%b2%d0%b8-%d0%b7%d0%b0-1-500-000-%d0%b5%d0%b2%d1%80%d0%be-%d0%bd%d0%b0/", "text": "Италианска полиция конфискува активи на стойност над 1 милиард и 5 милиона евро на мафията. Операцията е определяна като една от най-мащабните срещу престъпния свят на Апенините. Иззети са курортно селище, голф клубове и ветроходни кораби. Ударът беше срещу наследниците на покойния Кармело Пати, който дълги години беше сред най-влиятелните хора в Коза Ностра. Започнал бизнеса като уличен продавач на платове, но съдбата го издигнала до върха. Освен огромното влияние в Сицилия, през годините Кармело Пати успя да изгради и туристическа империя. Притежаваше хотели, голф клубове, кораби и яхти. Пати беше смятан за един от най-доверените хора на неуловимия кръстник на сицилианската мафия Матео Денаро, който се укрива от 25 години. Операцията срещу наследниците на Кармело Пати може да разкрие следите на издирвания бос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Италия конфискува активи за 1 500 000 евро на мафията"}
{"url": "https://trud.bg/%d0%ba%d1%80%d0%b8%d0%b9%d0%b4-2-%d1%81-%d0%be%d0%bf%d0%b8%d1%82-%d0%b7%d0%b0-%d0%ba%d0%b8%d0%bd%d0%be-%d0%bd%d0%be%d0%ba%d0%b0%d1%83%d1%82/", "text": "Слай продуцира и пише сценария “Крийд 2” е най-голямата и очаквана филмова премиера на седмицата. Преди няколко години първият филм, озаглавен “Крийд: Сърце на шампион” беше успешен опит за продължаване на сагата за “Роки” като този път в центъра бе поставен сина на Аполо Крийд, а ветерана Балбоа беше негов ментор. Сега срещу сина на Аполо се изправя Виктор Драго – син на легендарния Иван Драго, изигран от Долф Лундгрен в “Роки IV”. В ролята на Виктор Драго е румънският боксьор Флориан Мунтеану, а “шведската стомана” Долф Лундгрен се завръща като “Сибирския експрес” Иван Драго, заедно със Силвестър Сталоун като Роки и Майкъл Б. Джордън като младия Крийд. Събирането на Слай и Лундгрен със сигурност е събитие за феновете на осемдесетарските и деветдесетарските класически екшън тупалки. Сценарист на “Creed 2” е Чео Ходари Кокър (”Luke Cage”), а режисьор е Стивън Кейпъл джуниър (”The Land”). Той заменя Райън Куглър, който беше твърде зает с “Черната пантера” и тук е в ролята само на изпълнителен продуцент. Слай продуцира и пише сценария. В ролите освен Майкъл Б. Джордън, Силвестър Сталоун, Долф Лундгрен и Флориан Мунтеану, ще видим още и Теса Томпсън, която се завръща като Бианка.", "date": "2018.11.24", "title": " „Крийд 2“ с опит за кино  нокаут\t\t\t"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d0%be-%d1%82%d0%b0%d1%8f%d0%bd%d0%b8-%d1%87%d0%bb%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%b5%d0%bf-%d0%bd%d1%8f%d0%bc%d0%b0%d1%82-%d0%bf%d1%80/", "text": "Председателят на Европейския парламент Антонио Таяни изпрати   на   по повод изказването на евродепутата Ангел Джамбазки, че “всички от БСП са за разстрел”. Тогава тя се обърна към ръководителя на ЕП, като заяви, че това не е изолиран случай и че има тенденция за засилване на езика на агресията, провокирана от националисти и крайнодесни политически лидери. В отговор на призива й – да се разграничи от това неприемливо изказване, в писмото си Таяни заявява: “Поведението на членовете на ЕП трябва да се характеризира с взаимно уважение, основано на ценностите и принципите, определени в договорите и Хартата на основните права, зачитайки достойнството на парламента”. Председателят на ЕП допълва, че членовете на европарламента имат пълно право да критикуват, но нямат право да използват обиден език, уронвайки достойнството и репутацията на институацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Антонио Таяни: Членовете на ЕП нямат право да използват обиден език"}
{"url": "https://trud.bg/%d1%81%d0%b5%d0%ba%d1%81%d1%83%d0%b0%d0%bb%d0%b5%d0%bd-%d1%81%d0%ba%d0%b0%d0%bd%d0%b4%d0%b0%d0%bb-%d1%80%d0%b0%d0%b7%d1%82%d1%8a%d1%80%d1%81%d0%b8-%d0%b3%d1%8a%d1%80%d1%86%d0%b8%d1%8f/", "text": "Сексуален скандал между популярен гръцки актьор и таксиметров шофьор шокира гръцкото общество. Още по-шокиращи са обстоятелствата около инцидента, в следствие на което 29-годишният актьор е арестуван в момента. Според информация след медицински преглед е констатирано, че таксиметровият шофьор е сексуално насилен. Историята започва, след като 29-годишният актьор поръчал такси през популярна електронна платформа от ул. „Михаил Вода“ в гръцката столица до площад Омония и дори избрал шоьора. Какво се е случило по време на пътуването, от момента, в който таксиметровият шофьор е качил актьора не е изяснена, но в крайна сметка последната дестинация е болница. Излизайки от колата, водачът започнал да се чувства странно. Казал на лекарите, че изпитва силен дискомфорт, повръщаше, изтръпване в ръцете и краката. Лекарите му оказали първа помощ. След като възвърнал сетивата си и успял да стане, скочил срещу актьора с удари и ритници. Какво точно се е случило не е известно, тъй като таксиметровият шофьор не успял да си спомни, в кафето му имало поставен наркотик. Според информация в гръцките медии 29-годишният актьор е ползвал наркотици и по време на маршрута с таксито е спрял и посетил секс-магазин. Според една от версиите таксиметровия шофьор е бил напръскан със специален възбуждащ спрей, според други, че е насилван с други предмети. Води се разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.24", "title": " Сексуален скандал разтърси Гърция"}
{"url": "https://trud.bg/%d0%b5%d1%81-%d0%b8-%d0%b8%d1%81%d0%bf%d0%b0%d0%bd%d0%b8%d1%8f-%d1%81%d0%b5-%d0%b4%d0%be%d0%b1%d0%bb%d0%b8%d0%b6%d0%b8%d1%85%d0%b0-%d0%b4%d0%be-%d0%ba%d0%be%d0%bc%d0%bf%d1%80%d0%be%d0%bc%d0%b8%d1%81/", "text": "Европейският съюз и Испания се доближиха до компромис относно ситуацията около Гибралтар във връзка с излизането на Великобритания от ЕС, обяви в Брюксел европейски източник. Според него това ще позволи в неделя да се проведе извънредна среща на върха на държавните глави на ЕС в Брюксел, предаде ТАСС. „Европейският съюз и Испания обединиха позициите си по Брекзит след телефонен разговор между президента на Европейския съвет Доналд Туск и испанския премиер Педро Санчес“, каза източникът, „което ще позволи срещата на върха да се проведе в неделя, както бе планирано“. В петък министър-председателят на Испания заяви, че Испания не е получила достатъчно гаранции за ситуацията около Гибралтар, след като британците напуснат ЕС. В същото време Санчес подчерта, че провеждането на извънредна среща на върха на ЕС може да бъде застрашено, ако интересите на Мадрид по този въпрос не бъдат взети под внимание. Както заяви преди това испанският премиер след разговорите с британския си колега, Тереза Мей позициите на двете страни по отношение на оттеглянето на Обединеното кралство от ЕС се разминават значително. Санчес заяви, че Мадрид ще блокира споразумението с Великобритания, ако забележките на Испания за Гибралтар бъдат пренебрегнати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " ЕС и Испания се доближиха до компромис за Гибралтар"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%b0%d0%bd%d0%be%d0%bd%d1%81%d0%b8%d1%82%d0%b5-%d0%b7%d0%b0-%d0%be%d1%82%d1%81%d1%82%d1%8a/", "text": "„Понякога си купуваме ненужни неща, притиснати от факта, че само в рамките на един ден имаме някакъв „прозорец”, в който можем да го направим с голямо намаление”, посочи Маргаритов и обърна внимание на това, че анонсите за отстъпки невинаги са коректни. „Наши проверки установяват случаи, в които има обявяване на гръмки проценти намаления, но те се отнасят за крайно ограничен асортимент в даден търговски обект или пък там въобще не са зареждани стоки в този порядък. По-скоро потребителите са примамени да посетят магазина и там вече все нещо ще си купят. Прибързаните решения не са най-добрият вариант”, коментира Маргаритов пред БНТ. И все пак, ако решим да се откажем от покупка от търговската мрежа, бихме могли да получим обратно парите си за нея, но само ако търговецът предварително е поел такъв ангажимент. Председателят на КЗП потвърди, че е напълно възможно офертите от типа „плащаш едно, взимаш две” да са изцяло коректни. Според него, това е така, защото търговецът преценява, че е по-изгодно за него да пласира една или друга стока по този начин, вместо да загуби от нея 100%, като я изхвърли. „Това ще минимизира тази загуба и ще даде възможност на потребители, които желаят при това положение да си закупят един или друг продукт, да го направят по-изгодно за тях. Най-важното е, когато става дума за складови наличности, които са постояли доста тук и там, стоката да е в срок на годност и да е подходяща за експлоатация”, уточни той. При покупката на стоки втора употреба потребителите запазват всички свои права по закон, посочи Маргаритов. „Ако има дефект, имат право на рекламация”, даде пример той. И добави, че търговецът е задължен да предостави цялата информация относно цените и тяхното формиране. „В случай че става дума за битова електроника – техническите характеристики, гаранционните срокове и начините, по които може да бъде решен евентуален проблем”, каза още той. Маргаритов предупреди, че при преливането на кампанията „Черен петък” в Коледно-новогодишните намаления може да се стигне до констатирани и санкционирани от контролния орган в минали периоди случаи на нелоялни практики. „Слага се един процент за „Черния петък”, после се добавя още някакъв процент – да, цената се сваля още малко, но търговецът механично събира тези два процента и изведнъж вие виждате един бомбастичен процент 50-60, а истината е, че в рамките на новата кампания новата цена е с около 20% по-ниска от досегашната”, описа възможна ситуация той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Димитър Маргаритов: Анонсите за отстъпки невинаги са коректни"}
{"url": "https://trud.bg/%d1%81%d0%bf%d1%80%d1%8f-%d0%b8-%d1%81%d0%b0%d0%b9%d1%82%d1%8a%d1%82-%d0%bd%d0%b0-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5/", "text": "Няма достъп до сайтовете на правосъдното министерство и до Министерство на икономиката, показа проверка на „Труд“. В последователни мейли хакери, които се представяли за „Анархистите“, съобщили предварително, че ще блокират сайта на правосъдното министерство, парламента, а след това и на министерството на икономиката „като поздрав към Емил Караниколов“, съобщи  . Към момента сайтът на Народното събрание е достъпен. От Министерството на правосъдието съобщиха, че сайтът на ведомството е временно недостъпен поради технически проблем. От МП уточниха, че се работи по отстраняването на проблема. Преди дни за известно време   и до сайта на Министерството на финансите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.24", "title": " Спряха сайтовете на министерства и на парламента"}
{"url": "https://trud.bg/%d0%bf%d1%80%d0%b5%d0%b8%d0%b7%d0%b1%d1%80%d0%b0%d1%85%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80-%d0%bc/", "text": "Българският еврокомисар по цифровата икономика и общество Мария Габриел днес бе преизбрана за трети път за заместник-председател на ЕНП Жени на провеждащия се в Любляна конгрес на организацията. Тя спечели вота с най-много гласове и така ще бъде първи заместник-председател на Бюрото на ЕНП Жени за следващия тригодишен мандат. Номинацията на Мария Габриел е за доказаната й отдаденост, упорита работа и ангажираност за по-силен глас на жените в Европа и по-голямото им представителство на ръководни позиции в политиката, икономиката и обществото въз основа на техните качества. „Преизбирането ми за заместник-председател на ЕНП Жени приемам като оценка за работата ми в предишните два мандата, но и като отговорност да продължавам да отстоявам още по-решително каузите, свързани с правата на жените. Европа лидер означава да дадем равни възможности на всички да разгърнат своя потенциал, да покажат таланта и способностите си – това е в основата на нашия европейски подход, основан на ценности. Жените могат много да допринесат за нашата цифрова икономика и общество и съм решена да продължавам да работя за цифрова Европа, която обхваща и приобщава всички – и мъжете, и жените. Само заедно можем да оформим цифровото ни бъдеще и да постигнем успешна цифрова трансформация в полза на всички“, коментира комисар Мария Габриел след преизбирането й на поста. За председател на ЕНП Жени бе преизбрана единодушно Дорис Пак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.24", "title": " Преизбраха българския еврокомисар Мария Габриел за зам.-председател на ЕНП Жени"}
{"url": "https://trud.bg/%d0%bf%d0%bb%d0%b5%d0%b9%d0%bc%d0%b5%d0%b9%d1%82%d0%ba%d0%b8-%d1%81%d0%b5-%d0%bf%d0%be%d1%82%d0%b0%d0%bf%d1%8f%d1%82-%d0%b2-%d1%88%d0%be%d0%ba%d0%be%d0%bb%d0%b0%d0%b4/", "text": "Парти събира ценители на 30 ноември Актуалната носителка на титлата Жанета Осипова ще се съблече за корицата.  Старата максима, че “няма нищо по-добро от приятел, освен приятел, който носи шоколад” е на път да придобие съвсем различни измерения. А именно, че “няма нищо по-добро от плеймейтки, освен плеймейтки обляни в шоколад!” След броени дни Playboy ще представи ексклузивно последния си брой за 2018 г., а на корицата му ще видим актуалната носителка на титлата Playmate Of The Year 2018 Жанета Осипова. В традиционния си бохемски стил, Playboy са подготвили парти за представянето на броя в Bedroom Premium Club Sofia. На 30 ноември, петък Мъжката Библия ще събере ценители на Playboy Chocolate Art парти. Разбира се, сред шоколадовите изкушения на Майстора на шоколада Ради Стамболов, ще има и ударна доза плеймейтки.  ", "date": "2018.11.24", "title": " Плеймейтки се потапят в шоколад\t\t\t"}
{"url": "https://trud.bg/%d1%80%d0%be%d1%81%d0%ba%d0%be%d1%81%d0%bc%d0%be%d1%81-%d0%bf%d0%be%d0%b4%d0%b3%d0%be%d1%82%d0%b2%d1%8f-%d0%b5%d0%ba%d0%b8%d0%bf%d0%b0%d0%b6%d0%b8-%d0%bd%d0%b0-%d0%bb%d1%83%d0%bd%d0%bd%d0%b8-%d0%bc/", "text": "Роскосмос ще подготви екипажи на лунни мисии за работа в далеч по-сложни условия в сравнение с тези в околоземна орбита, предаде ТАСС. Това заяви ръководителят на Роскосмос Дмитрий Рогозин на среща с президента на Молдова Игор Додон. Сега всички експерименти целят да бъдат създадени технологии и да бъде подготвен екипаж за работа в далеч по-некомфортни условия, т.е. в случай че например космически кораб не е пристигнал и не е донесъл вода. По думите на Рогозин, лунните изследвания крият нови рискове. „Едно е да се поддържа космическа станция с хора на борда на височина 400 км, а съвсем друго – на височина 400 хиляди км, т.е. на 1000 пъти по-голямо разстояние“, каза той. „Ще създадем транспортна система, за да летим до Луната. Не просто да прелитаме край нея, а да влезем в окололунна орбита и да работим на лунната повърхност. Освен това ще се провери дали американци действително са били на Луната. Те казват, че са били там, но ние ще проверим.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.11.24", "title": " Роскосмос подготвя екипажи на лунни мисии за работа в екстремни условия"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba%d0%bc%d0%b5%d1%82%d1%8a%d1%82-%d1%85%d1%80%d0%b8%d1%81%d1%82%d0%b8%d0%bd%d0%b0-%d1%88%d0%be%d0%bf%d0%be%d0%b2%d0%b0-%d0%b8-%d0%b9%d0%be/", "text": "Днес бе дадено началото на XV Международен турнир по спортна гимнастика „Любчо Солачки“ в Благоевград, като специално за турнира в Благоевград пристигна и шампиона Йордан Йовчев. Заместник-кметът по култура и хуманитарни дейности Христина Шопова откри първенството като поздрави всички присъстващи в залата от името на кмета на Благоевград д-р Атанас Камбитов и от свое име. „За мен е чест да Ви поздравя от името на кмета на община Благоевград д-р Атанас Камбитов и заедно да открием XV издание, юбилейно, на този прекрасен турнир. Ще си позволя да цитирам златната медалистка, гимнастичката Мери Лу Реттон, която казва: „Всеки от нас носи страст към нещо в сърцето си. Целта на живота е да го откриеш и да го съхраниш.“. Ролята на общината е да създава прекрасни условия и възможности за тези деца. Благодаря на родителите, че ги подкрепят! Вие, скъпи деца, сте открили своята страст. Съхранявайте я! Бъдете здрави, успешни и ни накарайте да се гордеем с вас! На добър час!“ , гласеше част от словото. Зам.-кметът Христина Шопова благодари на г-н Йовчев за подкрепата на Федерацията по спортна гимнастика, на г-н Гръчки и екипа му за неуморната работа през всички тези години, да устои и задържи този турнир, на това ниво, което е в момента. Йордан Йовчев и Председателят на ГК „Любчо Солачки” също изразиха благодарност и уважение към кмета д-р Атанас Камбитов и Община Благоевград за подкрепата и условията, които осигуряват на спортистите в Благоевград. При откриването на турнира зам.-кметът подкани шампиона по спортна гимнастика да демонстрира своите умения на халки, а той с радост прие предизвикателството и показа спортно майсторство. В тазгодишното издание на турнира се състезават участници на клубове от България, Англия, Гърция, Хърватия и Сърбия. Над 300 участници от пет държави ще покажат своите спортни умения пред зрители и съдии в зала „Скаптопара“. След официалното откриване, бяха наградени първите участници, които демонстрираха своите умения в различни дисциплини. Състезанието ще продължи и утре, 25 ноември, като награждаването ще бъде след финала при всички дисциплини. Международният турнир по спортна гимнастика „Любчо Солачки“ се провежда с подкрепата на Общината и благоевградския гимнастически клуб „Любчо Солачки“. В момента в клуба тренират над 130 деца на възраст между 3 и 18 години. Най-добрите от тях редовно попадат в полезрението на националните ни селекционери по спортна гимнастика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Заместник-кметът Христина Шопова и Йордан Йовчев откриха XV Международен турнир по спортна гимнастика „Любчо Солачки“ в Благоевград"}
{"url": "https://trud.bg/35-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2%d1%8a%d0%b2-%d1%84/", "text": "Броят на задържаните по време на протестите във Франция се е увеличил до 35 души, а броят на пострадалите – до осем, съобщи телевизионният канал BFMTV. Според телевизионния канал правоохранителните органи вече са задържали 35 души. Ситуацията остава напрегната, протестиращите са запалили огън на две барикади, след което бяха евакуирани, за да се гарантира, че пожарникарите могат да работят. Протестиращите са се насочили към Елисейския дворец. Хиляди хора участват в демонстрации в цялата страна, включително в Париж и на Шанз-Елизе. От 1 януари цените на бензина във Франция трябва да се увеличат с 2,9 евроцента, а за дизеловото гориво – с 6,5 евроцента на литър. Според Europe1, през 2018 г. цената на дизеловото гориво се е увеличила с около 23%, а за бензина – с 15%. Антиправителствените протести доведоха до сблъсъци с френската полиция на Шанз-Елизе в Париж, оставяйки известния булевард покрит със сълзотворен газ, в пореден ден на демонстрации срещу президента Еманюел Макрон, предава АФП. Вътрешният министър Кристоф Кастанер обвини за размириците крайнодесните агитатори, които пренебрегнаха забраната за демонстрации в района и хвърляха предмети срещу силите за сигурност. Протестното движение започна преди седмица, когато стотици хиляди протестиращи, носещи жълти жилетки за висока видимост, блокираха пътища в доста спонтанен излив на гняв за по-високи данъци върху дизеловото гориво. Този път, макар че имаше сериозни смущения по пътищата в цялата страна, броят на протестиращите беше по-малък от преди седмица и призивът на лидерите на протеста да блокират столицата изглежда неуспешен.  До средата на следобеда около 81 000 протестиращи бяха преброени в цяла Франция, в сравнение с около 244 000 по същото време миналата седмица, показват данни от вътрешното министерство. Около 8 000 излязоха по улиците в Париж, а около 5 000 на Шанз-Елизе, посочва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " 35 души са задържани на протестите във Франция"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a%d1%82-%d0%bd%d0%b0-%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f-%d1%89%d0%b0%d0%b1-%d0%bd%d0%b0-%d0%b1%d1%80%d0%b8%d1%82%d0%b0/", "text": "Началникът на генералния щаб на британската армия заяви, че Русия е „безспорно“ по-голяма заплаха за Великобритания и съюзниците й, отколкото са „Ислямска държава“ и „Ал Каида“. „Не можем да сме безучастни, нито да оставим без отпор опасността от Москва. Рискът е не само в конвенционален план, но и в обстоятелството, че руснаците „систематично изучават и използват уязвимостта на Запада в някои нетрадиционни области като киберпространството и Космоса, казва генерал Марк Карлтън-Смит в интервю за вестник „Дейли Телеграф“. 54-годишният бивш командос беше назначен начело на британския генерален щаб през юни тази година. Карлтън-Смит е дълбоко уважаван на Острова заради ролята си в борбата с джихадистите в Ирак и Сирия. Руският външен министър Сергей Лавров от своя страна заяви: „Не можем да влияем на решенията на британското правителство на кого да поверят командването на въоръжените си сили. Но се надявам, че проверяват дали тези решения са адекватни.“ Сергей Лавров разкритикува европейските държави, които изгониха руски дипломати след отравянето на двойния агент Сергей Скрипал през март тази година: „Когато една страна, която официално е заявила желанието си да напусне Европейския съюз, заставя всички останали държави-членки да правят това по отношение на Русия, което на Великобритания й се иска, това не прави чест на Евросъюза и неговите членове.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.24", "title": " Началникът на генералния щаб на британската армия: Русия е по-голяма заплаха от „Ислямска държава“ и „Ал Каида“"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d1%8a/", "text": "„През последните десет дни получихме две категорични потвърждения, че България върви по план за присъединяване към еврозоната. Първо Европейската централна банка обяви официално, че започва планираните стрес-тестове за шест български банки, чиито резултати ще бъдат публикувани през юли 2019г. След това ЕЦБ даде зелена светлина за предвидените промени в законодателството, които ще позволят присъединяване към „чакалнята“ на еврозоната ERM II. Затвърждаването на напредъка ни по пътя към еврото е голям успех, но и отговорност за всички нас, защото залогът е бъдещето на България.“ Това заяви българският евродепутат от ГЕРБ/ЕНП Ева Майдел по време на третия годишен национален форум на Предприемачи ГЕРБ на 24 ноевмри 2018г. в Поморие. „Данните показват, че в България само 9% от хората се чувстват много добре информирани за еврозоната. Което ознзчава, че 9 от 10 българи са податливи на фалшиви новини и манипулации по темата. Затова е важно предприемачите, които разбират най-добре ползите от влизането ни в еврозоната, да оборват митовете в обществото ни.“ Това допълни Ева Майдел по време на изказването си по тема „Митове и факти за еврозоната“. Третият национален форум на ПГЕРБ, който събра над 150 малки и средни предприемачи от цяла България, беше открит от председателя на ПГ на ГЕРБ Цветан Цветанов. Освен него, в първия ден на събитието участваха министърът на транспорта, информационните технологии и съобщенията Росен Желязков, зам.-министърът на енергетиката Жечо Станков, председателят на УС на Фонда на фондовете Мартин Дановски и икономистът от Индъстри Уоч Лъчезар Богданов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.24", "title": " Евродепутатът Ева Майдел: България върви по план към еврозоната"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%b5%d1%81-%d0%b8%d0%b7%d0%b4%d1%8a%d1%80%d0%b6%d0%b0-%d0%b8%d0%b7%d0%bf%d0%b8%d1%82%d0%b0%d0%bd%d0%b8%d0%b5%d1%82%d0%be-%d0%b7%d0%b0/", "text": "Европейският съюз издържа изпитанието за единство и съпричастност, заяви председателят на Европейския съвет Доналд Туск по повод напредъка в преговорите по оттеглянето на Великобритания. Туск потвърждава, че свиква утре заседание на Европейския съвет и препоръчва да бъдат утвърдени постигнатите до днес договорености с Лондон. Той коментира, че е подготвено добро и честно споразумение, без губещ и печеливш, с най-добрите възможни отстъпки. Председателят на Европейския съвет отбелязва, че ако занапред преговорите по бъдещите отношения ЕС-Великобритания очертаят необходимост, преходният срок до пълното прекратяване на досегашната обвързаност може да бъде удължен с още две години. По думите му ЕС ще се стреми към възможно най-добрите приятелски и партньорски отношения с Лондон. Според Туск в досегашните преговори ЕС е успял да постигне целите си за защита на правата на гражданите, за изплащането на британските задължения към общностния бюджет, за избягването на твърда граница между Ирландия и Северна Ирландия, както и за уреждането на правна сигурност за дружествата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Доналд Туск: ЕС издържа изпитанието за единство и съпричастност"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d0%be%d0%b5%d0%bc%d0%b0%d0%bc%d0%b5-%d1%80%d0%b5%d0%b0%d0%bb%d0%bd%d0%b8-%d0%b0%d0%bd%d0%b3%d0%b0%d0%b6/", "text": "Председателят на ПГ на ГЕРБ и зам.-председател на партията Цветан Цветанов се срещна с актива на ГЕРБ в с. Просеник (община Руен, област Бургас). Заедно с Цветанов бяха областният координатор на ГЕРБ-Бургас Димитър Бойчев, народните представители Ивелина Василева и Ася Пеева, както и евродепутатът от ГЕРБ/ЕНП Асим Адемов. „Всички виждаме промяната в област Бургас при управлението на ГЕРБ. Това е защото винаги заставаме пред вас с лицата си, поемаме реални ангажименти и за разлика от политическите си опоненти – ги изпълняваме“, посочи Цветанов по време на срещата. „Виждате каква е политическата обстановка, скандали и провокации от страна на опозицията. БСП обикалят страната и представят на хората своята визия за България, но не дават отговор какви са легитимните източници за необходимия финансов ресурс, които искат да разходват за нейното реализиране“, отбеляза председателят на ПГ на ГЕРБ. „Преди две години ГЕРБ дари 20 хил. лв. от партийната си субсидия за ремонт на читалище „Ралю Тодоров Кехаьов 1929“. Читалището бе в лошо състояние, а днес е с нов облик“, напомни Цветанов. Той отбеляза, че ГЕРБ не дели общините на „наши“ и „ваши“ и подчерта, че всеки един градоначалник е длъжен да работи за просперитета на населеното си място и неговите граждани. Жители на Просеник повдигнаха въпроса, че в селото има много млади хора, които нямат условия да спортуват. За целта Цветанов пое ангажимент да се изготви проект, който да бъде представен пред МОН – за изграждане на многофункционална площадка в двора на училището в село Просеник. Също така Цветанов пое ангажимент от субсидията на ПГ на ГЕРБ да бъдат отпуснати 15 хил. лв. за изграждането на детска площадка в селото. По време на срещата стана ясно, че със съдействието на бургаските депутати от ГЕРБ по фонд „Бедствения и аварии“ са осигурени над 260 хил. лв. за ремонт за улици. В момента над 10 улици се реабилитират с тези средства. Кметът на селото и общински координатор на ГЕРБ Стоян Добрев благодари на Цветанов за подкрепата и за усилията, които правителството полага за малките населени места. Той посочи, че е извършен ремонт в отсечка Ябълчево – Просеник, както и в пътната артерия Просеник- Горица – Гьоловца, която е с натоварен трафик и ежедневно се използва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.24", "title": " Цветан Цветанов: Поемаме реални ангажименти и за разлика от политическите си опоненти – ги изпълняваме"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%ba%d0%bc%d0%b5%d1%82%d0%b0-%d0%bd%d0%b0-%d0%b3%d1%83%d0%bb%d1%8f%d0%bd%d1%86%d0%b8-%d0%bb%d1%8a%d1%87%d0%b5%d0%b7%d0%b0%d1%80-%d1%8f/", "text": "Започнали са проверки за обществени поръчки за 1,5 млн. лв. в община Гулянци. Кметът Лъчезар Яков е дал 300 000 лв. за бензин на фирмата на бившата си съпруга. И 1,2 млн. лв. за социална кухня на съпруга на директорка в общината. Затова проверяват Яков за конфликт на интереси, информира  Социалният патронаж има договор с една и съща фирма от няколко години. Договорът за последните три е на мъжа на директорката на дирекция „Общинска собственост” в кметството. Стойността на контракта е 1,2 млн. лв. за около 500 души. Срещу директорката на „Общинска собственост” Сийка Захариева и мъжа й в момента тече проверка за конфликт на интереси. Захариева обаче не вижда никакъв проблем в това, че мъжът й е взел поръчката. „Аз тогава бях в майчинство… Е какво да направим, да не работи нищо ли?”, коментира Захариева.  И кметът Лъчезар Яков одобрява обществената поръчка. И фирмата изпълнител. „Няма проблеми, защото фирмата се справя добре, редовно доставя”, смята кметът. Бившата съпруга на кмета Яков също е спечелила обществена поръчка от общината. За доставка на горива за общината за близо 300 000 лева. „Ами тя не ми е вече жена, не мога да й кажа да не участва. Всички сигнали ги подава един човек, затова от БСП го изключиха”, казва Яков. Самият кмет е избиран с подкрепата на социалистите три пъти и смята, че жалбоподателят Лъчезар Крумов иска да му вземе мястото. Затова непрекъснато изпращал сигнали до институциите, затова бил изключен и от партията. „Да, аз подавам сигнали и до ДАНС и прокуратурата, защото не е редно да се раздават поръчки в семейния кръг на кмета и приятели”, признава Крумов. Част от проверките срещу кмета текат и в момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Проверяват кмета на Гулянци Лъчезар Яков за конфликт на интереси"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%b0%d0%bd%d1%81%d0%ba%d0%be-%d0%bd%d0%b5-%d1%81%d0%bc%d0%b5-%d0%b3%d0%be%d1%82%d0%be%d0%b2%d0%b8-%d0%b7%d0%b0-%d1%81%d0%b5%d0%b7%d0%be%d0%bd/", "text": "И тази зима липсва втора кабинка на лифта В Банско ври и кипи, казва един от местните жители. В курорта се готвят за поредния предстоящ ски сезон. Лъскат се хотели, ремонтират се кръчми и механи, общината трескаво довършва корекцията на реката, подпорните стени и новия мост. Градът е красив, чист и украсен. Но от бизнеса не крият раздразнението си, когато стане дума за прословутата втора кабинка на лифта. „Как е възможно в 21-ви век да не може една проста въжена линия да се направи, за да се отпуши достъпа до ски зоната. Та нали това е в името на хората, на туризма. Всички печелим от това. Тази зима какво да кажем на нашите редовни гости от чужбина, които питат непрекъснато какво става в тая държава, защо трябва да висим по опашки?! Това не е нормално, колкото и да ценят нашата природа, един ден тези туристи просто ще си отидат и никога няма да дойдат в България. И ще разказват,че сме ненормална страна.“ Така говорят хотелиерите в Банско преди предстоящия нов сезон. Трийсетина псевдоеколози ни направиха на маймуни, това не е редно, луда работа! – единодушни са стопаните на курортния град. Те припомнят, че са участвали във всички манифестации и протести с искане за втора кабинка. Какво още да направим, да идем да легнем жълтите павета ли?! – ядосват се те. „Ние тук сме потомци на войводи, достойни хора, не сме свикнали с тези софийски игрички, няколко души ни разиграват и пречат на бъдещето ни! Какво толкова искаме – една проста въжена линия и една хубава магистрала. За да работим и да живеем добре в родните си места“, казва дядо Васко, 71-годишен жител на Банско. Той нямал представа защо става така – българи за пречат на други българи! На други в кафенето, където се събират местните, даже не им се говори по темата. Един маха с ръка: „Какво има да приказваме! Нищо не става от тая държава, щом да се построи един лифт е проблем!“ Казусът „втора кабинка“ потъна в юридически тълкувания, политически спорове, протести, контрапротести, лъжи…Така се омота,че обикновените хора недоумяват: какво толкова пречи да се реализира една полезна и необходима инвестиция в най-големия и най-посещаван български зимен курорт? „Всяка година ме питате дали сме готови за сезона. Винаги казвам, че сме готови. Сега обаче ще ви изненадам – не, не сме готови!“,казва ядно кметът на Банско Георги Икономов. Той обяснява и по-подробно: „И тази зима посрещаме без втори кабинков лифт. Без нови писти. Инфраструктурата е съвсем прилична, улиците и зелените площи са в добро състояние, хотелите и ресторантите са на ниво. Единственото, което ни липсва, е втората кабинка. И пак влизаме в позната ситуация. Мъчим се цяла зима, а през пролетта, лятото и есента забравяме всичко. Идва другата зимата, пристигат гостите на града, откриваме сезона и се започва пак – огромни опашки пред лифта, недоволство, скандали. Затова ви казвам, че не са готови за този сезон. Техника за снегопочистване имаме, концесионерът е добър, той си чисти неговите територии. Вече правим сняг с оръдията по пистите, защото е студено. С полицията комуникираме всеки ден по отношение на сигурността. Но втора кабинка няма и няма! „, ядосва се кметът на Банско. Според него вече няма нужда от протести. „Осем години банскалии протестират и нищо не се променя“, казва той. И пояснява: „Преди няколко дни мина заседанието на петчленката на Върховния административен съд. Сега да видим какво решение ще излезе. Години наред чуваме някакви различни тълкувания на това дали трябва да има екологична оценка, или не трябва да има такава, както и на това разрешено ли е ново строителство или не е разрешено…Това означава, че в крайна сметка нормативната база не е точна, конкретна и категорична. Правителството трябва да каже веднъж завинаги: искаме ли да развиваме зимните спортове или не? Ако искаме да ги развиваме, трябва да се промени Законът за защитените територии – така, че да съдейства на развитието. В този закон трябва ясно и безапелационно да се каже: разрешава се строителство на нови спортни съоръжения! Освен това трябва да се промени Законът за горите. От него трябва да отпаднат недообмислените и ограничаващи разпоредби, заради които се сменя начина за трайното ползване на пистите. Трябва да се промени и Законът за околната среда. В него трябва ясно да се напише, че плановете за управлението на парковете – национални и природни, трябва да имат екологична оценка. Или пък да се запише, че не трябва да има такава оценка. А не въпросът да виси за тълкуване от страна на съдилищата и всяка от спорещите страни да си мисли, че е по-права от другата. Ние си мислим, че сме прави. Зелените също си мислят, че са прави. И се получава един безконечен спор!“ Какъв е изходът от тунела? „Каквото реши съдът за втората кабинка, това ще направим. Правителството трябва да внесе в парламента проекти за ясни закони и депутатите да ги гласуват. А иначе съветвам бизнеса да инвестира в летни атракции“, казва Георги Икономов. Преди време той призова бизнесмените да вдигнат цените в курорта. Според него той трябва да стане по-скъп.  „Аз моето мнение съм го изразил – повтаря той. – Искам Банско да е скъпо. Предпочитам Банско да не е курорт за всякакви туристи от всякакви народности, да не може да си го позволи всеки. Казвам това напълно отговорно. Искам цените да са високи, услугата, която се предлага тук, да бъде на световно ниво. Не туристът да спи за 40 лева! Защото, ако спиш за ниска цена, ще получиш услуга от ниско качество. Като спиш за 140 лева, то обслужването ще е далеч по-различно“, казва Икономов. Според него по-високите цени в курорта ще доведат и до по-високи заплати. На за целта предлаганите услуги трябва да имат високо качество. „Трябва представителите на бизнеса да си стиснат ръцете, да направят цените високи и след това да оцелява този, който дава най-добра услуга. Единствената кабинка не може да поеме всички туристи, чака се с часове на опашки. Като се вдигнат цените, постепенно ще се отсеят и туристите, те ще намалеят, в което няма нищо лошо. Не е нужно в Банско да има 15 000 туристи при положение, че не може да ги поеме ски зоната. Нека да са 10 000 туристите, да са по-спокойни и да плащат колкото за 15 000 туристи“ категоричен е кметът на Банско. Първите гости на курорта идват на 15 декември. Тогава ще открият официално старта на зимния сезон.", "date": "2018.11.24", "title": " Кметът на Банско: Не сме готови за сезонa\t\t\t"}
{"url": "https://trud.bg/%d0%bf%d0%b8%d1%81%d0%b0%d1%82%d0%b5%d0%bb%d1%8f%d1%82-%d0%bf%d0%b5%d0%bb%d0%b8%d0%bd-%d0%bf%d0%b5%d0%bb%d0%b8%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "Писателят и драматург Пелин Пелинов се е специализирал в описанието на един малко застъпен в творчеството дори на класиците период от историята ни – 1912-1918 г. Разговаряме с него имало ли е тогава, а и сега теми „табу“ в литературата. Както и за сегашния път на България, за нейните герои и псевдогерои. Пелинов отговаря и на въпроса как вижда развитието и състоянието на демокрацията и на свободите днес у нас. – Господин Пелинов, миналата година издадохте седмия си роман „Жиголо“. Кажете, моля, какво пишете сега и ще има ли роман № 8? Колко книги сте издали досега?. – Доста са. Но заедно с пиесите, рецензиите, статиите и с другите ми творби съм сътворил огромно колиеството в писмен вид. И „Жиголо“ действително е последната ми книга. А в момента пиша нов роман, нарича се „През огъня“. – За него всъщност бих искал да поговорим. Какъв ще е той, бихте ли разказали? – Разбира се, че е също с историческа тематика. Но само това ще кажа, засега. Защото незнам как и кога ще го завърша. – Кажете тогава за Вашата пентология „Възход и падение“, за нейните романи „Независима България“, „Напред на нож“, „Крушението“, „Под свити знамена“, „Катастрофата“. Какво ги обединява? – Обединява ги каузата за национално обединение на България, войните в 1912-1918 г. За тази кауза в онзи период 3 войни е водила страната ни и претърпява 2 национални катастрофи. И обединение няма! Въпросът ми е: какво ли ще е напред при това положение? Впрочем, за обединението на страната нищо не са писали писателите-съвременници на онова време. Дори такива колоси като Иван Вазов, Йордан Йовков, Антон Страшимиров, Елин Пелин, да не изброявам всички. Никой не е писал за тази свещена кауза, което е и странно, и невероятно. И все едно, че трагични събития през онзи най-драматичен период от новата история на България не са ставали. Онзи трагичен период в родната ни литература отсъства. Защо ли? – Защо, наистина? – Защото най-вероятно това е била тема „табу“. Не вярвам да е имало някаква забрана, но при тези национални катастрофи и загубени войни, темата е била „хлъзгава“ и писателите сами са странели от нея, пазели са се. Така мисля аз. А темата за националното обединение на българското племе е най-голямата, най-важната тема в българската литература. – Вие сте известен и като драматург. Спомням си, че Вашата пиеса „Горещо лято“ бе поставена и в Родопския театър в Смолян през 1988 година, а в други театри играна ли е? И защо спряхте с драматургията? – Да, в Смолян премина при голям успех. Мисля, че после я поставиха и в театрите във Враца, Плевен и Добрич. И при тях също премина много добре. Но в края на ХХ век изоставих драматургията, в която, за мое съжление, не пожънах големи успехи. Залових се с белетристиката и за 5 години написах 5-те романа от пентологията „Възход и падение“. – Какво всъщност означава това заглавие, за какъв възход и за какво падение пишете? – Означава, че до 1912 г. е време на възхода на държавата, а след това започва падението, което, за съжаление, продължава и до днес. – А за пиесата попитах, защото сте от земеделско, селско семейство, а в нея тематиката е от родното село. Пък и нали сега, от 2001 г., пак си живеете в родното село Върбица. Преди години обаче се занимавахте и с политика, бяхте един от лидерите на тогавашния БЗНС, дори три пъти бяхте издиган за кандидат-депутат. ратувахте за свобода и демокрация, за правдини. Днес занимавате ли се с политика? – Категорично не се занимавам и така е вече от години. А кандидатстванията ми за парламента бяха неуспешни, депутат не станах. Защото бях издиган именно от БЗНС. – Като човек извън политиката, според Вас, сега има ли свобода у нас и какъв е вкусът й в София и във Вашето село Върбица, примерно? – Свобода безспорно има, но тя е особен вид свобода. Тя е дирижирана свобода. И цялата ни държава е дирижирана. Свободата ни днес не се различава много от свободата през тоталитарно време. Ще кажа само, че в деня, преди да го свалят, Тодор Живков обяви: „Социализмът е едно недоносче“. Прав е бил. Но и днес демокрацията у нас също е такава. Затова няма да я коментирам. А има демокрация, има, има…, ама тя в днешно време много се различава от онази, за които някога мечтаехме и я чакахме. Което важи както за София, така и за село Върбица, пък и за цялата страна. – В тази връзка- свобода-демокрация-тоталитаризъм, някога имали ли сте проблеми с издаването на Ваши книги, бил ли сте забраняван писател? – Да и забраняван съм бил. През тоталитарно време съм имал такива моменти. И относно някои книги, и в тиражите. Бил съм цензуриран и като и драматург. 7-8 мои пиеси от тоталитарната цензура въобще не видяха бял свят, не се играха. Тогава почнах да ги пиша за списания. Там минаваха по-лесно. – Повечето Ви книги са с историческа тематика. И е Ваш изразът: „Тежко и горко на тази държава, която няма герои, но още по-тежко и горко на онази, която се нуждае от такива“. Какъв смисъл влагате в тази фраза и има ли тя някакво покритие днес с действителността у нас? – Имали сме герои някога, но днес – не, нямаме. Пък и няма за какво да имаме такива. Героите самият живот, обстоятелствата и времето ги създават. А днес няма обстоятелства и няма геройски дела. И в пряк и в преносен смисъл. В това е същността на моята фраза. – Все пак, сега сме в период на преход. А времето е напред и съвременните ни герои – също … – Преход, казвате! Аз въобще не съм мечтал за този преход. Той се оказа една лъжа, абсолютна лъжа. Промени се само формата на управление. Номенклатурата на БКП/БСП и тайните служби го доведоха този преход, те го наложиха. И продължава вече почти 30 години, за това ли мечтаехме някога? Вас удовлетворява ли ви? Щото мен – не. Пък и БКП не си е отишла от властта. Тя управлява и днес, но чрез своя 5-и ешалон, а в него са най-слабите неини кадри, най-неможещите, най-неподготвените. И казано иначе, комунизмът си отиде, за да остане завинаги. Или поне за още няколко поколения. – Но нека да се върнем на героите, г-н Пелинов и в духа на съжденията до тук, не е ли съвременен герой премиерът Бойко Борисов? Народът ни вече три пъти го избира! В минало време обаче лично Вие сте казвал, че един ден Бойко Борисов ще стане… диктатор. Т.е. ще стане герой, но от друг ъгъл погледнато. Сега как оценявате управлението му? Сравнете го, моля, с управлението на друг български политик от миналото, примерно със Стамболийски, Малинов, Александър Цанков, Кимон Георгиев, Тодор Живков… – Другите, които сочите, ще ги избегна, защото са били превратажии и диктатори. Ще кажа само за един от тях на фона на премиера Бойко. Днес Бойко Борисов създава илюзията, че управлява като Стамболийски. Подчертавам, подражава му и само създава илюзия, но много успешно я създава. А герой неможе да стане. Диктатор – да, възможно е, но герой – не. – Тогава? Ше се появи ли у нас голям политик? Виждате ли такава личност в обозримо бъдеще – кой и кога? – Въобще не виждам такъв човек, засега. Виждам само, че толкова изостанал и беден народ България не е имала. Неслучайно младите, по-напредничавите, да ги наречем и по-революционно мислещите, се изнасят в чужбина. – Миналата година получихте ордена „Златен век“ на Министерството на културата, министър Боил Банов Ви връчи огърлието. Зарадва ли Ви то? А тази година бяхте номиниран и за друга награда – „Паисий Хилендарски“, но тя отиде при актьора Васил Михайлов. Какво ще кажете за това? – Ще кажа, че „Златен век“ много ме зарадва. А за тазгодишната номинация за „Паисий Хилендарски“, което за мен е поредното признание, бях посочен и от председателя на парламента г-жа Цвета Караянчева. Но отиде наградата при друг достоен творец, при актьора Васил Михайлов. Той напълно я заслужава. – Вие сте учредител на Фондацията „Пелин Пелинов“ за подкрепа на българските романи, която на всеки 5 години награждава най-добрия нов български роман. Има ли някаква дейност тази фондация, какво е свършила досега? – Разбира се, че има дейност. През 2016 година бяха наградени академик Антон Дончев за романа му „В сянката на Александър Велики“ и Марин Кадиев за книгата му „Възход без падение“. Следващото отличаване ще е през 2021 година. – „Възход без падение“ на Марин Кадиев всъщност е обемна книга, литературно критически очерк за самия Вас, за Вашия живот, дейност и творчество, нали? – Да, така е. Той всъщност прави обстоен литературен анализ на белетристичната поредица „Възход и падение“, пречупва я през панорамата на голямата българска белетристика. Пише, разбира се, и редица други неща за мен, за творческите ми търсения и открития, неоповестявани досега. Но не ми е удобно да говоря за себе си. – За финал, г-н Пелинов! Ваши колеги, писатели, казват, че сте един жив класик. Приемате ли се за такъв? – В никакъв случай! А кой писател е класик и кой не, се вижда, оценя и знае едва след смъртта му, според творчеството. А аз все още съм далеч от такова определение. Нали?  – Да, така е. И благодаря за отделеното време! Нашият гост  Пенчо Пенчев Линов, известен като писателя Пелин Пелинов, е роден в плевенското село Върбица на 26 март 1936 г. в семейство на земеделски труженици. След гимназия в Плевен завършва Софийския университет “Климент Охридски”, специалност “Право”, а второто му висше образование е “Театрознание” във ВИТИЗ “Кр. Сарафов”. Работил е като юрисконсулт, театрален специалист, драматург на Народния театър “Иван Вазов”, главен редактор на в. “Земеделско знаме”, консултант в Държавен архив-София. Бил е председател на творческия фонд на Съюза на българските писатели. Автор е на 7 книги. За творчеството си е удостояван с множество наши и чужди ордени и награди.      ", "date": "2018.11.24", "title": " Писателят Пелин Пелинов пред „Труд“: Дирижирана свобода има днес в България\t\t\t"}
{"url": "https://trud.bg/%d1%81%d0%bb%d0%be%d0%b2%d0%b0%d1%88%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%89%d0%b5-%d0%bf%d0%be%d0%b4%d0%b0%d0%b4%d0%b5/", "text": "Външният министър на Словакия Мирослав Лайчак заплаши днес, че ще подаде оставка, ако правителството откаже да подпише пакта на ООН за миграцията, предаде ДПА. Т.нар. глобално споразумение за безопасна, методична и регулирана миграция бе одобрено по принцип през юли т.г. от всички страни членки на ООН без САЩ. Пактът ще бъде подписан на среща на върха на ООН в Маракеш, Мароко, на 10-11 декември т.г. След това документът, който няма задължаващ правен статут, трябва да бъде одобрен през януари от Общото събрание на ООН. Няколко европейски държави, САЩ и Австралия вече заявиха, че няма да подпишат окончателния текст. Ако словашкото правителство се поддаде на натиска на крайнодесните популисти, ще трябва да си търси нов министър на външните работи, каза днес Лайчак пред местното радио „Експрес“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.24", "title": " Словашкият външен министър ще подаде оставка, ако правителството не да подпише пакта на ООН за миграцията"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b5%d1%81-%d0%bd%d1%8f%d0%bc%d0%b0-%d0%b4%d0%b0-%d0%bd%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bf%d0%be-%d0%b4%d0%be/", "text": "Бъдещето на британския анклав след излизането от Евросъюза остава един от спорните въпроси между Лондон и Мадрид. Планираната за утре извънредна среща на върха на ЕС, на която се очаква да бъде одобрена сделката за Брекзит, може да бъде отменена, ако дотогава не бъде постигнато споразумение по въпроса за Гибралтар, заяви испанският премиер Педро Санчес. Британският премиер Тереза Мей заяви, че ако депутатите не одобрят нейната сделка в парламента, ЕС няма да предложи друга по-добра сделка. В отговори на въпроси на слушатели на Би Би Си Радио 5 тя не каза какви са вариантите, ако сделката не бъде гласувана, но отбеляза, че няма намерение да подава оставка и е изцяло съсредоточена в прокарването на сделката в Камарата на общините, информира БНР. Ако парламентът отхвърли предложенията на премиера, ще последва по-голяма несигурност и разделение, което ще бъде използвано да се осуети Брекзит, заяви Тереза Мей в пореден опит да убеди общественото мнение, че нейната сделка няма алтернатива. „Убедена съм, че ако трябва да се върнем в ЕС и кажем: „Хората не харесаха тази сделка, може ли да получим друга?“, те няма да ни кажат: Ето, ще ви дадем по-добра сделка“, заяви Мей. Тя избегна да каже дали Великобритания ще бъде по-добре извън ЕС, изтъквайки, че ще бъде „по-различно“, като допусна възможността за изграждането на по-добро бъдеще извън Евросъюза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Тереза Мей: ЕС няма да ни предложи по-добра сделка за Брекзит"}
{"url": "https://trud.bg/%d0%ba%d0%b2%d0%b0%d1%80%d1%82%d0%b0%d0%bb%d1%8a%d1%82-%d0%bd%d0%b0-%d0%b1%d0%b5%d0%b4%d0%bd%d0%b8%d1%82%d0%b5-%d0%b2-%d0%bf%d0%b5%d1%80%d0%bf%d0%b5%d1%80%d0%b8%d0%ba%d0%be%d0%bd/", "text": "Накити от погребенията „Кварталът на бедните“ Находки от жилищата в махалата на бедните жители Некрополът край църквата в Южния квартал на Перперикон През ХІІІ-ХІV в. е най-богатият град в Източните Родопи През септември 2018 г. завърши поредното успешно археологическо лято на скалния град Перперикон. Вече трета година водената от мен археологическа експедиция проучва забележителния Южен квартал. Това стана възможно, след като през 2016 г. завърши продължилото десетилетия проучване на Акропола. Както е известно, освен здраво укрепената крепост на хълма по неговите южен и северен склон има обширни подградия, които обещават да бъдат също много интересни. И наистина още през 2016 г. ние попаднахме в Южния квартал на най-голямата намирана досега раннохристиянска църква в Родопите. След разкриването й се оказа, че тя е изградена в началото на VІ в. трикорабна базилика с дължина 35 м и широчина 14 м. Намира се на голям площад, край който се развиват комплекси от сгради. Храмът е съществувал почти хилядолетие. Последният период е от ХІІІ-ХІV в., когато църквата продължава да функционира, макар и със силно намалени размери. Именно от тази епоха е обширният некропол, който се развива на запад и особено на север от храма. За три години бяха разкрити повече от 200 погребения на мъже, жени и деца – граждани на средновековния Перперикон. Гробните съоръжения са направени по християнски обичай с посока изток-запад, оградени и покрити с каменни плочи. Интензивността на некропола позволи на журналистите сполучливо да го нарекат „Град на мъртвите“, което е и превода от гръцки език. За тази епоха вече разполагаме с доста оригинални писмени данни. До 40-те години на ХІІІ в. Източните Родопи са българска територия. При наследниците на цар Иван Асен ІІ обаче Ахридос е предаден без бой на Византия. Още през 1254/1255 г. един от неговите синове, цар Михаил Асен, прави опит да си го възвърне. Византийска хроника свидетелства, че тогава Перперикон е сред превзетите от българите крепости, но после ромеите отново го завладяват. Открити при разкопките монети на друг български цар, Константин Тих Асен (1257-1277), подсказват, че той също може би взема града, обаче не успява да се задържи. През ХІV в. опитите на българските владетели да възстановят управлението си в Родопите не прекратяват. А през 1344 г. между България и Византия се разиграва истинска война за Перперикон, описана в няколко страници от видния византийски историк Йоан Кантакузин. Възползвайки се от гражданските междуособици във Византия, цар Иван Александър изпраща военна експедиция, за да превземе града. Българите са привлечени не само от плодородните земи, но и от златните мини в околността. Крепостта е завладяна, а в нея назначават царски архонт. На Перперикон е открит единственият златен печат на цар Иван Александър, с който явно е било скрепено писмо, изпратено до неговия управител. Няколко месеца по-късно обаче византийците успяват да си възвърнат крепостта, но не за дълго, защото в 1361-1362 г. османците го превземат след тежка обсада. Археологическите разкопки показват, че през ХІІІ-ХІV в. Перперикон е най-богатият град в Източните Родопи. Писмо на Вселенската патриаршия в Константинопол от 1337 г. свидетелства, че епископите на Перперикон били толкова заможни и именити, че ги задължили да плащат пенсия на обеднелите митрополити на Филипи в Беломорието. Той има изключително мощна крепост с градска стена и як вътрешен замък с множество кули. Във вътрешността й се разкриват представителни сгради, казарми и подредени край тесни улички къщи на занаятчии и търговци. На фона на тези данни бяхме изненадани, когато през 2018 г. непосредствено на север от споменатия некропол в Южния квартал попаднахме на цяло селище от ХІІІ-ХІV в. Без съмнение това е селището, чиито жители са били погребвани в него. Явно това е една от средновековните махали, които са се развивали край основната крепост. За разлика от сградите в крепостта обаче, разкритите през 2018 г. десетки жилища са доста по-несъвършени. Те са разположени на заравнения склон и са вкопани направо в руините на представителните антични сгради, съществували на това място през ІV-VІ в. Постройките са много непретенциозни и имат по едно помещение с незначителна площ. Стените притежават само вътрешно лице, което подсказва, че става дума за полуземлянки. Може да се предполага, че покривите им са били от слама или тръстика. Спокойно това невзрачно селце може да се нарече „квартал на бедните“. Интересно е, че махалата е оградена с ниска и дебела каменна стена, която не е служела за защита, а за отделяне на участъка от останалата част на града. Такива ограждания се наблюдават и в други средновековни градове като Хоталич край Севлиево. Предполага се, че те са определяли територията на свързаните помежду си семейства от един голям род. В жилищата и край тях се намират характерните за бита на хората предмети – керамични съдове, железни ножове, оръдия на труда, оръжие. И все пак, колкото и да са били бедни техните обитатели, те са имали своя духовен живот и религиозни вярвания. За това говорят откритите три бронзови нагръдни и напрестолни кръста. Върху един от тях се виждат изображенията на Христос и четиримата апостоли. При разкопките в квартала се намират и неизбежните непретенциозни накити – главно обеци, бронзови и стъклени гривни. Разкриването на „квартала на бедните“ показва ярката социална диференциация, съществувала през ХІІІ-ХІV в. на Перперикон. Животът на обикновените хора ярко се е отличавал от този на аристократите, воините, търговците и занаятчиите, населявали мощната крепост на билото на хълма. Св. Богородица пазела жителите В некропола край църквата в Южния квартал са открити десетки накити от бронз. Особено впечатлява пръстенът, на който е изобразена сцената „Благовещение“. Става дума за съкровения момент, когато небесният ангел съобщава на св.  Богородица, че ще роди Божия син. Колко било населението? Тази интензивност на некропола край базиликата позволява да се хвърли светлина върху броя на жителите на Перперикон през ХІІІ-ХІV в. Край разкритите досега две средновековни църкви в Акропола и Северния квартал също има некрополи със стотици гробове. От тях може да се заключи, че през този период градът е имал население от хиляди жители.", "date": "2018.11.24", "title": " “Кварталът на бедните” в Перперикон\t\t\t"}
{"url": "https://trud.bg/%d0%b2%d1%81%d0%b5-%d0%bf%d0%be%d0%b2%d0%b5%d1%87%d0%b5-%d0%b4%d0%b2%d0%be%d0%b9%d0%ba%d0%b8-%d1%81%d0%b5-%d0%b6%d0%b5%d0%bd%d1%8f%d1%82-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b8%d0%bc/", "text": "„Пещерска“ получи близо 700 любовни истории в третото издание на „Просто кажи „Да“  Увеличава се броят на двойките, при които любовта идва онлайн: от изпратена покана в социална мрежа или в приложение за запознанство. Най-често в реална среда хората се запознават на работа или чрез общ познат. Това сочат данните от тазгодишната кампания „Просто кажи „Да“ на „Пещерска“ ракия. За трета поредна година популярната марка организира конкурс за младоженци и подкрепи финансово мечтите на три двойки да се оженят. Интересът към конкурса продължава да расте – а третата година на кампанията е и най-силната досега, сочат данните на организаторите. Достигнатите онлайн потребителите са 1 милион, а регистрираните младоженци – 691 двойки. Друга интересна тенденция е, че мечтата за сватба споделят много двойки, които са заедно от 5, 10 и дори 15 години; такива с едно, две и три деца. Увеличава се броят на тези младоженци, които подготвят сами всичко за сватбата, изработват украсата и подаръците за гости или разчитат на помощ от приятели, сочат още данните на „Пещерска“. Много са историите на влюбени още от ученическите или студентските години. Голяма част от хората споделят, че дълго време са си мечтали да направят сватба, но все не са имали достатъчно средства или е излизало нещо друго по-важно – деца, жилище, нова работа. Победителите тази година са Десислава и Станислав Димитрови, Маргарет и Никола Чонгарови, Виктория и Николай Вангелови, които получиха по 5000 лева., безплатно фото и видео заснемане и напитки за цялото тържество. За семейство Димитрови приказката започва през 2004 г., когато са едва 16- годишни. Още тогава идва и предложението „искаш ли някой ден да се оженим“. Днес 15 години по-късно и с две деца, те сбъднаха тази своя мечта. За семейство Вангелови предложението е много сладко – пръстенът е скрит в играчката на шоколадово яйце. За Маргарет и Никола Чонгарови сватбата идва след 8 години връзка и предложение на летище, а самият купон е щур и нестандартен като самите младоженци. „Всяка година историите, които получаваме ни вдъхновяват и доказват, че мечтата за семейство и брак, не е отживелица, а традиционните български ценности, макар и понякога пречупени през нови и по-нестандартни ритуали, остават живи.“, коментираха от компанията-производител на “Пещерска” VP Brands International. „Пещерска“ е първата българска ракия, наложила се в национален мащаб и сред най-награждаваните марки у нас и по света.", "date": "2018.11.24", "title": " Все повече двойки се женят след като имат деца\t\t\t"}
{"url": "https://trud.bg/%d0%ba%d0%be%d0%b3%d0%b0-%d0%ba%d0%be%d0%bd-%d1%81%d0%b8-%d0%bf%d0%be%d1%80%d1%8a%d1%87%d0%b2%d0%b0-%d0%b1%d0%b5%d0%b7%d0%b0%d0%bb%d0%ba%d0%be%d1%85%d0%be%d0%bb%d0%bd%d0%be-%d0%b2-%d0%b1%d0%b0%d1%80/", "text": "Мъж засича пред входа съседа си, нарамил торба камъни. Пита го:  – За какво са ти тия камъни, съседе?  – Правя в кухнята естествена среда за живеене на жената, пък дано тая усойница да спре да ми съска в спалнята… *** – Петре, на твоите години Александър Велики е владеел половината свят!  – Така е г-жо, но е учил при Аристотел, а аз… *** Ако в бара ви се усмихне момиче, очевидно е, че тя няма пари. Ако вие се усмихнете в отговор, очевидно е, че имате пари. Засега. *** – Може да е готина моята съседка, но е кучка.  – Защо?  – Смених й цялата ел. мрежа, а тя едно благодаря не ми пусна… *** Попитали шопа:  – Защо копаш седнал?  – Пробвах легнал, ама не става… *** Лети си Карлсон над Червения площад, уморил се, приседнал на перваза на прозореца на Брежнев:  – Добрутро, Леонид Илич!  Брежнев повдигнал глава и направил изненадана физиономия.  – Това съм аз, Карлсон.  – Хмм, хмм, – още повече се чуди Брежнев.  – Мен всички ме познават, даже и децата, за мен са написани много книги!  – Хм, да-а, да-а, а къде е вашият другар Енгелсон? *** Син пита баща си:  – Татко, какво са парите?  – Парите, синко – замечтано казва бащата, – това са мерцедес, френски коняк, хубави жени…  – А когато няма пари? – пита синът.  – Ами – трамвай, чай, майка ти… *** Един човек минава по улицата и подире му папагал вика:  – Ей маркуч.  Човекът се обръща, вижда папагала и после продължава по пътя си. На другия ден същия човек се облича добре, така че никой да не го познае и минава по същата улица. Папагалът пак се провиква:  – Ей, маркуч, какво правим днес?  Човекът се ядосва, отива при собственика на папагала и пита дали може да го откупи и колко струва. Собственикът отговаря, че струва 10 000. Човекът го откупва и като се прибира у тях слага папагала в един чувал и почва да блъска чувала по стената, да скача върху него, да го налага с тояга и това продължава 10 минути. Накрая пуска папагала и той замаян казва:  – Егати, имаше 10-минутно силно земетресение и само аз и маркучът оцеляхме… *** Вчера дъщеря ми се прибира от среща с гадже и я питам как е минало:  – Беше много яко, разхождахме се по едни тихи безлюдни улици, коментирахме романите на Акунин и спорихме за новия кейпоп клип!  – Аха, да не би баща му да работи в производството, а майка му да е учителка?  – Ама, как разбра???  – Е, то е ясно, че нямат пари и са интелектуалци… *** – Скъпа, аз ти изневерих, но беше за пръв и последен път!… Кажи нещо…  – Е, какво мога да кажа.., 15:1 в моя полза. *** Надпис под знак за ограничение на скоростта в близост до училище:  “Внимавайте да не ударите дете!”  Допълнен отдолу с флумастер:  “По-добре изчакайте да мине някой учител!” *** Между фалшификатори:  – Хванаха ме с фалшиви пари.  – И как стана това?  – Ами, когато правех банкнота от 10 лева всичко беше нормално. Успешни бяха и 50-левовите, и 100-левовите банкноти. Предполагам, че съм сбъркал нещо при банкнотите от 300 лева?! *** Един левскар бърза за мач, а жена му нещо се цупи.  – Значи така. Обичаш Левски повече от мен – казала тя.  – Че аз и ЦСКА обичам повече от теб – отговорил той. *** Между приятелки:  – Как се чувства синът ти след операцията?  – Добре е, но има усложнение.  – Сериозно ли е?  – Много. Иска да се ожени за операционната сестра. *** Кон влиза в бар и казва:  – Барман, дай една сода!  – А не искаш ли уиски?  – Не, с каруцата съм. *** Дежурният старшина инструктира един от дневалните:  – И ако видиш генерала да идва, веднага да ме предупредиш.  След малко минава покрай дневалния и пита:  – Кво, генералът не е ли идвал?  – Не  – Ако дойде, веднага да ми съобщиш.  Ситуацията се повтаря няколко пъти. По едно време се задава генералът. Дневалният пита:  – Ти случайно, да не би да си генералът?  – Да.  – И къде по дяволите ходиш, твоята м….., старшината се уби да те търси …! *** Колата на един човек била пълна таратайка, цялата затрупана с листа, вейки, стъкла, кал и кръв.  – Какво се е случило с колата ти? – попитал го негов приятел.  – Блъснах адвокат.  – Това обяснява кръвта, ами листата, вейките, стъклата и калта?  – Трябваше да го преследвам през целия парк. *** Върви по пътя Буда, следван от учениците си и вижда ров – в него един селянин се опитва да помогне на един вол да излезе, но не му стигат силите. Буда кимнал с глава и учениците скочили в рова и помогнали на човека да извади животното. Продължили да вървят и не след дълго, отново яма, в нея пак бил паднал вол, а на ръба седи селянин и ридае… Буда продължил по пътя си, сякаш нищо не е видял. Учениците му обаче не издържали и го попитали:  – Учителю, защо не каза да помогне на нещастния селянин?  А Буда отговорил:  – Как да му помогнете – да плачете ли?! *** Бивш служител ресторант за бърза закуска работи в аптека:  – Касата е свободна, следващият. Клиентът казва:  – Един пакет презервативи.  – За тук или за вкъщи? *** – Приятел, защо у вас цялата посуда е изпочупена?  – Карахме се.  – А защо диванът е разглобен?  – Помирявахме се! *** – Във вашето CV пише, че сте бързи по математика.  – Да.  – Колко е 17×36?  – 42  – Но това не е дори близко до верния отговор…  – Не е, ама е бързо, нали? *** Една жена не знае какво й липсва, докато приятелката й не й се похвали с нещо… *** Одеве една позната ми пише:  – Ти съвсем не си наред с главата…  Егати, пак ли ми е дошло време да ходя на фризьор? *** – Как си, Никодиме ?  – Зле.  – Какво се е случило?  – Вчера бях в поликлиниката, представи си – кръвно 120 на 80, пулс 60!  – Така и трябва да е! Идеални показатели!  – Не разбираш! Млада, сексапилна сестра, докосва ме нежно по ръката, а на мен даже кръвното и пулсът не ми се качиха….. *** В мрежата:  – Много съм асоциална. Не знам как да се държа с непознати и се притеснявам. Някой ще даде ли съвет, как да се справя с това?  – Алкохол!  – Това е временно, на мен ми трябва за постоянно!  – Алкохолизъм! *** След сватбата:  – Мила, отсега нататък ще трябва цял живот да ме понасяш.  – Но нали през деня ще бъдеш на работа?! *** – Доволен ли сте от новия Трабант?  – Да, само трябва да го пребоядисам.  – Защо?  – Защото е жълт и щом си отворя прозореца, хората започват да пускат вътре писма… *** В шивашкото ателие:  – Панталонът ви е добре скроен, много е елегантен – какво не му харесвате?  – Малко ме стяга под мишниците…", "date": "2018.11.24", "title": " Кога кон си поръчва безалкохолно в бара?"}
{"url": "https://trud.bg/%d0%b4%d0%b5%d1%86%d0%b0-%d0%bd%d0%b5-%d0%bf%d1%80%d0%b0%d0%b2%d0%b5%d1%82%d0%b5-%d0%ba%d0%b0%d1%82%d0%be-iu/", "text": "На път сме да напишем едно кратичко изречение, което ще остане неразбрано от част от читателската аудитория: IU е една от най-големите звезди на небосклона на Кей-попа. (Ако сте под 18-годишни, моля не четете следващия абзац.) Накратко: Кей-поп (KPop) означава корейска попмузика, а Ай Ю (IU) е една от най-големите звезди в този жанр. Ще запитате защо се занимаваме с тази музика, та ние сме израсли с Knocking on Heaven’s Door и Highway to Hell? По причини, неизвестни на нас, красивите, прилично дебели мъже и жени в разцвета на своите сили, днешните млади обожават източната попкултура. Корейските попизпълнители се отличават с перфектна външност, която поддържат със строга самодисциплина, пластични операции и козметика. 25-годишната солова изпълнителка IU е висока 162 см и тежи 45 кг. Всеизвестно е как поддържа това крехко телосложение. Певицата многократно е споделяла тайната. Диетата на IU се състои в следното: В добавка към оскъдното хранене IU спортува много. Важно е да се знае, че красавицата не се храни така през цялото време. Тя прибягва до прословутата си диета единствено, когато й предстоят важни снимки на видеоклип или фотосесия, тоест, когато се налага бързо да смъкне 2-3 кила. Разбира се, този начин на хранене, дори и за кратко, е вреден и не бива да бъде практикуван редовно. Принципът – да се поглъщат 700 калории, може да бъде спазен и с други храни, трябва просто да изчислявате калориите си. Жена възрастта на IU, с нейните размери и режим на активно движение би трябвало да приема 2025 калории дневно, за да задържи теглото си и 1029 калории, за да отслабва с по 1 килограм седмично. Въпреки леко инфантилния имидж, който й изграждат мениджърите, IU вече е издала 5 албума, заснела е 40 музикални видеоклипа и за 10-те си години на сцената е продала 625 000 албума и има 96 млн. даунлоудвания само в Корея. Това я прави най-успялата корейска певица.   Дневен режим: Закуска – 1 ябълка;  Обяд – 1 сладък картоф;  Вечеря – протеинов шейк. Цялото това пиршество съставлява дневния й прием храна, който е от 700 калории.  ", "date": "2018.11.24", "title": " Деца, не правете като IU"}
{"url": "https://trud.bg/%d0%b8%d0%bd%d0%b6-%d0%b4%d0%be%d0%bd%d1%87%d0%be-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%b0%d0%ba%d0%be-%d0%ba%d0%b0%d1%80%d0%b0%d1%82%d0%b5-%d0%b1%d0%b5%d0%b7-%d0%b2%d0%b8%d0%bd%d0%b5/", "text": "„Благодарение на контрола приходите от винетки непрестанно се увеличават. През 2018 г. приходите от винетки са над 26 милиона повече сравнение с 2017 г.”. Това заяви пред   инж. Дончо Атанасов, член на управителния съвет на Агенция „Пътна инфраструктура“. По думата му над 10 000 тежкотоварни автомобила преминават през страната на денонощие и те няма как да не закупят винетка. „По-сложно е с леките автомобили, особено когато на границата се натрупат огромен брой автомобили, както е гастербайтерския трафик за Турция и Близкия изток. През юли и август преминават около 3 млн. автомобила, натрупват се на границата и понякога преминаващите не закупуват винетки”, заяви инж. Атанасов. Това обаче нямало да е възможно с електронната винетка от новата година. „Опциите за закупуване на винетки са разширени, но същевременно и рестриктивните мерки са доста сериозни”, обясни инж. Атанасов. Ако карате без винетка, ви се предлага да платите 70 лв. компенсаторна такса, глобата не се отменя, като тя е на стойност 300 лв. Нямате право да минете през технически преглед и не можете да напуснете границите на държавата, обясни инж. Дончо Атанасов. „Тези, които се движат без винетки, в сегашната система на винетните стикери, от Нова година ще срещнат доста рестриктивни мерки. Ние сме дали много опции за закупуване на винетки“, посочи той. По думите му тези, които пътуват по-малко и на по-близко разстояние ще могат да си закупят електронни стикери само за уикенда. „Опциите са разширени, за да може да се пътува по републиканската пътна мрежа, но същевременно и рестриктивните мерки са доста сериозни“, коментира още инж. Атанасов. Той обясни, че в годините благодарение на съвместния контрол с Главна дирекция „Пътна полиция“ приходите от винетки всяка година се увеличават. „Тази година-2018 г., благодарение на контрола, който сме засилили над 26 млн. лв. са повече проходите в сравнение с 2017 г. Тежкотоварните автомобили, които преминават през страната са над 10 хил. на денонощие, на практика не е възможно транзитният трафик да закупи винетка. С леките автомобили е по-сложно, особено когато на границата се натрупат повече автомобили“, поясни той. Според него тези натрупвания създават допълнителни трудности на контролно-пропускателните пунктове и понякога прeминаващите през страната не закупуват необходимите стикери за преминаване „Това ни принуди на входовете на магистралите, пътища, които не могат да бъдат заобикаляни, да се правят по-засилени проверки“, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.24", "title": " Инж. Дончо Атанасов: Ако карате без винетка, глобата ще е 300 лева и 70 лева компенсаторна такса"}
{"url": "https://trud.bg/%d0%ba%d0%b8%d1%82%d0%b0%d0%b9%d1%86%d0%b8%d1%82%d0%b5-%d1%81%d0%b0-%d0%ba%d0%b0%d1%87%d0%b2%d0%b0%d1%82-%d0%bd%d0%b0-%d0%b3%d0%be%d0%bb%d1%8f%d0%bc-%d0%bb%d1%8a%d0%b2/", "text": "Китайците обичат да се возят в лимузини с много пространство на задната седалка. Специално за изискванията на клиентелата в най-населената държава е създаден удължен модел на Peugeot 508, който се произвежда в завода в Ухан. Модификацията носи означението Dongfeng Peugeot 508L. Буквата L произлиза от Long (дълъг), Luxury (луксозен) и Latest Technology (най-нови технологии). Благодарение на увеличеното с 5,5 см до 2,85 м междуосие седанът предлага място в изобилие за пътниците отзад. Качването и слизането е улеснено чрез нови врати. Нарасналото вътрешно пространство не се отразява драстично на габаритите, тъй като дължината на каросерията е увеличенасамо с 10 см. Технологията за свързаност на автомобила е разработена от Huawei. Това ще бъде флагманът на марката за китайския пазар, като отразява глобалните амбиции на компанията за растеж в сегмента.", "date": "2018.11.24", "title": " Китайците са качват на голям „лъв“\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8-%d0%bf%d0%b0%d1%82%d1%80%d0%b8%d0%be%d1%82%d0%b8/", "text": "Когато направихме коалицията, си говорехме, че трябва да избегнем това, което се случи с Реформаторския блок. Надминахме ги по безсмислени скандали, но продължаваме да създаваме смислени за държавата неща. Това каза пред   Ангел Джамбазки от ВМРО. Според Джамбазки темата за българите в чужбина е сред най-болните за патриотите. По думите му грешките в поведението трябва да се поправят час по-скоро. Той каза, че негова кандидатура за евроизборите ще бъде обсъдена най-напред в местната структура на ВМРО. По думите му „Обединени патриоти“ трябва да се явят заедно на евроизборите. Ние трябва да сме съмишленици и да се борим да направим нещата, които трябва да бъдат свършени, каза Джамбазки. Според него Сидеров никога не е казвал, че иска да води листата за евроизборите. Джамбазки предложи вътрешни избори, в която гражданите да подредят листата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.11.24", "title": " Ангел Джамбазки: „Обединени патриоти“ трябва да се явят заедно на евроизборите"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d1%87%d0%b5%d1%85%d0%b8%d1%8f-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82/", "text": "Хиляди чехи протестираха вчера в Прага, след като правителството оцеля от вот на недоверие, който имаше за цел да свали замесения в разследване за измама премиер Андрей Бабиш, предаде Ройтерс. Резултатът от този вот бе очакван, тъй като по-рано тази седмица социалдемократите, които са коалиционен партньор на Бабиш, както и комунистите, заявиха, че няма да гласуват недоверие на премиера. Въпреки това хиляди хора се включиха в протестите в историческия център на столицата, скандирайки „Искаме честно правителство“ и други лозунги. Някои демонстранти носеха транспаранти с искане за оставка на Бабиш. Бабиш е разследван за измами с европейски субсидии за стопанство, което той прехвърлил на свои родини, в това число и на сина си Андрей Бабиш-младши. Неотдавна синът на Бабиш каза на репортери, че нарочно е бил държан в Крим, за да не бъде разпитван по случая с измамата. Бабиш отрича да е извършил нещо нередно и казва, че синът му е психически болен и че е бил в Крим доброволно. Социалдемократите, които имат петима министри в кабинета, се въздържаха при гласуването на вота на недоверие, след като напразно призоваха Бабиш да напусне поста и да предложи приемник от своята партия АНО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.24", "title": " Протести в Чехия, след като правителството оцеля от вот на недоверие"}
{"url": "https://trud.bg/%d1%80%d0%b0%d0%b4%d0%be%d1%81%d0%b2%d0%b5%d1%82-%d1%80%d0%b0%d0%b4%d0%b5%d0%b2-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b1%d0%b5%d0%b4%d0%bd%d0%b8-%d1%81%d0%b0-%d0%bd%d0%b5-%d1%81/", "text": "„В България не са бедни само работещите и протестиращите, бедни са капиталистите. Защото така стана цялата икономическа система на България, за съжаление, с ниска добавена стойност”. Това обяви пред  председателят на Българската стопанска камара (БСК) Радосвет Радев. Той допълни, че дълги години България не е произвеждала скъпи неща и едва сега има такова производство донякъде в IT сектора. Според Радев в момента няма конкретен протест и в едни момент се протестира срещу всичко. Признава обаче, че много от исканията са основателни. Той е съгласен с думите на председателя на КРИБ Кирил Домусчиев, че протестите затрудняват икономиката, но пък е на мнение, че всеки има право да изразява недоволството си. По думите на председателя на БСК за последните 10 години има 85% срив на чуждестранните инвестиции. „Тревожното е, че има 30 пъти ръст на българските инвестиции в странство. В целия свят е нормално бедните да бягат да търсят работа, страшното е за икономиките и обществата е, когато си тръгнат богатите. 303 млн. евро е българският капитал в Европа. Това какво значи, че привлекателната среда в България ги задържа и им предлага нещо атрактивно? Айде, бе!.”, коментира още Радосвет Радев. Неговата прогноза е, че няма да има предсрочни парламентарни избори догодина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.11.24", "title": " Радосвет Радев: В България бедни са не само работещите, но и капиталистите\t\t\t"}
{"url": "https://trud.bg/%d0%b0%d0%bd%d0%b8%d0%bc%d0%b0%d1%86%d0%b8%d0%b8-%d0%b7%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d0%b2-%d1%81%d0%be%d1%84%d0%b8%d0%b9%d1%81%d0%ba%d0%b8%d1%82%d0%b5-%d1%81%d0%b0/", "text": "Новият филм на Уес Андерсън стана хит Три качествени анимации за възрастни предлага програмата на “Киномания” в софийските салони – “Островът на кучетата”, “Рубен Бранд, колекционер” и “Жълтата подводница”. “Островът на кучетата” е втората анимация на Уес Андерсън (след”Фантастичният мистър Фокс”), която отново е създадена с много усет към детайла в неподражаемия причудлив стил на режисьора. Историята поставя важни философски въпроси и дава повод за размисъл върху глобалната криза на ценности. Филмът вече беше оценен високо от критиката и публиката и грабна “Сребърна мечка” на Берлинале за режисура. В антиутопичния японски град Мегасаки, в едно недалечно бъдеще корумпираният кмет на града е заточил на отдалечено сметище, наречено “Боклучавия остров” всички домашни кучета, заради кучешки грип. 12-годишното момче Атари търси своето куче-пазител – Спотс. На острова, с помощта на новите си приятели – банда мелези, той предприема епично пътуване, което ще реши съдбата и бъдещето на цялата префектура. Цяло съзвездие от известни холивудски актьори като Едуард Нортън, Скарлет Йохансон, Тилда Суинтън и др. озвучават гласовете на кучетата, а разказвачът е с гласа на Франсис Макдорманд. Самият “Островът на кучетата” е вдъхновен от работата на Акира Куросава и отдава почит на японското кино. Унгарският анимационен филм на режисьора Милорад Кръстич “Рубен Бранд, колекционер” е изпълнен с препратки към историята на изкуството и замайващи тълкувания на модерните психологически идеи. Филмът носи атмосферата едновременно на мистерия и трилър и разказва за психиатърът Рубен Бранд, който, след смъррта на баща си, е измъчван от кошмари, свързани с някои от най-великите картини в света. Заедно с четирима от своите пациенти той успява успешно да осъществят обири в Лувъра, Тейт, Уфици, Ермитажа и МoMa и да открадне 13 от най-известните картини. Превърналата се в класика анимация “Жълтата подводница” ще бъде показана на Киномания по повод 50 години от премиерата си. Както подсказва заглавието, филмът на режисьорът Джордж Дънинг е по сюжет, вдъхновен от непреходния хит на Джон Ленън и Пол Маккартни, а музиката е на самите “Бийтълс”. В “Жълтата подводница” музикантите от легендарната група се съгласяват да придружат Капитан Фред в неговата подводница и да отидат в приказната страна Пепърландия, която трябва да бъде освободена от мразещите музиката Сини Скръндзи. Филмът е живописен еквивалент на света на “Бийтълс”, верен на техния дух, а песните на Бийтълс се превръщат в невероятни илюстрации.", "date": "2018.11.24", "title": " Анимации за възрастни в софийските салони\t\t\t"}
{"url": "https://trud.bg/%d0%b7%d0%b8%d0%bc%d0%b0%d1%82%d0%b0-%d0%b8%d0%b4%d0%b2%d0%b0-%d1%81%d0%bb%d0%b5%d0%b4%d0%b2%d0%b0%d1%89%d0%b0%d1%82%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "Зимата се завръща в сряда, но преди това ще има леко затопляне особено в неделя и отчасти в понеделник – това показват средносрочните синоптични модели, информира  Много мощен антициклон оказва влияние на времето над Балканите, заради който в петък, събота и неделя в сутрешните часове в Софийското поле и на други места в низините ще бъде облачно и мъгливо. През уикенда в следобедните часове се очаква слънце и повишаващи се дневни температури, като в неделя те може да достигнат над 10 градуса, в Южните райони – до 13 градуса. Нов средиземноморски циклон ще приближи Балканите в неделя срещу понеделник и ще окаже влияние на времето над страната, като се очаква да бъде мрачно, облачно, дъждовно, като на места ще има по-сериозни превалявания. Ще нахлува по-топъл въздух във височина и затова валежите ще бъдат първоначално от дъжд. В понеделник ще бъде със сравнително високи дневни температури, но започващите валежи от Югозапад ще обхванат цялата страна. Очаква се валежите в понеделник и вторник да с прекъсвания и да продължат до сряда-четвъртък. Във вторник срещу сряда от север-северозапад-североизток ще започне да нахлува студен въздух и валежите в Северна България и по високите полета бързо ще преминат в сняг. Там ще бъде типична зима – на Север от Стара Планина първоначално, по високите западни полета, включително София, Североизточна България. Валежите ще бъдат от сняг в сряда и вероятно ще се образува нов снежна покривка. Температурите в сряда-четвъртък ще са около и малко над 0 градуса. Възможно е да завали сняг и на юг от Стара планина. В сряда-четвъртък ще вали главно над южните райони, като в Родопите се очаква да натрупа значителна снежна покривка.", "date": "2018.11.24", "title": " Зимата идва следващата седмица\t\t\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%81%d0%b0%d1%89-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d1%82-%d0%ba%d1%80%d0%b8%d0%b7%d0%b0%d1%82%d0%b0-%d0%b2-%d0%be%d1%82%d0%bd%d0%be%d1%88%d0%b5/", "text": "САЩ се възползват от сегашната ситуация в диалога между Русия и ЕС за опасни военни действия по протежение на руските граници. Това се посочва в статия на руския външен министър Сергей Лавров за португалския вестник „Publico“, цитиран от  „За съжаление, нездравословното положение на нашия общ континент продължава да бъде сериозна пречка за по-нататъшното укрепване на руско-португалското сътрудничество“, каза той. „Кризата в Украйна е резултат от геополитическите игри на САЩ и техните идеологически съмишленици в редица страни, както и слепотата на бюрокрацията на ЕС, атмосферата на недоверие,в която много руски и ключови европейски лидери работят в продължение на много години. “ Според министъра на външните работи на Русия изключителната загриженост в Москва се дължи на факта, че „Брюксел не само се отказва от своите принципи и ценности, затваряйки очите си за въоръжения преврат в Киев, който свали демократично избрания президент, но и следва указанията от Вашингтон, присъединявайки се към антируските санкции“. „Архитектурата на диалога между Русия и ЕС е сериозно нарушена, европейските производители страдат от загуби в размер на милиарди долари, режимът на Киев води война срещу собствения си народ и в Европа възникна нов конфликт“. „Съединените щати не търпят никакви загуби“, заяви той. „Освен това, те се възползват от ситуацията, за да стимулират опасни военни действия близо до руските граници, да засилят надпреварата за въоръжение в нашия регион, където, както всички се надявахме, няма място за нова студена война“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                        ", "date": "2018.11.24", "title": " Лавров: САЩ използват кризата в отношенията между ЕС и Русия за увеличаване на военната активност"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8%d1%82%d0%b5-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8-%d1%82%d1%8a%d1%80%d1%81%d1%8f%d1%82-%d0%ba%d0%b2%d0%b0/", "text": "Лек ръст на безработицата през октомври отчита Бюрото по труда в старата столица. Общо в общините Велико Търново, Елена и Златарица регистрираните са били 1 779, като в най-голямата община техният брой е 1 292-ма. С два пункта е било по-високо равнището на безработицата за община Велико Търново през изминалия месец в сравнение със септември. Неговата стойност е била 3 процента. Като цяло за Бюрото по труда то е по-ниско от това за региона и за страната. Превесът е вероятно заради приключването на сезонни ангажименти. Има тенденция да се търсят квалифицирани работници и специалисти от всички сфери. Ниските нива на безработица предполагат по принцип по-голямо търсене на работна ръка, коментира Обрешко Нечев – директор на Бюрото по труда във Велико Търново. Той сподели, че няма неусвоени бройки за субсидирана заетост за хора с увреждания. В момента 14 души работят в частния сектор и в публичната администрация. За едно работно място през октомври са се конкурирали трима души, толкова са били и предходния месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.24", "title": " Търновските работодатели търсят квалифицирани работници и специалисти от всички сфери"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d0%b8%d1%82%d0%b5-%d0%bd%d0%b0-%d1%84%d0%b5%d1%80%d0%bc%d0%b0%d1%82%d0%b0-%d0%b1%d0%b5%d1%82%d0%b8-%d0%b8-%d0%bd%d0%b8%d0%ba%d0%b8-%d0%b2%d0%bb/", "text": "Седмицата в риалитито „Фермата“ под ръководството на емигрантката Роси се оказа изпълнена с доста изненади и напрежение за шефката на стопанството. Тя беше саботирана от ратая Роман, който категорично отказа да работи и да си изпълнява задълженията, при това пред гостите от миналия сезон тази седмица -волейболната звезда Владо Николов, победителят Яни Андреев и емигрантът Иван Гинчев. Те обаче успяха да разсеят фермерите, тъй като интересът към тях провокираше доста разговори, което от своя страна понамали трудовата дейност в стопанството. По тази причина шефката Росица до последно не беше сигурна дали стопаните Ники и Бети ще одобрят свършеното от тях и ако не, каква част от кошниците с провизии ще им бъдат отнети. За радост на емигрантката, тази седмица стопаните пристигнаха с неочаквано решение – броят на кошниците, които ще бъде даден, да бъде определен чрез дуел между тях и участниците. Така фермерите се изправиха в три битки срещу Бети и Ники, като всяка от тях носеше по различен брой кошници. В първия дуел, който се състоя между Ники и Нури, двамата мъже трябваше да режат три дървени летви. Помакът за пореден път доказа защо до момента е шампион по спечелени имунитети от ратайство и с лекота надви опонента си, а с това спечели за всички фермери и една кошница с провизии. Втората битка беше между Бети и Милена, за 2 кошници, и отново победата отиде в отбора на фермерите. За радост на Бети и Ники, последният дуел беше спечелен от тях. Ники доста по-бързо се справи с поставените задачи, след което се поздрави с победа срещу емигранта Роман. Водещият Андрей не скри изненадата си от развоя на дуела и тъй като очаквал разгромна победа за Бети и Ники, се смили над фермерите и им даде още една от кошниците с провизии, за да не гладуват през следващите дни.", "date": "2018.11.24", "title": " Стопаните на „Фермата“ Бети и Ники влязоха в дуел с участниците"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d1%8a%d1%82-%d0%bd%d0%b0-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b5%d0%b4%d0%bd%d0%b0-%d0%be%d1%82-%d0%b7%d0%b0/", "text": "Две млади жени – 26-годишната Деница Ченишева и 24-годишната Петрина Христова, умиряха преди 12 години, погребани от отломките на една от сградите на ул. „Алабин” в центъра на София. От решението на Софийския градски съд в средата на септември стана ясно, че виновни за смъртта на двете момичета няма. Разследването се проточи с години, а според заключенията на експерти срутването е настъпило заради отстраняване на мазилки, демонтаж на дървено дюшеме и дограми, каси на врати и премахване на вътрешни преградни стени. 10 години след трагичния инцидент – през октомври 2016 г., е даден ход на делото. Обвинени са четирима души – собственикът на сградата Георги Кирчев, инженерът, контролирал ремонта – Петър Петров, Николай Симеонов, управител на фирмата, ангажирана с ремонта и строителят Манчо Антонов. 12 години след смъртта на двете млади момичета Софийският градски съд се произнесе – всичките искове са неоснователни. Според решението на съда собственикът на сградата и четиримата обвиняеми са невинни. Решението подлежи на обжалване. Адвокатът на семейството на Петрина Христова – Емил Милев, обяви пред  , че решението на съда го е изненадало, защото доказателствата са сочели, че подсъдимите са виновни. Майката на Петрина обаче не е била изненадана, защото отдавна се е простила с илюзията, че ще дочака справедливост. „Получих, това което очаквах”, казала жената след последното решение на Софийския градски съд. Относно безкрайно дългото разследване на трагичния инцидент Милев каза, че е написал над 30 жалби до различни компетентни институции, но без резултат. Когато стана инцидентът кмет на София е беше сегашният премиер Бойко Борисов, напомни адвокатът. Милев какъв е бил проблемът Борисов да бъде разпитан по делото и да каже защо след като сградата е паднала, тя е била разчистена в много бързи срокове. На място е отишъл Цветан Цветанов, който е отговарял за сигурността в общината по това време. Основен свидетел по делото е Николай Александров, който е майстор по време на трагедията, първо свидетелства как лично собственикът на сградата му разпорежда да маха носещите колони, но след това се отказва от показанията си, като обяснява, че са го накарали да лъже. Милев коментира, че свидетелят е разпитвам няколко пъти и съдът трябва да прецени дали лъже. След три години изтича абсолютната давност по делото и дори да има осъдени на по-горни инстанции, те няма да носят наказателна отговорност, каза още Емил Милев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Адвокатът на семейството на една от загиналите на ул. „Алабин”: Майка й отдавна не очаква справедливост"}
{"url": "https://trud.bg/%d0%b2%d0%bb%d0%b0%d0%b4%d0%be-%d0%bd%d0%b8%d0%ba%d0%be%d0%bb%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2/", "text": "Как агресията може да съсипе един човешки живот разказа на учениците в ПГЕЕ „М. В. Ломоносов“ в Горна Оряховица Владимир Николов. Най-успешният реализатор на българския национален отбор по волейбол бе в града по покана на местното Сдружение „G. O. Wake Up“ („Горна Оряховица, събуди се“). Николов стана поредния посланик на кампанията „Бъди активен, не агресивен“ на сдружението, която е насочена срещу агресията в училище. „Бъди активен, не агресивен“ тече под патронажа на кмета инж. Добромир Добрев и се провежда със съдействието на Община Горна Оряховица. „Във волейбола агресия няма, тъй като там на практика нямаш физически контакт с противника. В живота не е така. Там агресията трябва да се наказва, защото има интелигентни хора, които не са толкова силни физически, но има и от другите – не особено умни, но силни, които с нищо не доприснасят за обществото. От агресията полза няма, тя трябва да се контролира и канализира. Тук съм, защото ми хареса мотото на кампанията. Имаме нужда от хора, които знаят какво искат и как да го постигнат по интелигентния начин”, категоричен бе волейболистът. Още от принципите, които следва в личния си живот и в спорта, разкри пред момчетата и момичетата на ПГЕЕ „М. В. Ломоносов“ Владо Николов. След загуба се връщаш в залата и работиш още по-усърдно, за да няма следваща загуба. И ако си мислите, че нямате време за нещо важно, то обясненията са две – или това нещо не ви е приоритет, или ви куца организацията.  Едва ли съм най-добрият пример за мотиватор, защото аз просто съм роден мотивиран. Кой, освен мен, повече би искал аз самият да спечеля, риторично попита учениците волейболната легенда. Кампанията „Бъди активен, не агресивен“ продължава. През следващите седмици в Горна Оряховица ще гостуват актьорът Калин Сърменов, олимпийската медалистка, световна и европейска шампионка по борба Станка Златева и ММА бойците Станислав Недков – Стъки и Георги Валентинов. На 3 декември в 18 ч. в Общината започва комедийното шоу „Приятели мои“ с участието на Димитър Туджаров – Шкумбата, д-р Мирослав Ненков, Михаил Дюзев и Ивелин Райчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Владо Николов се срещна с горнооряховски ученици през кампанията „Бъди активен, не агресивен“"}
{"url": "https://trud.bg/%d1%8e%d0%bb%d0%b8%d0%b0%d0%bd-%d0%b2%d0%b5%d1%80%d0%b3%d0%be%d0%b2-%d0%bd%d0%b0%d0%b3%d1%80%d0%b0%d0%b1%d0%b8-%d1%81%d1%82%d1%80%d0%b0%d1%81%d1%82%d0%bd%d0%be-%d1%82%d0%b5%d0%be%d0%b4%d0%be%d1%80/", "text": "Снимката предизвика стотици коментари Юлиан Вергов предизвика истински смут в социалните мрежи след като публикува снимка, на която целува колежката си Теодора Духовникова. Актьорът написа по атрактивния кадър “целуни ме смъртоносно” и за часове предизвика стотици коментари в социалните мрежи. За последователите им това е доста изненадващо, защото и двамата имат официални половинки. Всъщност двамата актьори досега винаги са демонстрирали, че са близки приятели, а дали има нещо повече между тях остава загадка. Отскоро си партнират и в хитовия сериал “Откраднат живот” и между героите им се заражда любовен романс. А интимните сцени, които им предстоят очевидно не ги притесняват. “Много дами са натъжени след тази снимка… и аз съм една от тях. Въпреки това, чудесна двойка. Успех !”, пише фенка на Вергов. “От дълго време обсъждаме с продуцентите възможността да вляза в сериала и именно сега намерихме пресечна точка с образа на Виктория Дамянова. Тя е силна жена, която се изправя смело пред изключително сериозни събития. Вероятно много жени ще се припознаят в този образ”, разказва наскоро актрисата, която се появи в ролята на неврохирург.", "date": "2018.11.24", "title": " Юлиан Вергов награби страстно Теодора Духовникова\t\t\t"}
{"url": "https://trud.bg/%d1%81%d1%82%d0%b0%d1%80%d1%88%d0%b8-%d1%82%d1%80%d0%b5%d0%bd%d1%8c%d1%80%d1%8a%d1%82-%d0%bf%d0%b5%d1%82%d1%8a%d1%80-%d0%ba%d0%b0%d1%81%d0%b0%d0%b1%d0%be%d0%b2-%d0%bf%d1%80%d0%b8-%d0%b6%d0%b5%d0%bd/", "text": "   – Преди точно десет годни, беше през 2008-а. Тогава Симеон Щерев пое националния отбор по свободна борба, а мъжете и жените бяха заедно. Покани ме да му помагам като ми повери също и тимът на кадетките. Година по-късно вече бях старши треньор на девойките. Първото ми голямо първенство е европейското за тази възраст в Самоков през 2010-а, на което Тайбе Юсеин спечели бронз. Но всъщност с тях започнах да работя още преди това в моя клуб „Левски”. При мен Миглена Селишка стана три пъти европейска шампионка за девойки, Мими Христова също стигна до номер 1 в Европа. А Елица Янкова покори световния връх за същата възраст, а на олимпиадата в Рио 2016 спечели бронз… – Не водя точна статистика. Но от девойки, кадетки и сега на жени, ако ги съберем вероятно са близо 30 от големи първенства. – Определено, да. За мен беше голямо предизвикателство да върна Тайбе Юсеин обратно в борбата. Тя се беше отказала след олимпиадата в Рио. Но ето, че вече е първа в света и Европа след близо 10-годишно чакане. Всъщност с нея много лесно се работи. Стига да ти повярва и да й дадеш нужното спокойствие. Оттам нататък тя е истински професионалист. Когато започнахме, имаше съмнения дали да смени категорията. Казах й: „Оставаш на 62 килограма”. Послушаме. Започнахме хранителен режим, за да не се налага да сваля много от теглото си преди състезание. Допитахме се до специалист, който й изготви менюто. Така всъщност беше и с Елица Янкова преди олимпиадата.  – Така е. Ще ви кажа нещо от кухнята. Сега на световното Тайбе беше страшно притеснена преди финала с японката. Дръпнах я настрани, доста й поговорих. Наблегнах на детайлите – как да действа, как да тръгва в атака срещу азиатката. Много ни помогна и лагерът, който направихме в Япония през лятото. После на тепиха излезе преобразена – беше спокойна, уверена, контролираше до край срещата. В момента тя не случайно е лидерът, капитанът на отбора. – Биляна Дудова е много работлива, много самоуверена. Елица Янкова също е уверена в себе си и самодостатъчна. Мими Христова пък гледа да помогне на всеки, много се раздава и понякога се разочарова. А Миглена Селишка тя е тихият тайфун в отбора – мачка всичко по пътя си (смее се).  – Да им повярвам. Когато бяха по-малки се опитваха да ме лъжат, да се спасяват от тренировки. Но винаги намирах начин да стигна до истината. Всъщност, проблемът когато са по-малки, е че не знаят какво искат. Дали да стават боркини или да ходят по дискотеки, да се срещат с приятели. Не съм спирал да им казвам, че за да се случат нещата, борбата трябва да стане техен начин на живот и да е тяхната професия, с която да си изкарват прехраната. И това беше трудно – да ги накарам да поискат, а не да са насила в залата.  – Да съм честен, но не точно от тях. Животът ме е научил. Когато няма тайни е по-лесно.  – Работата в мъжки отбор е по-лесна, защото там състезателите са наясно със своя път и си го вървят. А аз започвах да работя с 15-16-годишни момичета, които трябваше първо да ги мотивирам да останат в борбата. Преди време на боркините не се гледаше с добро око. От много неща съм ги предпазвал и никога не съм позволявал към тях да се отнасят с пренебрежение. И се стараех преди всичко те да станат личности.  – Този негатив го обърнахме в наш поздрав (усмихва се). Когато играехме на баскетбол за разгрявка и аз, разбира, се съм в единия от двата отбора и някой отбележи точка поздравът беше: „И-и-и-и-и, женките!”  – Отбягват ни вече, не искат да тренират с нас, защото сме били много силни. Усетихме го още преди европейското, когато бяхме на лагер в Париж с отборите на Русия, Унгария, Полша, Германия…Имаше повече от 70 момичета, а Мими и Тайбе останаха без партньори. Наложи се пред домакините да изразя недоволство. И се мотивирах – когато идват в България, аз строявам отбора, и който от каквито спаринги има нужда, ние сме насреща.  – Няма непобеден шампион. Дори и великият Валентин Йорданов е губел. Въпросът е да мислиш как да победиш, да вярваш в себе си, а не в личности и нации. – Когато има успехи има и интерес. При жените няма скучни срещи. Дори и да водят с 6:0 те продължават да се хвърлят и да търсят да вземат точка, не чакат. И доскоро нямаше толкова тактика и сценарий на самите двубои. Но вече имаме доста тактически срещи, целенасочена работа и точен подход за печелене на схватките.  – Да и продължавам да имам. Дори след олимпиадата в Рио дойдоха при мен с готов 4-годишен договор за работа с жени и девойки. – – Заради момичетата. Повечето от тях реално още не бяха стъпили на краката си, едва започваха с голямата борба. В трудни моменти и те са заставали зад гърба ми. Не можех да ги изоставя. Старши треньорът Валентин Ангелов е доказан специалист, знам как работи, дори исках да го взема в екипа си, когато станах старши треньор. А помощникът му Михаил Ганев до скоро беше състезател, наясно е как се случват нещата. За мен това е правилният екип. Трябва им време. – Всяка една от тях, когато стане шампионка иска да има специално отношение към нея. Но им казвам: Да, радвайте се на успеха, но след като мине състезанието, на следващото започваш от нулата. Не бива да лежиш на стари лаври. Така и догодина, тръгваме отначало. И дано късметът да е с нас.", "date": "2018.11.24", "title": " Старши треньорът Петър Касабов: При жените няма скучни борби"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bf%d1%80%d0%b8%d0%b7%d0%be%d0%b2%d0%b0-%d0%bc%d1%8e%d1%81%d1%8e%d0%bb%d0%bc%d0%b0/", "text": "Иранският президент Хасан Рохани призова днес мюсюлманите от цял свят да се обединят срещу Съединените щати, вместо тържествено да посрещат „престъпници“, намеквайки за Саудитска Арабия, съобщи Ройтерс. В реч на международна конференция за ислямското единство в Техеран, предавана на живо по държавната телевизия, Рохани каза, че „да се подчиняваш на Запада, начело на който е Америка, е измяна“ към исляма и „бъдещите поколения в региона“. „Имаме избор – или да опъваме червени килими пред престъпници, или твърдо да се противопоставяме на несправедливостта и да останем верни на Пророка, Корана и исляма“, заяви Рохани, явно имайки предвид Саудитска Арабия и други страни от Залива, които поддържат тесни връзки с Вашингтон. Иран и Саудитска Арабия са съперници в региона и подкрепят противоположни страни в конфликтите в Сирия и Йемен, както и различни политически фракции в Ирак и Ливан. „Готови сме да защитаваме интересите на саудитския народ срещу тероризма, агресията и свръхсилите… и няма да искаме за това 450 милиарда долара“, каза иранският президент, имайки предвид саудитските договори със САЩ. В словото си Рохани нарече Израел „раков тумор“, създаден от западните сили за прокарване на интересите си в Близкия изток. Иранските лидери често осъждат Израел и предричат смъртта му, но Рохани, който е сравнително по-умерен, рядко използва толкова остър език, отбелязва Асошиейтед прес. Днес обаче той каза, че „една от зловещите последици от Втората световна война е формирането на раков тумор в региона“, а после в изказването си нарече Израел „фалшив режим“, създаден от западните страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.11.24", "title": " Иранският президент призова мюсюлманите да се обединят срещу САЩ"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b1%d0%be%d1%80%d0%b8%d0%bc-%d1%81%d0%b5-%d0%be%d1%82%d0%ba%d0%bb%d0%be%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0/", "text": "По време на моята среща с  нашите партньори от „Единна Русия“,  по време на разговора ми с господин Климов, който е международен секретар на партията стана видно, че има нагласата България да получи подкрепа. Борим се тръбата на газопровода да мине през България. Така председателят на АБВ Румен Петков коментира в ефира на „България онер“ изявленията в руската преса, че отклонение на „Турски поток“ вероятно ще мине през страната ни, съобщават от партията. Той обаче бе категоричен, че държавата ни за съжаление е пропуснала много изгодни възможности такива съоръжения да преминат директно през нашата територия, което освен транзитни такси и ниска цена на природния газ, щеше да ни гарантира и по-голяма национална сигурност. „Спирането на „Южен поток“ е най-голямото ни национално предателство. Спирането на АЕЦ „Белене“ всъщност ни връща години назад. За това и ние от АБВ казахме много ясно: „Не на двойните стандарти“. Не може Меркел да казва, че „Северен поток“ е икономика, а на нас да ни се обяснява, че „Южен поток“ е политика и зависимост. За едни да мразиш Русия е платена политика, но за тези от нас, които искаме да живеем с децата си тук в България, въпроса за гарантирането на енергийната ни сигурност и просперитет е осъзната необходимост“, посочи той. Във връзка с темата Петков бе призован да коментира твърденията на десни политици, че АЕЦ „Белене“ е сеизмично опасна,  че централата се нуждае от нов лиценз на ЕК, а и няма да има пазар за произведена от нея електроенергия.  „Думите на Светослав Малинов са политическо престъпление и лъжа. Не може той да излиза и да казва, че трябва да се прави нов ОВОС при положение, че не се променя нищо в конструкцията, в механиката на обекта АЕЦ „Белене“. Не може да се твърди, че сеизмичната картина е изключително тревожна, защото точно след аварията във Фукошима беше направен стрестест на проекта „Белене“, който показа, че там има 40 процента сеизмичен резерв, че този проект е повече от гарантиран“. „Британски експерт съвсем наскоро, по време на симпозиумна БУЛАТОМ  заяви, че буквално до година ще има тежък дефицит на електроенергия в региона. Не видяхме ли, че сега на два пъти миналата седмица имахме проблем с гарантирането на доставянето на електроенергия в столицата. И на този фон да излезеш и да кажеш, че нямало кой да ни купува тока – това е цинизъм. Излиза се по медиите и се лъже, и се лъже“. Трябва да е ясно АЕЦ „Белене“ е необходима на България. По отношение на инвеститорите, дори министър-председателят на Китай декларира, че подкрепя изграждането на този проект. Китайската ядрена компанията CNNC заяви своя ясен и категоричен интерес за участие с от 50 до 100 процента вцентралата в Белене. И тук е хубаво, че българската държава заяви, че до 25-30 процента ще запазим ние като държава, за да можем не просто да контролираме нещата ефективно, но и да гарантираме сигурността си. На този фон излизат една група безбъдници, които в сградата на Европейската комисия в София лъжат по най-безпардонния начин, защото единственото нещо, което трябва да се изготви сега по най-бързия начин е, актуализация на новото строително разрешение за Белене. Това е! Всичко останало са приказки с цел да уплашим инвеститорите, да настроим обществото“, коментира Румен Петков. По думите му ако АЕЦ „Белене“ не бе спряна още по времето на правителството на Станишев,  ако проекта не бе проспан при мандатите и настоящото управление, вече двата блока на централата щяха да работят и сега страната ни нямаше да е изправена пред сложния въпрос за ценообразуването на ел енергията. Ресурс, който ще продължава да се оскъпява заради нарастващите цени на въглеродните емисии, които се произвеждат от нашите ТЕЦ-ове“. В страни от темата председателя на АБВ изрази становище и относно правителствените рокади и кризата обхванала управлението на страната. „Още преди година казахме, че „Обединените патриоти“  нито са обединени, нито са патриоти, както и че там въпроса на самоизбиването е въпрос на време. И те наистина се сбиха, буквално след няколко седмици,  и то във физическия смисъл на думата в сградата на Народното събрание. И това показва, че този управленски формат не може да издържи. Той е насилие върху политиката. Друг е въпроса, че ГЕРБ очевидно имат инструментите да си гарантират  кворума в парламента, за да се вземат един или друг тип решения. На няколко пъти и депутати от БСП спасяваха кворума, спасяваха и ключови за ГЕРБ решения. Има стремеж нещата да се бутат напред, а цената не се гледа. Цената е деморализацията на политиката, срива на институциите и отегчението на обществото“.  „Протестите са резултат от нечуването, от деморализацията, от лъжата на политиците. Използват се трибуни на институции. Това удря по всички български граждани, но тези, които лъжат, остават ненаказани“, зави в заключение Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                    ", "date": "2018.11.24", "title": " Румен Петков: Борим се отклонението на газопровода „Турски поток“ да мине през България"}
{"url": "https://trud.bg/%d0%bb%d0%b8%d1%86%d0%b0%d1%82%d0%b0-%d0%bd%d0%b0-%d1%84%d0%b8%d0%bb%d0%b8%d0%bf%d0%b8%d0%bd%d0%b8%d1%82%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bd%d0%b0/", "text": "Книгата „Лицата на Филипините” представя във Велико Търново Наталия Бояджиева. Няколко са срещите й с читателската аудитория в старопрестолния град. Първата ще се състои на 26 ноември, понеделник, от 15:30 часа в Голямата читалня на Централната библиотека на ВТУ „Св. св. Кирил и Методий”. На следващия ден Бояджиева ще представи изданието от 13:30 часа в Средношколския отдел на Регионалната народна библиотека „П. Р. Славейков”-филиал „Славейче”. Във вторник авторката ще презентира интересната книга и в книжарница на ул. „Васил Левски”17, а началният час на събитието е 18. 43 документални разказа срещат читателя с любопитните моменти от 2-годишния период на авторката, в който живее във Филипините. В изданието тя ни потапя в местната култура на усмихнатите дори и в тъжни моменти хора. Читателят се пренася сред водите на Тихия океан, където плува архипелаг от над 7 хиляди острова, обитавани от 100 милиона души. В изданието авторката разказва и за висящите ковчези на Сагада, изкачванията по склоновете на неземно красивия вулкан Пинатубо, срещите с местното коренно население аета. Интерес предизвиква и почти осъществената среща високо в планината с човекоядци. На 28 ноември от 18 часа Наталия Бояджиева ще представи изданието и в Дома на хумора и сатирата в Габрово, където ще открие и изложба с платна от китайския цикъл на дъщеря си Емилия, автор на корицата на изданието. По време на представянията в Търново и Габрово, Наталия Бояджиева ще презентира и своята първа книга „Светлините на изтока” с разкази за Китай. Изданието писателката представи премиерно в старата столица през 2016-а. Наталия Бояджиева е родена на 15 април 1960 г. във Варна. Завършила е Българска и руска филология в Шуменския университет „Константин Преславски”. Работи като преподавател по български език и литература и като журналист на свободна практика. Превежда от руски, полски, английски и италиански език. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " „Лицата на Филипините” представя Наталия Бояджиева във Велико Търново"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d0%bd%d0%b5-%d0%b5-%d1%81%d1%8a%d0%b3%d0%bb%d0%b0%d1%81%d0%bd%d0%b0-%d1%81-%d0%b8%d0%b7%d0%bd%d1%83%d0%b4%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf/", "text": "Сърбия не е съгласна с изнудването на Прищина,заяви сръбският президент Александър Вучич, цитиран от македонската редакция на радио „Свободна Европа“. Арестът на четирима души от сръбска националност в рамките на разследването на убийството на сръбския политик Оливер Иванович от „Свобода, демокрация, справедливост“, което бе извършено през януари 2018 г. в северната част на Косово, президентът на Сърбия Александър Вучич определи като отклоняване на вниманието от случващото се с  продуктите, внесени в Косово от Сърбия, след като Косово наложи 100% мито върху продуктите от Сърбия и Босна и Херцеговина. Вучич изрази това становище в петък вечерта, след среща с кабинета, оглавяван от Ана Бърнабич.  „Арестът има своята роля в международната общност да не се говори за изгарянето на стоки от Сърбия“, каза след срещата сръбският президент Александър Вучич. По повод ареста във връзка с разследването на убийството на Оливер Иванович, която се води на територията на Косово от властите в Прищина, косовският премиер Рамуш Харадинай потвърди, че едно от лицата, които се издирва, е и Милан Радойчич, вицепрезидент на Сръбската листа – политическа група в северната част на Косово, която поддържа тесни връзки със Сръбската прогресивна партия, оглавявана от сръбския президент Александър Вучич. Вучич поиска от съдебните органи в Сърбия да издадат заповед за арестуването му. Заседание на правителството на Сърбия се проведе след поредицата от срещи през деня, след като косовската полиция в северната част на Косово арестува четирима души от сръбска националност в разследването на убийството на Оливер Иванович. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Сърбия не е съгласна с изнудването на Прищина, заяви Вучич"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0/", "text": "Новата програма на Европейската комисия „Цифрова Европа“  трябва да разполага с достатъчно ресурси, за да може да се справи с предизвикателствата на цифровия свят. Това коментира евродепутатът от ГЕРБ/ЕНП Емил Радев, докладчик от страна на групата на Европейската народна партия,при приемането на становището на Правната комисия на Европейския парламент относно програмата, съобщават от ГЕРБ. „На фона кибератаките, пред които Европейският съюз е изправен ежедневно, темата за сигурността в контекста на новите технологии трябва задължително да присъства в дневния ни ред. Предизвикателствата, които ни отправя цифровизацията, изискват ЕС да разполага с квалифицирани кадри, които не просто да следват, а да диктуват развитието на новите технологии”, изтъкна българският евродепутат. Новата програма „Цифрова Европа“  ще бъде създадена за периода 2021 -2027 г. и цели максимално разширяване и увеличаване на ползите от цифровата трансформация за всички европейски граждани, публични администрации и предприятия, като предложеният бюджет е 9,3 милиарда евро. В програмата се определят няколко водещи приоритета като укрепването на капацитета на Европа в областта на високопроизводителните изчислителни технологии (суперкомпютрите), изкуствения интелект, киберсигурността и задълбочените цифрови умения, както и гарантирането на тяхното широко използване в икономиката и обществото. Насърчавани едновременно, те ще допринесат за икономическия ръст и ще повишат конкурентоспособността на Европа в бързо развиващия се дигитален свят.Поставя се акцент върху областите, в които публичните разходи оказват най-силно въздействие. Затова се залага на подобряването на ефективността и качеството на услугите в сфери от обществен интерес като здравеопазването, правосъдието, защитата на потребителите и публичните администрации. Във фокуса на програмата ще бъде и  подпомагането на малките и средните предприятия да се адаптират към промените в цифровите технологии. Евродепутатите от Комисията по правни въпроси обръщат специално внимание на въпросите, свързани с изкуствения интелект, където трябва да се осигури високо ниво на защита на интелектуалната собственост, данните, цифровите права и етичните аспекти на отговорността. Според членовете на комисията участието на държавите от Европейското икономическо пространство в новата програма е жизненоважна част от тяхната интеграция във вътрешния пазар и ключов инструмент за сътрудничество в широк кръг от области.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Емил Радев: Ефективността на програмата „Цифрова Европа” зависи отресурсите, с които ще разполага"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%b2-%d0%bf%d0%b0%d1%80%d0%b8%d0%b6-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%82/", "text": "Нови сблъсъци с полицията белязаха днешните социални протести във Франция. Столицата Париж се превърна в централна точка на тръгналото от високите цени на горивата недоволство на „Жълтите жилетки”, което вече има куп искания по най-различни теми. Хиляди успяха да блокират „Шанз Елизе”, като полицията използва сила и сълзотворен газ, за да освободи ключовия булевард. Огромен периметър в центъра на Париж е отцепен. Силите на реда са на мнение, че в редиците на „Жълтите жилетки” има радикали от крайната левица и крайната десница. Близо 80 процента от французите подкрепят изцяло или част от исканията на недоволните. Очаква се напрежението да ескалира тази вечер. От началото на протестите 2 души загинаха, над 600 бяха ранени.    ", "date": "2018.11.24", "title": " Сблъсъци в Париж по време на протестите\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%bd%d0%b0%d0%b4-250-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b5-%d0%bd%d0%b0/", "text": "Над 250 проверки в търговската мрежа е извършила Комисията за защита на потребителите (КЗП) на вчерашния „Черен петък”. Това съобщи председателят на КЗП Димитър Маргаритов пред  „Случаите на нарушения не са много, но те отново показват, че не трябва да се предоверяваме на леко истеричните нотки, които се долавят в множеството анонси, реклами, покани към потребителите да се включат в тази кампания“, посочи той. Той отново подчерта, че търговци вдигат изкуствено цените непосредствено преди старта на кампанията „черен петък“ и в самия ден обявяват например 30% намаление: „Потребителите трябва да знаят, че дори намалението да е реално, това не означава непременно, че цената ще е по-ниска, отколкото на друго място, където процентът отстъпка е по-малък или търговецът изобщо не се е включил в кампанията“. Маргаритов бе категоричен, че масираните кампании за намаления и минималните наличности от рекламираните стоки представляват нелоялна търговска практика. „Има нюанс при поставянето на надпис „ограничени количества”. От голямо значение е каква предварителна кампания е направена от страна на търговеца, за да привлече потребителите в своя магазин. Когато е разгърнал масирана кампания с брошури, анонси в електронни медии и тя е достигнала до десетки и стотици хиляди хора, а в търговския обект зареждането е да речем три шалчета, това очевидно ще е нелоялна търговска практика”, коментира той. Хората трябва да внимават да не бъдат подтикнати да си купят нещо излишно, включително в комплект с желана от тях стока, за да я получат на намалена цена. Не е разумно да се сключват и договори за услуги само заради възможността да си купят при по-изгодни условия нещо, към което те са „прикачени”. Освен това е добре хората да са предварително информирани в какви допълнителни разходи биха влезли, ако решат да върнат стоката, да заплатят допълнително поради по-голямата натовареност на куриерите и пр. По думите му хората вече са се научили да търсят Комисията за защита на потребителите тогава, когато смятат, че правата им като потребители са нарушени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Димитър Маргаритов: Над 250 проверки е направила КЗП по време на „черния петък”"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81-5/", "text": "Министър-председателят Бойко Борисов ще участва в специалното заседание на Европейския съвет във формат по чл. 50 утре, 25 ноември, в Брюксел, съобщават от МС. Държавните и правителствени ръководители ще обсъдят проекта за споразумение за оттегляне на Обединеното кралство от Европейския съюз и проекта за политическа декларация, очертаваща рамката на бъдещите отношения между ЕС от една страна и Великобритания и Северна Ирландия – от друга. Проектът на Споразумението за оттегляне на Обединеното Кралство от ЕС съответства на интересите на България, тъй като гарантира максимално възможна приемственост и последователност в редица важни за страната ни области. Той дава възможност за своевременно адаптиране към новия режим на отношения, като гарантира спазването на правата на гражданите, финансовите ни интереси, както и избягването на празнини в отношенията с евентуален негативен ефект върху икономическите, транспортните, социалните, културните, образователните и др. връзки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.24", "title": " Премиерът Бойко Борисов ще участва в специалното заседание на Европейския съвет за Брекзит"}
{"url": "https://trud.bg/%d0%b3%d0%b5%d1%80%d0%b8-%d0%b4%d0%be%d0%bd%d1%87%d0%b5%d0%b2%d0%b0-%d0%b7%d0%b0%d1%80%d0%b0%d0%b4%d0%b2%d0%b0-%d1%81%d0%b8%d1%80%d0%b0%d1%87%d0%b5%d1%82%d0%b0-%d1%81-%d0%b8%d0%b3%d1%80%d0%b0%d1%87/", "text": "Популярните дами подариха играчки и лакомства Популярната тв водеща Гери Дончева и попфолк изпълнителката Джина Стоева се обединиха около благородната кауза да помогнат на деца, лишени от родителски грижи. Известените с множеството си благотворителни каузи дами зарадваха с играчки и лакомства малчуганите от Центъра за настаняване от семеен тип в родния за Гери Плевен. Децата, които са на възраст от 5 до 18 години, са се зарадвали не само на лакомствата и хубавите играчки, а и на компанията на своите популярни гости. За благородното начинание им съдействала доктор Елиза Георгиева. Следобедното рандеву приключило с усмивки и обещание за ново скорошно посещение. “Преди месец, докато Мис Глобал Барбара Виторели ми беше на гости, се опитахме да посетим дома, но тогава имаше грип и не можеше да осъществим визитата. Разбрахме се с д-р Елиза Георгиева следващия път да бъде скоро и след като Джина Стоева ме попита къде е най-добре да отидем, веднага предложих там”, каза пред “Труд” Гери Дончева. Тя обясни, че Георгиева е основател на фондация “Свети Иван Рилски” и всяка година организира мероприятие, което има за цел да събере средства за направата на зъбни протези на възрастни хора, които не могат да си позволят това, както и за превенция рака на гърдата. “Тя е страхотен човек и винаги е добра идея да запозная някого с нея – в случая Джина, която също има добро сърце”, уточни красавицата. По думите й докато пътували до Плевен с Джина са си говорили на приятни женски теми и денят им е бил страхотен. “Децата много ни се зарадваха и както очаквах, се радваха повече на социалния контакт – на разговора с нас, на нашето внимание, отколкото на нещата, които им дарихме, въпреки че са им много нужни. Винаги апелирам хората да се срещат с такива деца, да създават приятелства и да бъдат в контакт с тях, защото това им е нужно за интегрирането в нашето общество, както и за тяхната увереност, самочувствие и прочие”, категорична е Гери Дончева. “Да видиш усмивка на детско лице е най-хубавото чувство на света. Тръгнах си изключително заредена от ЦНСТ Плевен, но и малко тъжна. Нито едно дете не заслужава да живее без родители, но когато това по една или друга причина се е случило, ми се иска да има начин тези деца да растат в добри условия, с внимание и любов”, пък сподели певицата Джина Стоева.", "date": "2018.11.24", "title": " Гери Дончева зарадва сирачета с играчки\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b3%d1%8a%d1%80%d1%86%d0%b8%d1%8f-%d1%80%d1%83%d0%bc%d1%8a%d0%bd%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f-%d0%b4%d0%be%d0%b3%d0%be/", "text": "Министърът на младежта и спорта Красен Кралев, министърът на младежта и спорта на Сърбия Ваня Удовичич, министърът на младежта и спорта на Румъния Богдан Константин Матей и заместник-министърът на спорта на Гърция Георгос Василиадис проведоха официална работна среща късно снощи относно общата кандидатура за домакинство на Световното първенство по футбол през 2030 година, съобщават от спортното министерство. По време на разговорите бяха договорени конкретни стъпки между България, Сърбия, Румъния и Гърция, чрез които да се направи ясен анализ за състоянието на футболната и цялостната инфраструктура в четирите страни и да се набележат мерки за покриване на изискванията на ФИФА за домакинство на големия спортен форум. В срещата участваха и първият вицепрезидент на Българския футболен съюз (БФС) Йордан Лечков, секретарят на Сръбската футболна асоциация Йован Шурбатович, Радо Шабан – секретар на Румънската футболна федерация и генералният секретар на Гръцката футболна федерация Алексaндрос Дедес. След заявената политическа воля от страна на правителствата на четирите държави, представителите на футболните асоциации изказаха своето експертно мнение.  Йован Шурбатович изказа подкрепа към общата кандидатура, но подчерта, че е нужна сериозна инвестиция от четирите страни за изграждане на необходимата спортна инфраструктура, на хотели, летища и магистрали. По думите му, в момента стадионите не отговарят на изискванията на ФИФА, с изключение на един стадион в Румъния. “Важно е да се разбере, че в този случай финансовите средства не са просто харчене на пари, а инвестиции, които ще дадат огромен икономически импулс в региона. Вероятно някои хора в нашите страни ще кажат, че е по-популярно да се инвестира в болници, а не в стадиони, но инвестициите в изграждане на пътища, летища и спортна инфраструктура води до огромни печалби за всяка страна”, заяви секретарят на Сръбската футболна асоциация. По думите му, калкулацията за печалбата за съвместното домакинство през 2026 г. на САЩ, Мексико и Канада показва, че се очаква разходите за държавите да бъдат в размер на около 3 млрд. щатски долара, а приходите им – 14 млрд. Всички присъстващи на срещата се обединиха около мнението, че е важно да се правят многофункционални футболни стадиони, които да имат опция да се превърнат в центрове в бизнес зоните, а не да останат като паметници – както се случи със стадионите в Бразилия и Русия и след Олимпиадата в Гърция. За 48 участници в Световното първенство по футбол са нужни 16 стадиона с капацитет минимум 40 000 души. Необходими са два стадиона с капаците 60 000 души. И един стадион, който да се използва за откриване и закриване на Мондиала – с капацитет 80 000 души. Радо Шабан, секретар на Румънската футболна федерация, подчерта, че кандидатурата ни е важна за развитието на региона. По негово предложение бе прието четирите страни първоначално да разгледат подробно работния план на Канада, САЩ и Мексико за домакинството на Световното по футбол през 2026 година, тъй като финалните изисквания за Мондиал 2030 ще бъдат изготвени от ФИФА не по-рано от 2020 г. Йордан Лечков коментира, че най-важното е, че има заявена политическа воля за реализиране на проекта. По думите му, БФС подкрепя общата ни кандидатура за домакинството на 100%. “Трябва да анализираме внимателно изискванията на ФИФА към инфраструктурата и да започнем да работим веднага за подобряването на условията в страните ни”, каза той. Първият вицепрезидент на БФС коментира, че Футболният съюз работи добре с българското правителство и затова е оптимист, че ще направим успешна кандидатура. • По време на срещата бяха направени следните изводи: 1.Общата кандидатура на България, Сърбия, Гърция и Румъния за кандидатстване за домакинство на Мондиал 2030 г. има категорична политическа подкрепа от четирите държави 2. Общата кандидатура има категоричната подкрепа на футболните асоциации на България, Сърбия, Гърция и Румъния 3.Четирите страни ясно осъзнават, че футболната им инфраструктура в момента не отговаря на критериите на ФИФА за домакинство на Световно първенство по футбол, но с общи инвестиции може да се постигне необходимата инфраструктура 4.Примерите от останалите държави-домакини на световни първенства по футбол показват, че проектът може да донесе огромни доходи на страните – в пъти по-високи от разходите им 5.Общата кандидатура е сериозен политически знак за всички балкански държави, за Европа и света • Бяха конкретизирани срокове за четирите държави до края на 2018 г., в които да се изработи анализ: -До 22.12.2018 г. България, Сърбия, Гърция и Румъния трябва да направят анализ с каква футболна и цялостна инфраструктура разполага всяка държава -На 2-3 декември в Дъблин ще се проведе жребий за европейските квалификации с участието на ръководството на УЕФА и на футболните асоциации – там федерациите на България, Сърбия, Румъния и Гърция ще проведат работна среща. След това ще изготвят доклад с критериите на ФИФА към страните към този момент в срок от 10 дни – На следващата среща на спортните министри на четирите страни, която се предвижда да се проведе в Солун на 19-ти декември трябва да се изработи общ доклад, който да се предостави на премиерите на България, Сърбия, Румъния и Гърция -Четиримата министър-председатели трябва да разполагат с докладите на футболните асоциации и на спортните министри, за да ги обсъдят на Срещата на върха в Брюксел, която ще се проведе между 21-23.12 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " България, Гърция, Румъния и Сърбия договориха конкретни стъпки за стартиране на подготовката за обща кандидатура за домакинство за Мондиал 2030"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d1%81%d0%b8%d0%bd%d0%b0%d1%82%d1%80%d0%b0-%d1%81-%d0%bd%d0%be%d0%b2-%d0%b0%d0%bb%d0%b1%d1%83%d0%bc/", "text": "Певецът представи Pages в старопрестолния град Именитият певец Васил Петров се запалил по джаза от колекцията от грамофонни плочи на поета Захари Петров, която е една от най-богатите сбирки в света. “Преди да започна да се занимавам с джаз, се изявявах в самодейна група, пеех вокали, свирех на бас китара и не възнамерявах да ставам певец. Попаднах обаче на уникалната колекция от грамофонни плочи на поета Захари Петров. Най-напред слушах инструментален джаз, после вокален и така се влюбих в тази музика”, сподели във Велико Търново Васил Петров. Българският Франк Синатра бе гост в култовия Клуб “Седем” в старата столица, който през последната година и половина се утвърди като културно средище. Пред домакина DJ Емо и гостите Васил Петров разказа интересни моменти от живота и певческата си кариера. “Като студент имах “малък” глас, не много тембрист и с Ангел Заберски-старши работехме сериозно. Когато гласът ми укрепна, започнах да навлизам в дебрите на джаза. Така една музика, която до този момент у нас не беше привилегирована, изведнъж се отвори ниша за изява. Определено мога да кажа, че ако нямаше джаз, нямаше да ги има и останалите музикални стилове”, категоричен е известният изпълнител. По онова време Васил Петров имал предложения от различни композитори, работил с Биг бенда на Българското национално радио с диригент Вили Казасян. А с песента “Другия” оглавил музикалната класация “Топ 10”. По повод на известното парче, което и до днес е хит, Васил Петров разказа, че първоначално тази песен е била написана за Васил Найденов. Той обаче не я харесал и я дали на Васил Петров. Когато джазменът я изпял, тя придобила изключителна популярност. Той сподели, че с първите му изяви с оркестър били в края на 1993 и началото на 1994 година, когато изнесъл поредица от концерти. “Бях пионер в този вид изпълнения. Първоначално идеята беше на майка ми, която често ми казваше, че трябва да направя концерт със симфоничен оркестър. Един ден пътувахме с мой приятел за Русе и бяхме взели служителка от общината в Плевен. По пътя говорихме, че би било добре да опитам да пея с голям оркестър, но това ми се струваше твърде трудно за реализиране. Жената обаче като отишла в общината споделила тази идея. Ненадейно ми се обадиха с покана за изява с симфоничния оркестър на града. Събраха се изявени музиканти, които направиха аранжименти на песни и изведнъж се сдобих с цял репертоар. Тогава ми се сбъдна една голяма мечта”, разкри Васил Петров. Изпълнителят не крие, че тази година е била изключително успешна за него в творчески план. През лятото е имал десетина концерта, а само преди броени дни фурор предизвика второто издание на спектакъла му “СИНАТРА:ВЕГАС”, създаден в завладяващия дух на 60-те години. “Атмосферата бе в стила на Лас Вегас. Концертът беше с Биг бенд, с балет от 12 балерини, с участието на известни български музиканти, бях поканил също Михаела Филева и Орлин Павлов. След няколко дни тръгваме на коледно турне из страната, като концертът във Велико Търново ще е в Музикално-драматичния театър “Константин Кисимов” , информира Васил Петров. Сред присъстващите на затрогващата среща в Клуб “Седем” бе великотърновската певица Мирела Величкова, която сподели, че с известния джазмен са състуденти от консерваторията. “Васко беше слабичко, високо момче, което ходеше облечено с поло. Още тогава излъчваше изключителна изтънченост, чувствителност и интелигентност, които е запазил и до днес. Като студенти бяхме на бригада и брахме ябълки в Кюстендилско. Били сме и на ленински съботници, на които се забавлявахме като изписвахме с телата си името “Ленин” и свидетелство за това са черно-белите снимки, които пазя и до днес”, разкри Мирела Величкова. Васил Петров говори и за изискания стил на облеклото си в ежедневието и особено пред публика. “Облеклото ми е в унисон с музиката, която изпълнявам. Заслуга за стила на обличане има майка ми. Преди години, когато все още нямаше бутици и беше изключително трудно да се намерят подходящи дрехи за концертите ми като фракове, папионки, майка ми се свърза с главния шивач на музикалния театър в София и той започна да ми шие костюмите”, разказа Васил Петров. В Клуб “Седем” певецът, който беше с приятелката си Маргарита Тошева, представи новия си албум Pages . Наред с кавърите на известни поп и соул палчета, албумът включва авторски композиции по музика на Васил Петров и текстове на британския актьор Бен Крос, който живее в България. “Той пише прекрасна песенна поезия. Освен, че написа текстовете на някои песни, Бен Крос присъства на всички записи и даде много ценни технически съвети. С него сме пели заедно на Аполония, а и сме добри приятели”, каза още Васил Петров. И въпреки уговорката, че срещата ще е само разговор, джазменът не се сдържа и изпя “True Love” и трогна присъстващите. В книгата за посвещения на музикалния клуб певецът написа: “Всичко е възможно с Бога напред!”.", "date": "2018.11.24", "title": " Българският Синатра с нов албум\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b3%d0%be%d1%82%d0%be%d0%b2%d0%b8-%d1%81%d0%bc%d0%b5-%d0%b7%d0%b0-%d1%80%d0%b5%d0%b0%d0%bb%d0%b8%d0%b7/", "text": "„Работим за това България да запази своето стратегическо място на газовата карта на Европа”, заяви пред   енергийният министър Теменужка Петкова. „Това може да стане, ако предприемем адекватни действия към промените, които се извършват около нас, проектите, които се реализират, и да направим така, че тези големи енергийни проекти да не заобиколят България. До голяма степен това зависи от нас”, допълни Петкова. Целта на правителството, по думите й, е България да има поне 3 различни източника за доставка на природен газ. Петкова коментира и информацията в руски медии, че „Газпром” е взел решение за маршрута на втората тръба от „Турски поток” и той ще минава през България. „Трябва да изчакаме официалната информация от колегите от „Газпром”. Но сме готови за реализацията на един такъв проект”, заяви Петкова. Тя припомни, че темата е била поставена и по време на визитата на премиера Борисов в Москва. Петкова обясни, че предварителните анализи сочат, че инвестицията би била приблизително 2,6 милиарда. „Ако бъде реализиран такъв проект, ще имаме печалба за 20 години над 4,3 милиарда лева. Имаме желание „Турски поток” да носи приходи дълги години“, заяви енергийният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.11.24", "title": " Министър Петкова: Готови сме за реализацията на проект като „Турски поток”"}
{"url": "https://trud.bg/%d0%bc%d1%8a%d1%80%d1%82%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%bd%d0%b0-%d0%be%d1%81%d1%82%d1%80%d0%be%d0%b2-%d1%80%d0%be%d0%b4%d0%be%d1%81/", "text": "Българска имигрантка почина от травма в главата след падане от стълба. Инцидентът е станал в дома на 85-годишен гръцки гражданин на ул. „Дамаскинос“, за когото българката се грижела като домашна помощница на остров Родос. Според показания на дъщерята на българката, която също работи в Гърция, смъртта на майката е криминален, а не битов инцидент и настоява за разследване на случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.24", "title": " Мъртва българка на остров Родос"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%bf%d0%be%d1%81%d1%82%d0%b8%d0%b3%d0%bd%d0%b0-%d0%bd%d0%be%d0%b2-%d0%b8%d1%81%d1%82%d0%be%d1%80%d0%b8%d1%87%d0%b5/", "text": "Турция постигна нов исторически рекорд в сферата на туризма, като тази година е посрещнала почти 40 милиона туристи. Това заяви днес турският президент Реджеп Тайип Ердоган, цитиран от ТАСС. По данни на Турския статистически институт миналата година Турция е била посетена от 38,5 милиона чуждестранни туристи. На 19 ноември, когато се състоя церемонията по завършването на изграждането на морския участък от газопровода „Турски поток“, в която участваха лидерите на Турция и Русия, Ердоган съобщи за друг отбелязан рекорд. Той посочи, че през първите девет месеца над 5,1 милиона туристи от Русия са посетили Турция, което е най-добрият резултат за последните няколко години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.24", "title": " Ердоган: Турция постигна нов исторически рекорд в сферата на туризма"}
{"url": "https://trud.bg/%d0%b0%d0%ba%d1%82%d0%b8%d0%b2%d0%b8%d1%81%d1%82%d0%b8-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d0%b7%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%80%d0%b5%d1%89/", "text": "Обществени активисти в Тунис призоваха за протести срещу убийството на саудитския журналист Джамал Хашоги, когато саудитският престолонаследник принц Мохамед бин Салман пристигне на посещение в Тунис следващата седмица, предаде Ройтерс. Младият принц започна в четвъртък обиколка из няколко арабски страни, като първо пристигна в ОАЕ. Това е първото му посещение в чужбина след убийството на журналиста на 2 октомври в саудитското консулство в Истанбул, което рязко усложни отношенията на Саудитска Арабия със Запада и жестоко накърни имиджа на кралството по света. Мохамед бин Салман трябва да пристигне в Тунис на 27 ноември, съобщи говорител на тунизийския президент Бежи Каид Есебси, като добави, че принцът е „добре дошъл в Тунис, като всички останали арабски братя“ и изтъкна важната роля на Саудитска Арабия в арабския свят. Активистите обаче настояха за протести пред президентския дворец в столичното предградие Картаген по време на посещението на саудитския гост във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Активисти призоваха за протести срещу убийството на Хашоги при посещението на принц Салман в Тунис"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%bf%d0%b0%d0%b4%d0%bd%d0%b0-%d0%b2-%d0%ba%d0%b0%d0%bd%d0%b0%d0%bb-%d0%b2-%d1%8e%d0%b6%d0%bd%d0%b0-%d0%b8%d0%bd%d0%b4%d0%b8%d1%8f-%d0%bd%d0%b0%d0%b4-25/", "text": "Най-малко 25 души загинаха, след като движещ се с висока автобус падна в канал в Южна Индия. Смята се, че сред жертвите има много ученици, предоха световните агинции. Зам.- министърът на щата Карнатака Г. Парамешваран каза, че катастрофата в окръг Мандя е станала, след като водачът загубил контрол над автобуса, който се движел с висока скорост. В започналата спасителна операция ще се включат и водолази. Местопроизшествието е на 105 км югозападно от щатската столица Бангалор. Много от загиналите са деца, които се връщали от училище. Автобусът паднал на една страна, вратите се оказали притиснати към дъното на канала и жертвите не са могли да се измъкнат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.24", "title": " Автобус падна в канал в Южна Индия, над 25 души са загинали"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b8%d0%bd%d1%86%d0%b8%d0%b4%d0%b5%d0%bd%d1%82%d1%8a%d1%82-%d1%81-%d0%bd%d1%81%d0%be-%d0%b8-%d0%bf%d1%8a%d1%80/", "text": " и   е въпрос на манталитет и на поведение, коментира Цветан Цветанов пред журналисти преди политически форум на ГЕРБ в Поморие. Според него това не се случва за първи път. Записът от клипчетата стана причина за политически нападки, като  . Цветанов направи съпоставка с поведението на първите дами по време на мандата на президентите Плевнелиев и Първанов. „Какво налага президентската дама да използва светлинни сигнали при предвиждането с този автомобил? Кажете ми какво налага и какви са нейните ангажименти по Конституция за взимането на важни политически решения? Аз смятам, че спирането до един луксозен магазин за купуването на поредната рокля или за проба, която да направиш, не смятам, че това е важен политически ангажимент“, коментира Цветан Цветанов. БСП нямат истинска визия за България и алтернативни решения за бъдещето на страната. Политическите ни опоненти използват всякакви средства, включително и популизъм, за да осъществят мечтата си – предсрочни избори. Предсрочните избори обаче означават нестабилност и спад на инвестициите, заяви председателят на ПГ на ГЕРБ и зам.-председател на партията Цветан Цветанов по време на третия национален форум на Предприемачи ГЕРБ „Предприемачество. Развитие. Перспективи“. Събитието се провежда в гр. Поморие, а негови организатори ПГЕРБ, Сдружение „Граждани за европейско развитие на България“ и Фондация „Ханс Зайдел“. „Много често, когато БСП представят „Визия за България, представящите са повече от гражданите. Ето това е оценката на хората за БСП“, категоричен бе Цветанов. По думите му няма как Корнелия Нинова да твърди, че годишно се крадат по 10 млрд. лв. от обществени поръчки при положение, че средствата, които за една година се разпределят в страната по всички програми, са 4.5 млрд. лв. Той обясни, че БСП не подкрепят решенията на управляващите, защото имат указания да дискредитират всички добри наши политики.  „В Бюджет 2019 са предвидени с 5 млрд. лв. повече разходи в сравнение с 2018 г. и това няма по никакъв начин да се отрази на дефицита. Какъв е отговорът на БСП – предлагат алтернативен бюджет, но не казват откъде ще дойдат нужните средства за него. Не казват и дали това ще повиши дефицита“, отбеляза председателят на ПГ на ГЕРБ. Според Цветанов по време на дебата за пакта на ООН за миграцията, от опозицията удобно са пропуснали факта, че той няма правна стойност. „Оказа се, че те в България призовават да не се присъединяваме към пакта, а евродепутатите им са го подкрепили в ЕП“, отчете той. Зам.-председателят на ГЕРБ обясни, че вчера Народното събрание е ратифицирало актуализираното общо споразумение на ЕС с Турция, свързано с бежанците. „Като външна граница на ЕС ние сме особено уязвими в случай на сериозен миграционен натиск. Затова изпълнението на това споразумение за нас е особено важно. Най-яростните опоненти на ратификацията бяха именно БСП, които и от тази тема се опитата да създадат хаос“, посочи председателят на ПГ на ГЕРБ. Цветан Цветанов уточни, че през 2014 г. минималната работна заплата е била 310 лв., докато сега е 510 лв., а в края на мандата ще достигне и 650 лв. Според него това се дължи на добрата работа на приходните агенции и на добрите икономически показатели на страната. „Ниският ни външен дълг и високият ни икономически растеж могат да бъдат пример за много страни в ЕС“, подчерта той. Зам.-председателят на ГЕРБ отбеляза, че е имало много спекулации по темите с данъка и гражданската отговорност на автомобилите. „Ако ветото на президента Радев върху Закона за корпоративното подоходно облагане бе прието, съществуваше възможността данъците на гражданите за битови отпадъци догодина да скочат поне 3-4 пъти. Какво щяхме да кажем тогава на хората?“, попита Цветан Цветанов. Председателят на ПГ на ГЕРБ бе категоричен, че Българското председателство на Съвета на ЕС е било изключително успешно. „Нашият основен приоритет бе да се гарантира европейско бъдеще на страните от Западните Балкани. Това се случи и съм уверен, че инвестициите в региона ще се увеличават“, изтъкна той. Цветан Цветанов коментира, че европейските избори догодина ще бъдат ключови за развитието както на ЕС, така и на България. Той обясни, че е важно в ЕС да има политическа стабилност и икономически развитие, като уточни, че тези две неща могат да съществуват единствено заедно. „Очаквам на изборите догодина антиевропейското говорене да ескалира“, сподели той. Цветан Цветанов призова предприемачите от ГЕРБ да бъдат сплотени и да се борят с фалшивите новини, като в същото време бъдат посланици на добрите политики на правителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.11.24", "title": " Цветан Цветанов: Инцидентът с НСО и първата дама е въпрос на манталитет и на поведение"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%b5-%d1%81/", "text": "Терористичната групировка „Ислямска държава“ е съюзник на Вашингтон в задачата да промени политическия режим в Сирия. Това коментира руският външен министър Сергей Лавров след разговори с португалския му колега Аугусто Сантос Силва в Лисабон, предаде TACC. „Държавният департамент заяви, че „Ислямска държава“ все още не е победена, и за да я победи, главно предварително условие е промяна на режима в Сирия“, каза руският министър. „Подозрението ми се потвърждава, че „Ислямска държава“ се разглежда от американците като извинение за военното присъствие на САЩ в Сирия и почти като съюзник в борбата срещу сирийския режим.“ „Тоест, според Вашингтон, основната задача сега отново е да сменим режима, а не да победим „Ислямска държава“, подчерта Лавров и добави, че САЩ очевидно имат „скрити намерения в Сирия“. Според него на територията, контролирана от сирийското правителство, „Ислямска държава“ е победена, но центрове на съпротива все още остават. „Основният център на „Ислямска държава“ се намира на територията, контролирана от Съединените щати“, заяви ръководителят на руската дипломация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Сергей Лавров: „Ислямска държава“ е съюзник на САЩ, целта е смяна на режима в Сирия"}
{"url": "https://trud.bg/%d1%85%d0%b0%d1%80%d0%b8-%d0%b8-%d0%bc%d0%b5%d0%b3%d0%b0%d0%bd-%d1%81%d0%b5-%d0%bc%d0%b5%d1%81%d1%82%d1%8f%d1%82-%d0%b2-%d1%83%d0%b8%d0%bd%d0%b4%d0%b7%d0%be%d1%80/", "text": "Херцогът и херцогинята на Съсекс Хари и Меган ще се преместят в малка къща на територията на двореца Уиндзор малко преди раждането на първото им дете, съобщи Би Би Си. „Хари и Меган ще се изнесат от двореца Кенсингтън, за да се нанесат във Фрогмор котидж в началото на 2019 година“, се посочва в изявление на двореца Кенсингтън. Двойката даде сватбен прием през май за около 200 души във Фрогмор хаус – кралска резиденция от 17-ти век, която е разположена в непосредствена близост до новата им къща. „Уиндзор е изключително специално място за двамата“, се допълва в изявлението на двореца Кенсингтън. Херцогинята на Съсекс трябва да роди първото си дете следващата пролет. Хари и Меган в момента обитават апартамент в двореца Кенсингтън в Лондон, разположен в съседство на жилището на престолонаследника принц Уилям и съпругата му херцогинята на Кеймбридж Катрин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Хари и Меган се местят в Уиндзор"}
{"url": "https://trud.bg/200-%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8-%d0%b1%d1%8f%d1%85%d0%b0-%d0%bf%d1%80%d0%b5%d0%b3%d0%bb%d0%b5%d0%b4%d0%b0%d0%bd%d0%b8/", "text": "Близо 200 деца от Велико Търново и региона на възраст от 0 до 18 бяха прегледани от специалистите от столичната университетска болница „Пирогов“ в рамките на кампанията „Детско здраве – Пирогов“, която днес гостува на МОБАЛ „Д-р Стефан Черкезов“. Специалистите по УНГ, травматология, хирургия, урология, неврохирургия, кардиология и офталмология извършиха високоспециализирани профилактични прегледи със специална апаратура, предназначена за диагностика в детска възраст в кабинетите на ДКЦ. Най-много деца преминаха през кабинета по УНГ – близо 40. Началникът на УНГ отделението в „Пирогов“ и създател на кампанията, д-р Асен Меджидиев коментира, че по време на прегледите 90 процента от малките пациенти във Велико Търново са били диагностицирани. Като голяма част от тях са били с увеличени, хепертрофирали трети сливици. При пет от тях са били констатирани и усложнения. Д-р Меджедиев допълни още, че някои от най-честите симптоми, по които всеки родител може да се ориентира, че детето му има увеличена трета сливица са постоянните хреми, спането с отворена уста, хъркането, умората и неспокойният сън. Някои от родителите използваха възможността безплатно да заведат децата си на профилактичен преглед при няколко лекаря. Кампанията се провежда вече пет години. В рамките й пироговските лекари са прегледали над 7000 деца от България. От тази година тя се провежда под патронажа на Комисията по здравеопазване към Народното събрание на Република България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " 200 търновски малчугани бяха прегледани в кампанията „Детско здраве – Пирогов“"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd-%d0%b4%d0%be%d0%ba%d0%bb%d0%b0%d0%b4-%d0%bd%d0%b0-%d1%81%d0%b0%d1%89-%d0%ba%d0%bb%d0%b8%d0%bc%d0%b0%d1%82%d0%b8%d1%87/", "text": "Климатичните промени засягат околната среда и ще доведат до още повече бедствия като неотдавнашните горски пожари в Калифорния, се казва в правителствен доклад на САЩ, цитиран от Асошиейтед прес и ДПА. Пожарите, в които загинаха над 80 души, както и други природни бедствия като урагани, ще стават все по-чести и по-унищожителни в САЩ в резултат на климатичните промени, се казва в Четвъртата национална оценка на климата, която се изготвя на всеки няколко години по поръчение на Конгреса. В доклада се казва, че климатичните промени ще засегнат и земеделието, производството и употребата на енергия, земните и водните ресурси, транспорта и човешкото здраве и благосъстояние в САЩ. Докладът е написан от независими учени и служители на 13 федерални агенции. В него се отбелязва, че последните няколко години са поставили нови рекорди по опустошителни природни бедствия в САЩ, които са стрували близо 400 милиарда долара от 2015 г. насам. „Затоплянето и засушаването допринасят за увеличаване на големите горски пожари в западната част на САЩ и в Аляска“, се казва в доклада. „Климатичните промени създават растящи предизвикателства за човешкото здраве и качество на живот, икономиката и природните системи, които ни поддържат“, предупреждават авторите на доклада. Това включва влошаване на замърсяването на въздуха, което причинява сърдечни и дихателни заболявания, нарастване на заболяванията, предизвикани от насекоми, потенциал за увеличаване на смъртните случаи в периоди на горещи вълни и влошаването на алергиите. От 1900 г. средните температури в САЩ са се повишили с 1 градус по Целзий, като затоплянето е станало главно в последните десетилетия. Очаква се до края на века средните температури в страната да са по-високи с между 1,6 и 6,6 градуса по Целзий в зависимост от количествата отделени в атмосферата парникови газове, се предупреждава в доклада, който се позовава на множество изследвания. Над 90 процента от настоящото затопляне е причинено от човешка дейност. Без емисии парникови газове природните сили като промените в отделяната от Слънцето енергия всъщност биха леко охладили Земята, казват авторите на доклада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.24", "title": " Правителствен доклад на САЩ: Климатичните промени застрашават икономиката"}
{"url": "https://trud.bg/%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b8%d1%81%d1%82%d0%be%d1%84-%d0%ba%d0%b0%d1%81%d1%82%d0%b0%d0%bd%d0%b5/", "text": "Обвиняват Марин Льо Пен за  , предаде АФП. Министърът на вътрешните работи Кристоф Кастанер обвини за сблъсъците на Шанз-Елизе крайно десния лидер Марин Льо Пен. „Полицията е изправена пред групировки, които очевидно са отговорили на призива на Марин Льо Пен и искат да атакуват институциите на страната точно както искат да атакуват (правителството) депутати на тази партия“, каза министърът. Опозиционните партии на крайнолевите и крайнодесните приветстваха протестиращите. Льо Пен отхвърли нападките, като каза, че никога не е призовавала за насилие и твърди, че правителството се опитва да я превърне в изкупителна жертва. Проучване на изследователската група „Одокса“ за вестник „Фигаро“ тази седмица установи, че 77% от анкетираните ги описват като „оправдани“. Макрон, който е подложен на натиск за справяне със замърсяването преди изборите за Европейски парламент през следващата година, в който околната среда се очаква да бъде основна тема, отказа да се откаже от данъчното облагане на замърсителите. „Чухме посланието на гражданите“, заяви един от помощниците му в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.24", "title": " Вътрешният министър Кристоф Кастанер обвини Марин Льо Пен за протестите във Франция"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd-%d0%b5-%d0%b4%d0%be%d1%81%d1%82%d1%8a%d0%bf%d1%8a%d1%82-%d0%b4%d0%be-%d1%85%d0%b0%d0%ba%d0%bd%d0%b0%d1%82%d0%b8%d1%82%d0%b5-%d1%81/", "text": "Възстановен е достъпът до сайтовете на Министерството на правосъдието и Министерството на икономиката. От МП обясниха, че за около час и половина, поради технически проблем, страницата временно е била недостъпна. Нова група, представяща се като „анархистите“, , че ще блокира сайтове на институции. Хакерите не посочиха мотиви за атаката. Те обявиха, че планират да атакуват страницата на БСП в интернет, но тя остана достъпна. Последното съобщение на групата гласи: „Здравейте! Днес атаките ще приключат в 17:22ч. Ние смятаме, че им е достатъчно за днес! #an4rchy #анархистите” Първата заплаха беше към БСП: „Здравейте, липсвахме ли ви? Днес от 14:30ч. ще ударим сайта на БСП, отново! Г-жо Радева, купихте ли си рокля? #An4rchy #АНАРХИСТИТЕ Последваха още няколко заплашителни мейла. „Здравейте, започнахме атака и срещу сайта на министерството на правосъдието!“ #an4rchy #АНАРХИСТИТЕ „Здравейте, атакуваме и сайта на народното събрание!“ #an4rchy #анархистите „Здравейте, атакуваме и сайта на министерството на икономиката! Специални поздрави към г-н Караниколов!“ #An4rchy #АНАРХИСТИТЕ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Възстановен е достъпът до хакнатите сайтове на министерства"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%b4%d0%b2%d0%b0%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%81%d1%82%d1%80%d0%b5/", "text": "Нов ужас и нова стрелба в САЩ завърши с двама загинали и двама ранени. Действието се разви в град Браунсвил, щата Флорида, в петък вечер. Местната полиция съобщава, че изстрелите са били отправени към малка група хора в близост до малък магазин, който пък се намира в близост до жилищен комплекс. Въпросната група често се събирала на въпросното място до магазина, където се намира и контейнер за смет. Те били напълно изненадани в тъмното. Общо четрима са простреляни, като двама са починали, а други двама са откарани в болница, съобщава местното издание  Стрелецът се е измъкнал в тъмното, като мотивите за нападението засега не са ясни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Двама загинали и двама ранени при стрелба във Флорида"}
{"url": "https://trud.bg/%d1%81%d0%b4%d0%b2%d1%80-%d0%b8%d0%b7%d0%b4%d0%b8%d1%80%d0%b2%d0%b0-18-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%bb%d0%b0%d0%b4%d0%b5%d0%b6/", "text": "Столичната полиция издирва 18-годишно момче на име Мартин, съобщиха от МВР. Той е изчезнал днес по обед в района на Южния парк в столицата. Бил е облечен в тъмносиня шуба, дънки и кафяви боти. Хората, които имат информация къде може да бъде открит издирвания, ще помогнат като съобщят на тел. 112 или в най-близкото поделение на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.24", "title": " СДВР издирва 18-годишен младеж"}
{"url": "https://trud.bg/%d0%b4%d0%b6%d1%83%d0%b7%d0%b5%d0%bf%d0%b5-%d0%ba%d0%be%d0%bd%d1%82%d0%b5-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%be%d1%82%d0%ba%d0%b0%d0%b6%d0%b5%d0%bc-%d0%be%d1%82-%d0%bf%d0%be%d0%b2/", "text": "Италианският премиер Джузепе Конте каза, че неговото правителство няма да отстъпи от бюджетните си планове. Той потвърди за пореден път позицията на Рим по бюджета на страната за идната година преди да замине за разговори с Европейския съюз в Брюксел, предаде Асошиейтед прес. Конте посочи, че неговата популистка управляваща коалиция ще осъществи обещаните реформи въпреки заплахите от ЕС за санкции. Той добави, че на работната си вечеря с шефа на Европейската комисия Жан-Клод Юнкер тази вечер „ще държи преговорите отворени“ и ще се стреми към „конструктивен диалог в интерес на Италия и на Европа“. Според Италия увеличените бюджетни разходи ще доведат до икономически растеж, което в крайна сметка ще свие дълговете на страната. Реформите на правителството включват изпълнение на предизборните обещания да се разреши на италианците да се пенсионират на по-ранна възраст и въвеждане на минимален доход за безработните, докато те се обучават и търсят работа. „Ще изпълним всичко, което сме обещали“, каза Конте, говорейки в кулоарите на конференция в Рим. Еврокомисията предложи наказателна процедура срещу Италия, която може да доведе до много солидни глоби при „особено сериозни нарушения“ на бюджетната дисциплина. Италианският вицепремиер Матео Салвини, който обикновено взема по-конфронтационна позиция спрямо Брюксел, обаче допусна, че парламентът все пак може да направи някои промени в бюджета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Джузепе Конте: Няма да се откажем от повишените бюджетни разходи"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%ba%d0%be%d0%b3%d0%b0%d1%82%d0%be-%d1%85%d0%be%d1%80%d0%b0%d1%82%d0%b0-%d0%b8%d1%81%d0%ba%d0%b0%d1%82-%d1%81%d0%bc%d1%8f%d0%bd%d0%b0/", "text": "„Това правителство и това мнозинство трябва да се чувстват в постоянен режим на вот на недоверие оттук нататък и това ще е нашето поведение. Ще се регистрираме за кворум в парламента само, когато се изпълняват изискванията, които сме заложили,  като предложения за промяна в бюджета, включително исканията и на протестиращите.Но да крепим кворум в парламента, за да се вдигат данъци, за да се слагат лимити, за да се прави обратното на всичко това, за което говорят и здравият разум, и улиците, не- няма да го правим“. Това каза зам.-председателят на ПГ на „БСП за България“ Крум Зарков пред БНТ. Той коментира, че управляващата коалиция е влязла в поречен кръг, от който трудно ще излезе. „Ако ме питате, чисто електорално политически- ние имаме интерес просто да стоим и да ги гледаме. Но няма да го направим. Няма да го направим, защото страната ни, за съжаление, няма това време“, каза още Крум Зарков. Той обясни, че няма време за губене, процесите са прекалено дълбоки, те ще се задълбочават, включително социалните и икономически искания на хората. „Начертали сме пътя, който според нас, трябва да ни води“, каза народният представител. Той подчерта, че този кабинет трябва да си тръгне възможно най- скоро, за да влязат в парламента хора, които избрани от българските граждани, да вдъхнат нов живот на тази институция, а чрез нея на целия политически живот. „Корнелия Нинова изрази своите опасения, включително от трибуната на парламента. Тя обясни, че е била на  политическо мероприятие, където  е имало прекалено голям брой полицаи. Какви са причините- тя поиска отговори, поиска ги на възможно най- високо ниво и надявам се, да ги получи, защото въпросът е наистина сериозен“, коментира Зарков по темата за засиленото полицейско присъствие при срещите на Корнелия Нинова в страната. „С оставката на Валери Симеонов се прави още един ход, както беше  с три други оставки преди това, за да се стопира един процес. Мисля, че е важно да се подчертае, че хората искат да се смени истинската система, не фасадната“, каза Крум Зарков. Той коментира, че въпросът не е толкова конституционен, той не е за начина на управление, а за честността и почтеността в политиката. „Хората, които протестират, усещат, а и тези, които не протестират, усещат, че всичко в българската политика е един голям фалш, че тези, които говорят по телевизията и обясняват решенията не са тези, които ги взимат. И това значи, че тези, които ги взимат, не се чувстват удобно да ги обяснят. Когато искат смяна на системата, хората искат честност в политиката“, отбеляза народният представител.  За Зарков проблемът е, че  в момента много от хората определят  всички партии като носители на статуквото, в една или друга степен. „Разликата между нас и останалите е, че ние го осъзнаваме и се опитваме да отговорим на тези очаквания и да носим промяната“, каза Зарков. „Кое е драматичното? Драматичното не е толкова, че има проблеми, а че на власт е правителство, което няма ни най- малка идея как да ги преодолее. То не може да ги идентифицира“- изтъкна депутатът. Той смята, че проблемът на тяхната коалиция не е БСП, а че в малката коалиция не се понасят един друг, но са идеологически сходни, докато в голямата коалиция се харесват един друг , но са идеологически противоположни. „Те са в невъзможност да решат нито един от сложните проблеми, които се поставят в българско общество“, заключи Крум Зарков. По въпроса за намаляване на депутатските заплати, Зарков коментира :“Този въпрос го поставяме за трети път и всеки път така, с насмешка, той бива обсъждан“. Зам.- председателят на ПГ на „БСП за Бългаия“ коментира, че според справка от Министерството на финансите, към юли месец, тази година- повече от 2/3 от българския народ- трудещите се работят за по- малко от 1000 лв. заплата. Повече от 450 хил. за- по- малко от 400лв. заплата. „Депутатите със своята заплата и своя правилник се нареждат сред 30-40 хиляди най-добре платени българи. Да взимаш средната работна заплата, за да си направиш своята, когато знаеш, че 80% от населението работи под тази средна заплата, граничи с цинизъм. Когато това се случва по време на протест, със социално-икономически искания, това е лудост“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Крум Зарков: Когато хората искат смяна на системата, те искат честност в политиката"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%be%d1%82%d0%be-%d1%81%d1%83-%d0%b3-%d1%81-%d1%80%d0%b0%d0%ba%d0%be%d0%b2%d1%81%d0%ba%d0%b8-%d1%81%d0%b5-%d0%b2%d0%ba%d0%bb%d1%8e/", "text": "Нов училищен район от новата учебна година се включва в схемата на образователните институции с прием на първокласници във Велико Търново. Това е районът на СУ „Георги Стойков Раковски”, съобщи директорът на дирекция „Образование, младежки дейности и спорт” Пенка Игнатова. Причината е, че за първи път от много години учебното заведение е успяло да направи първи клас за 2018/19-а.  Право на прием ще имат децата на живеещите на улиците  „Христо Донев” от № 2 до № 10, „Георги Измирлиев”, „Иван Сарафов” и „Борис Богданов”. По традиция първокласниците от село Арбанаси се насочват към ОУ „Св. Патриарх Евтимий”, от Малки чифлик и Шереметя към СУ „Вела Благоева”, а от Беляковец – в СУ „Г. С. Раковски”, каза Игнатова. По думите й това не означава, че родителите няма да имат право да кандидатстват за другите училища, но записване ще се осъществи при наличие на свободни места. Според шефката на общинското образование включването на новия училищен район, както и критериите за записване на децата в първи клас са положителни. Най-много – 60 точки, ще получават учениците, чиито братя или сестри до 12-годишна възраст учат в същото училище. Нов момент е още, че от догодина кметът ще подписва и заверява предложения от училищните директори прием. Проектът за изменение и допълнение на Наредбата за прием на ученици в първи клас са публикувани на официалния сайт на Общината за обсъждане. Предстои да се гласуват на сесията на местния парламент през месец декември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " Търновското СУ „Г.С. Раковски” се включва в схемата за прием на ученици в първи клас"}
{"url": "https://trud.bg/%d0%bb%d0%b5%d1%82%d0%b8-%d0%b2%d1%8a%d0%b2-%d0%b2%d1%80%d0%b5%d0%bc%d0%b5%d1%82%d0%be-%d0%b0-%d0%bd%d0%b5-%d0%be%d1%82%d0%bb%d0%b8%d1%82%d0%b0/", "text": "Сред учредителите съзираме имената на Пейо Яворов, Теодор Траянов, Иван Андрейчин Трудно е да се даде определение за нещо, което лети, а не отлита и, което съчетава звукописи с необяснима и многолика образност. Труден е всеки опит да се определи нещо така безпределно и толкова неопределимо. В този смисъл словото на българските писатели е невъзможно да бъде побрано в един или в няколко тома само, ала и така съкратено, то звучи като небесна симфония. Антологията, посветена на 105 годишнината от създаването на Съюза на българските писатели и събрана в два тома /поезия и проза/, очертава в достатъчна степен панорамата на родната ни литература за едно столетие, белязано от войни, преврати, въстания, подеми и погроми. Една панорама никога не може да включи всички детайли, но е сравнително цялостна картина, успяваща да засити и сетивата, и емоциите. А поводът за тази антология е знаков – Съюзът на българските писатели чества първата петица от своето второ столетие. Сякаш не е така отдалечен в миналото онзи 8 септември на 1913 година, когато няколко писатели, покрусени от случващото се в България след Междусъюзническата война, създават сдружение за защита на българското слово. Сред учредителите съзираме имената на Пейо Яворов, Теодор Траянов, Иван Андрейчин, Стоян Дринов, Никола Ракитин, Димитър Подвързачов, Добри Немиров, Стилиян Чилингиров, Георги Райчев… Почетни членове на сдружението стават Стоян Михайловски, проф. Иван Шишманов, проф. Александър Теодоров – Балан, д-р Кръстьо Кръстев, Тодор Страшимиров, Тодор Влайков… За почетен председател на Съюза на българските писатели е избран Иван Вазов. И няма да сгрешим, ако кажем, че десетилетия наред това сдружение обединява най-даровитите творци на словото. Макар и с различни политически възгледи, те са неотклонни защитници на отечествените идеали. Жестоко е, че талантливи поети и писатели стават жертви на войни и братоубийствени стълкновения. Страната на убитите поети – и с това име е позната България. А лого на СБП е Простреляният Пегас. Дано се поучим от тази окървавена историята! Дано! Посветеният на поезията първи том от Антологията е онасловен “Пеещо дърво”. Тази метафора, дошла от стихотворение на поетесата Невена Стефанова, сякаш най-пространно озарява събирателния образ на лирическото изкуство, вдъхновило и вдъхновяващо стотици български творци на изящната словесност. В “Пеещо дърво” читателят ще намери “Борба” на Ботев, “Българският език” на Вазов, “Арменци” на Яворов, “Потомка” на Багряна, “Конници” на Фурнаджиев, “Към родината” на Далчев, “Вяра” на Вапцаров… Ще прочете лирически откровения от Пенчо П. Славейков и Кирил Христов, Димитър Бояджиев и Теодор Траянов, Мара Белчева и Дора Габе, Людмил Стоянов и Змей Горянин, Димчо Дебелянов и Христо Смирненски, Гео Милев и Ламар, Александър Геров и Радой Ралин, Блага Димитрова и Валери Петров, Веселин Ханчев и Андрей Германов, Владимир Башев и Павел Матев, Георги Джагаров и Пеньо Пенев, Слав Хр. Караславов и Евтим Евтимов… Вторият том, посветен на българската проза, нарекохме “Иде ли?”, защото започва с незабравимия разказ на Иван Вазов и защото въпросът му не е заглъхнал и до днес. Не питаме ли защо все още се бави онова, което толкова дълго чакаме и което все не идва? В този том са събрани брилянтни откъси от творби на Елин Пелин и Йордан Йовков, Асен Златаров и Михаил Арнаудов, Добри Немиров и Димитър Талев, Димитър Димов и Павел Вежинов, Константин Петканов и Светослав Минков, Чавдар Мутафов и Вера Мутафчиева, Емилиян Станев и Чудомир, Константин Константинов и Николай Хайтов, Рашко Сугарев и Георги Марковски… Крепи ни надеждата, че сме направили още една крачка към единението на така жестоко разделяната от чужди и от свои българска литература. Надяваме се, че сме успели в достатъчна степен да покажем съвременната ни художествена словесност с нейните творци, втъкали завинаги своите съдби в съдбата на България.   Съюзът на писателите стана на 105 години Двутомна антология събира над 700 дейци на българското слово По повод 105-годишнината на Съюза на българските писатели издателство “Български писател” издаде двутомна антология, събрала над 700 дейци на българското слово – поети, белетристи, есеисти, които са били членове на организацията от нейното създаване през 1913 г. до днес. Въпреки разделението в писателската гилдия след 1990 г., в общия контекст за представителност на литературното наследство се постигна хармония – гласовете на писателите от всички идейни и естетически течения се обединяват в името на българското. В предговора към двете книги председателят на СБП Боян Ангелов обяснява целта на появата на двутомника. Официалната премиера пред широка публика ще бъде на 29 ноември от 18.00 ч. в Националната библиотека “Св. св. Кирил и Методий”.", "date": "2018.11.24", "title": " Лети във времето, а не отлита\t\t\t"}
{"url": "https://trud.bg/%d0%bf%d0%bc%d0%b3-%d0%b2%d0%b0%d1%81%d0%b8%d0%bb-%d0%b4%d1%80%d1%83%d0%bc%d0%b5%d0%b2-%d1%80%d0%b0%d0%b1%d0%be%d1%82%d0%b8-%d0%bf%d0%be-%d0%bf%d1%80%d0%be%d0%b5%d0%ba%d1%82-%d1%81/", "text": "ПМГ „Васил Друмев” работи по проект съвместно с Националния екодоверителен фонд. Проектът е озаглавен  „Мост между действията за климата на европейско и на местно ниво“.  Целта му е постигане на промяна в поведението на учениците, учителите и непедагогическия персонал към намаляването на потреблението на енергия. В дейностите участват ученици от IX до XI клас с ръководители Генка Минчева и Галина Кирова. В гимназията е създаден енергиен екип, който възприема себе си като „енергопросветители“. Заниманията на групата са свързани с практически измервания на температурата, осветлението, топлоенергията и въглеродния диоксид в различни части на училищната сграда. На първата сбирка учениците се запознаха с измервателните уреди и бяха извършени първите измервания на температурата и светлината. Във връзка с европейската седмица за намаляване на отпадъците и дейностите на проекта пестене на енергия в училище, енергийният екип посети фирма „Екстрапак ЕООД“ Велико Търново. Предприятието работи с енергия от възобновяеми енергоизточници – ветрови генератори, оползотворява рационално суровините и отпадъците от производството си. Екипът на проекта беше силно впечатлен от технологичния процес, който е изцяло автоматизиран и екологично издържан, съобщава официалният сайт на гимназията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.24", "title": " ПМГ „Васил Друмев” работи по проект с Националния екодоверителен фонд"}
