{"url": "https://trud.bg/26-%d1%86%d0%b8%d0%b2%d0%b8%d0%bb%d0%bd%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b0%d1%82%d0%b0%d0%ba%d0%b0%d1%82%d0%b0-%d0%b2-%d0%ba%d0%b0%d0%b1/", "text": "Най-малко 27 души са загинали в резултат на   срещу правителствен комплекс в афганистанската столица Кабул. Това съобщиха от министерството на вътрешните работи на Афганистан, съобщава Tolo News. Повечето жертви са цивилни граждани, но сред убитите са един полицай и трима нападатели. Въоръжена група е извършила нападение в правителствен комплекс в афганистанската столица, взимайки за заложници служители на Националната дирекция за хората с увреждания и семействата на жертвите на войната в Афганистан. Засега, отговорност за нападението не е поета от нито една групировка в страната.", "date": "2018.12.24", "title": " 26 цивилни са загинали при атаката в Кабул"}
{"url": "https://trud.bg/m%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d1%81%d0%b0%d1%89-%d0%bf%d0%be%d0%b4%d0%bf%d0%b8%d1%81%d0%b0/", "text": "Американският министър на отбраната в оставка Джеймс Матис подписа заповедта за изтегляне на американските военни от Сирия, съобщи Ройтерс, като цитира говорител на военното министерство във Вашингтон. Заповедта е следствие на решението на президента Доналд Тръмп, което и предизвика оставката на Матис. Вчера Тръмп обяви също, че военният министър ще се оттегли от поста два месеца по-рано от очакваното, а неговото място временно ще заеме сегашният му заместник Патрик Шенахън. В сряда Тръмп каза, че изтегля войските на САЩ от Сирия заради високата цена, която се плаща като загуба на войници и от данъкоплатците.", "date": "2018.12.24", "title": " Mинистърът на отбраната на САЩ подписа заповедта за изтеглянето от Сирия"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b5-%d0%be%d0%b1%d1%8f%d0%b2%d0%b5%d0%bd-%d0%b2-16-%d0%be%d0%b1%d0%bb%d0%b0/", "text": "Жълт код за силен вятър е обявен в 16 области на страната за утре, 25 декември, показва справка на сайта на НИМХ. Предупреждението е в сила за областите Видин, Враца, Монтана, Плевен, Ловеч, Габрово, Велико Търново, Русе, Кюстендил, Перник, София-град, София Област, Пазарджик, Пловдив, Стара Загора и Сливен. В тези райони с прeминаващия студен атмосферен фронт, още в началото на денонощието се очаква временно усилване на вятъра до 14-19 м/сек. При тази степен на опасност от НИМХ съветват хората да бъдат внимателни за летящи във въздуха предмети и предупреждават за възможни локални нарушения на обичайните дейности на открито.", "date": "2018.12.24", "title": " Жълт код за силен вятър е обявен в 16 области на Коледа"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb%d0%b8%d1%82%d0%b5-%d0%b4%d0%be-%d1%81%d0%bf%d0%b5%d1%88%d0%bd%d0%b0-%d0%bf%d0%be%d0%bc%d0%be%d1%89-%d0%b2-%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%b8/", "text": "Поради спецификата на празнуване на нашия народ празничните смени са много по- натоварени от регулярните, а сигналите до Спешна помощ обикновено са два пъти повече. Тези дежурства при нас са очаквани с голяма доза притеснение“. Това каза по   доктор Делян Георгиев, началник смяна в „Спешна помощ“ – София. Той разказа, че под въздействие на алкохол хората правят немислими неща като например да скочат от прозореца с чадър, за да видят дали ще се приземят меко. Има и много битови конфликти. „Ние сме свикнали да работим на график, за който няма значение дали е празник, или е делник. Разбира се, като всички български граждани си честитим празника помежду си по радиостанцията, но за трапези няма време. Екипите нямат време за никаква почивка. Постоянно се пътува от адрес на адрес, от случай на случай, в една непрестанна борба с болестите, с травмата, със смъртта. Това е една постоянна надпревара, която не знае нито празник, нито делник. Лекарите като едни борци за живота не могат да почиват. Битката е вечна и ние вечно участваме в нея, без значение дали е празник. Най-великото усещане, което един лекар може да изпита, е когато победиш – победиш смъртта, помогнеш на някой. Само ние си знаем какво ни коства това, но в същото време няма как да не изпиташ вътрешно удовлетворение и радост, защото, в крайна сметка, това е нашата цел“, обясни д-р Георгиев. Недостигът на кадри е в цялата система, но се усеща най-силно в спешните звена, сподели още специалистът. „Не само в София, но при нас е особено ярко изразен този недостиг поради мащабите на града. Има изчисления на Световната здравна организация колко екипа се полагат според броя на население за дадена територия. За София това изчисление е, че на смяна трябва да работят 60 екипа. Това не се е случило много отдавна. Екипите само за града варират между 15-20, максимум. Смъртта на пациентите е ежедневие. Отделно ходим при хората в тяхната работна среда – на улицата, в полето, във фабриката. Нямаш удобствата на кабинета и на болничното заведение. Нашите лекари се сблъскват с всичко“. Екипите на Спешна помощ са класифицирани като трета категория труд за разлика от полицията и пожарната, подчерта Георгиев. Държавата би трябвало да промени стратегията си по отношение на завършващите лекари и спешна помощ. В Турция например всички студенти, които завършват медицина, трябва да работят в спешна помощ 2 години, за да могат да имат право да практикуват професията. „Това е една страхотна школа, която турските лекари получават допълнително“, каза той и обясни, че работата в „Спешна помощ“ спомага за придобиване на широка медицинска култура поради разнообразието на третираните случаи.  ", "date": "2018.12.24", "title": " Сигналите до Спешна помощ в празничните дни са два пъти повече"}
{"url": "https://trud.bg/%d0%b2-%d0%bb%d0%b8%d0%b1%d0%b8%d1%8f-%d0%be%d1%82%d0%ba%d1%80%d0%b8%d1%85%d0%b0-%d0%bc%d0%b0%d1%81%d0%be%d0%b2-%d0%b3%d1%80%d0%be%d0%b1-%d0%bd%d0%b0-%d1%85%d1%80%d0%b8%d1%81%d1%82%d0%b8%d1%8f%d0%bd/", "text": "Телата на 34-ма етиопски християни, екзекутирани от терористичната организация „Ислямска държава“ (ИДИЛ) в Либия, са намерени в масов гроб, обявиха днес либийските власти, предаде  . Гробът е бил разкопан вчера след получена информация от арестувани членове на ИДИЛ, съобщи отделът за криминални разследвания на либийското вътрешно министерство на страницата си във Facebook. На публикуван в социалните мрежи през април 2015 г. видеозапис се виждаше как екстремисти от „Ислямска държава“ разстрелват и обезглавяват християни, облечени в оранжеви дрехи, припомня Ройтерс. Телата на екзекутираните християни ще бъдат изпратени обратно в Етиопия след приключването на свързаните със случая правни процедури.", "date": "2018.12.24", "title": " В Либия откриха масов гроб на християни, избити от Ислямска държава"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d0%be%d0%ba%d0%bb%d0%be%d0%bd%d0%bd%d0%b8%d1%86%d0%b8-%d1%81%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%b2%d1%8a%d0%b2-%d0%b2%d0%b8%d1%82%d0%bb/", "text": "Хиляди поклонници се събират в град Витлеем, за да отбележат Рождество Христово. Повече от 150 хиляди души са очаквани в родното място на Исус. На среднощната литургия, която ще бъде водена от представителя на католическата църква в Светите земи Пиербатиста Пицабала, по традиция се очаква да присъства и палестинският лидер Махмуд Абас. В празничната атмосфера на намиращия се на Западния бряг град от високоговорители се чуват коледни песни на арабски език. „Целият свят е отправил взор към Витлеем“, посочи палестинската министърка на туризма Рула Маайех. „Тази година е много по-спокойно. По-хубаво е от миналата година“, заяви Абер Наср, палестинска християнка, дошла за празненствата във Витлеем от близко населено място.", "date": "2018.12.24", "title": " Хиляди поклонници се събират във Витлеем за Рождество Христово"}
{"url": "https://trud.bg/%d0%b8%d0%b7%d0%b2%d1%8a%d0%bd%d0%b7%d0%b5%d0%bc%d0%bd%d0%b8-%d0%bf%d1%80%d0%b5%d0%b2%d0%b7%d0%b5%d0%bc%d0%b0%d1%82-%d1%87%d0%b8%d0%ba%d0%b0%d0%b3%d0%be/", "text": "Джон Гудман с централна роля Креативните босове зад Focus Features и Participant Media разпространиха нови рекламни материали от фантастичния трилър “Captive State” на режисьора на “Възходът на планетата на маймуните “Рупърт Уайът. “Captive State” ще се представи пред публиката като социално-политическа антиутопия, потопена в кодевете и естетиката на филмите за извънземни нашествия. Действието на филма се развива в Чикаго, близо десетилетие след извънземна окупация и представя и двете страни в конфликта – сътрудниците и дисидентите. Зрителите се надяват, че филмът няма да е поредната левичарска пропаганда с политически коректни образи и сюжети. Режисьор на “Captive State” е Рупърт Уайът (“Възходът на планетата на маймуните”, “The Gambler”), който е и сценарист наравно с Ерика Бийни. В ролите са Джон Гудман, Вера Фармига, Аштън Сандърс, Кевин Дън, Д. Б. Суийни, Машийн Гън Кели, Маделин Бруър и др.", "date": "2018.12.24", "title": " Извънземни превземат Чикаго\t\t\t"}
{"url": "https://trud.bg/%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%bf%d0%b5%d1%82%d1%80%d0%be%d0%bb%d0%b0-%d0%bf%d0%b0%d0%b4%d0%bd%d0%b0-%d0%bf%d0%be%d0%b4-45-%d0%b4%d0%be%d0%bb%d0%b0%d1%80%d0%b0-%d0%b7%d0%b0/", "text": "Цената на фючърс петрол марка „Брент“ с доставка февруари 2019 г. на лондонската борса ICE спадна с 1,47% до 44,92 долара за барел в понеделник. За последен път цената на петрола „Брент“ беше под 45 долара за барел през юли 2017 г., пише  .  ", "date": "2018.12.24", "title": " Цената на петрола падна под 45 долара за барел"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%b8%d0%bd%d0%b4%d0%be%d0%bd%d0%b5%d0%b7%d0%b8%d1%8f-%d0%b4%d0%be%d1%81%d1%82%d0%b8-2/", "text": "Броят на загиналите в Индонезия е достигнал 373 души, след като мощното цунами заля популярните плажове в Южна Суматра и западната част на Ява и наводни туристически хотели и крайбрежни селища, предава AFP. Около 1 459 души бяха ранени и още 128 се считат за изчезнали, заяви говорителят на агенцията за бедствия Сутопо Първо Нугрохо в понеделник. „Липсата на система за ранно предупреждение за цунами причинява много жертви, защото хората не са имали време да се евакуират,“ каза той. Стотици сгради бяха унищожени от вълната, а специалисти не изключват и нови приливни вълни, тъй като вулканичната активност на Анак Кракатау продължава.", "date": "2018.12.24", "title": " Броят на загиналите в Индонезия достигна 373 души (ВИДЕО)\t\t\t"}
{"url": "https://trud.bg/%d0%ba%d0%be%d1%81%d0%be%d0%b2%d0%be-%d0%be%d0%b1%d0%bc%d0%b8%d1%81%d0%bb%d1%8f-%d0%bd%d0%be%d0%b2%d0%b8-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8-%d1%81%d0%b0%d0%bd/", "text": "Косовското правителство, на текущо заседание, обмисли възможността за въвеждане на нови икономически санкции за Сърбия този следобед, съобщи МИА. Според косовските медии се провежда дебат в правителството за въвеждане на мита и върху вноса на стоки от международни марки от Сърбия. С решението на правителството на Рамуш Харадинай от 21 ноември международните марки бяха изключени от митото от 100% върху вноса на продукти от Сърбия и Босна и Херцеговина.", "date": "2018.12.24", "title": " Косово обмисля нови икономически санкции за Сърбия"}
{"url": "https://trud.bg/%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8%d1%82%d0%b5-%d0%b2-%d0%b8%d0%bd%d0%b4%d0%b8%d1%8f-%d1%81%d0%b8-%d0%b8%d0%bc%d0%b0%d1%82-%d1%86%d0%b5%d0%bb%d0%b8-%d0%ba%d0%be/", "text": "Около 300 души са били арестувани в Делхи и околността в хода на съвместна операция на правоохранителните органи на Индия, САЩ и Канада против телефонните измами, съобщават местни медии. Полицейски представител посочи, че става въпрос буквално за мрежа от кол центрове, които се е занимавали само с престъпна дейност – конфискувани са над 400 компютърни конфигурации, предаде  . Телефонните измамници са отнели десетки милиони долари, в това число – от чуждестранни граждани. Спрени са общо 25 обекта, свързани с престъпната схема. В Индия е популярна една твърде позната и у нас схема – престъпници се представят по телефона за данъчни служители и убеждават жертвите си, че имат сериозни неплатени задължения, които могат да изчезнат… срещу малък паричен превод. Напълно в духа на съвременната аутсорсинг икономика, криминалните практики прескачат граници и континенти – ало-измамниците започват да звънят и на телефони в западни страни, очевидно и с успех. Именно заради това в акцията срещу кол центровете са участвали и служители на Интерпол и ФБР.", "date": "2018.12.24", "title": " Ало-измамниците в Индия си имат цели кол центрове"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%b2-%d0%ba%d0%b0%d0%b1%d1%83%d0%bb-%d1%81%d0%b0-%d0%b2%d0%b7%d0%b5%d0%bb%d0%b8-%d0%b7%d0%b0-%d0%b7%d0%b0%d0%bb%d0%be%d0%b6/", "text": "Нападателите, които   правителствени сгради в Кабул, са взели за заложници голям брой служители на Националната дирекция за хората с увреждания и семействата на жертвите на войната в Афганистан, съобщи официалният представител на Министерството на вътрешните работи на страната Нусрат Рахими, цитиран от афганистанската агенция Tolo News. Според Рахими правителствените сили, три часа след нападенията срещу сгради в 16-ти район на столицата на Афганистан, са успели да застрелят трима нападатели. От сградата са евакуирани около 200 служители. 16 души са ранени и са отведени в кабулски болници. При престрелката е убит един полицай. Според агенцията, кола-бомба е избухнала близо до сградата, където се намира и Министерството на благоустройството, след което стрелците са открили огън и са влезли вътре.  ", "date": "2018.12.24", "title": " Нападателите в Кабул са взели за заложници голям брой държавни служители"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%b8%d0%b3%d0%be%d1%82%d0%b2%d1%8f-%d0%bf%d1%80/", "text": "Лидерът на БСП Корнелия Нинова публикува снимки във фейсбук, на които показа как приготвя празничната трапеза за Бъдни вечер. На снимките се вижда, че домакинята Нинова е спазила правилото на масата да бъдат сложени нечетен брой ястия. В случая това са сарми с кисело зеле, ошав, пълнени чушки, тиквеник, питка, плодове и ядки. „В навечерието на един от най-светлите християнски празници нека посветим вниманието и грижата си на семейството и близките хора. Пожелавам ви здраве, обич и уют в домовете и доброта в сърцата“, написа Нинова.        ", "date": "2018.12.24", "title": " Вижте как Корнелия Нинова приготвя празничната трапеза за Бъдни вечер (СНИМКИ)"}
{"url": "https://trud.bg/%d0%bf%d0%be%d1%80%d0%b5%d0%b4%d0%b5%d0%bd-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%b3%d0%b8%d0%b3%d0%b0%d0%bd%d1%82-%d1%81%d0%b5-%d0%b8%d0%b7%d0%bd%d0%b0%d1%81%d1%8f-%d0%be%d1%82-%d0%b2/", "text": "Една от водещите британски банки „Роял банк ъв Скотланд“ е подала заявление за лиценз в Германия, съобщава „Файненшъл таймс“. През последното десетилетие банката се трансформира от един от световните гиганти в по-малък кредитор, фокусиран основно върху дейността си във Великобритания и Ирландия. Стъпката обаче е направена, за да се запази достъпа до европейския финансов пазар след Брекзит. Новият клон ще отговаря за операциите, деноминирани в евро, съобщава вестникът. Финансовите операции са един от най-трудните казуси при преговорите за развода между Великобритания и Европейския съюз. Лондонското сити може да изгуби над 800 млрд. евро заради преместването на водещи финансови институции в Европейския съюз.", "date": "2018.12.24", "title": " Пореден финансов гигант се изнася от Великобритания във Франкфурт"}
{"url": "https://trud.bg/%d1%81%d0%b8%d0%bb%d0%bd%d0%b8%d1%8f%d1%82-%d0%b2%d1%8f%d1%82%d1%8a%d1%80-%d0%b2-%d1%81%d0%be%d1%84%d0%b8%d1%8f-%d1%81%d1%8a%d0%b1%d0%be%d1%80%d0%b8-%d0%ba%d0%be%d0%bb%d0%b5%d0%b4%d0%bd%d0%b0%d1%82/", "text": "Силният вятър, който задуха в София тази вечер, причини материални щети и в идеалния център на столицата. Коледната украса пред ЦУМ – голяма елха, лампички и други фигури, буквално се разпадна, съобщи  При инцидента няма пострадали. Мястото на украсата беше отцепено с ограничителни ленти.", "date": "2018.12.24", "title": " Силният вятър в София събори коледната украса до ЦУМ"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%bd%d0%b0%d0%b4-200-%d0%b4%d1%83%d1%88%d0%b8-%d0%be%d1%82-%d0%bd%d0%b5%d0%b1%d0%be%d1%81%d1%82%d1%8a%d1%80%d0%b3%d0%b0%d1%87-%d0%b2/", "text": "Небостъргачът „Опал тауър“, намиращ се в Олимпийския парк на Сидни, беше евакуиран. Над 200 души бяха изведени от 36-етажната сграда зарази опасността тя да се срути. Спасителните служби бяха повикани в късния следобед след като през цялата сутрин се чуваха пукащи звуци, които наплашиха до смърт нейните обитатели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.24", "title": " Евакуираха над 200 души от небостъргач в Сидни заради опасност от срутване"}
{"url": "https://trud.bg/%d0%bf%d1%80%d0%be%d1%84-%d0%b0%d0%bd%d0%bd%d0%b0-%d0%bc%d0%b0%d1%80%d0%b8%d1%8f-%d0%b1%d0%be%d1%80%d0%b8%d1%81%d0%be%d0%b2%d0%b0-%d1%8f%d0%b6%d1%82%d0%b5-%d0%bf%d0%be-%d0%bc%d0%b0%d0%bb%d0%ba%d0%be/", "text": "В медицината съществува понятието индекс за метаболитно здраве. Под това се разбира човек да има обиколка на талията, нормална за неговия пол – а това в България е 94 см за мъжете и 80 см за жените, да има нормална кръвна захар на гладно, нормално кръвно налягане, нормални мазнини в кръвта и да не пие лекарства, обяснява проф. д-р Анна-Мария Борисова, председател на Българското дружество по ендокринология. Най-ново американско проучване, извършено върху 9000 души, показва, че по тези критерии с метаболитно здраве могат да се похвалят само 12% от тях. Между хората с нормално тегло от изследваните този процент е 30, но между затлъстелите – едва 0,5%.  Затлъстяването е епидемия в световен мащаб През 2018 г. Световната здравна организация казва, че на планетата има 1,9 милиарда хора или със затлъстяване, или с наднормено тегло. По-точно, със затлъстяване са 650 млн., с наднормено тегло – 1,250 млрд. души. Тревожното е, че при децата под 5-годишна възраст със затлъстяване са 41 млн., между 5 и 19 години – 340 млн. Бъдещето не е добро, защото тези деца ще станат възрастни и обикновено който има затлъстяване от детска и юношеска възраст, си остава такъв, запазвайки стила си на хранене и на поведение, напомня проф. Борисова. За 2,5 млн. години човек стана хомо сапиенс – изправи се и започна да ходи, а за последните 50 се превърна в хомо обезус – затлъстял човек. Причината е в енергийния дисбаланс – слагаме в устата повече калории, отколкото изразходваме. Ядем така наречените храни-боклуци – висококалорични и нездравословни, обездвижили сме се, разчитайки на колата или близката спирка, заседяваме се пред компютъра. За затлъстяването допринасят и някои социални фактори като образованието например – колкото то е по-слабо, толкова по-ниска е здравната култура. Затлъстяването и наднорменото тегло са рисков фактор за много хронични заболявания – сърдечно-съдови, хипертония, артрити, сънна апнея, високи мазнини в кръвта, захарен диабет тип 2. При диабет затлътяването е 4 пъти по-често, както и високото кръвно налягане, и сърдечните заболявания. С нарастването на затлъстяването през последните години нараства и броят на болните от диабет, показва статистиката. Следователно между двете състояния има пряка връзка, прави извод проф. Борисова. Световният атлас, поддържан от Международната диабетна федерация, показва, че през 2000 г. в света е имало 151 млн. диабетици, а през 2015 г. те вече са 415 млн. Положението в Европа също не е добро – 60 млн. диабетици (честота 9,1%). Във всички възрастови категории мъжете диабетици са повече от жените У нас през 2012 г. с поднормено тегло са били 1,58% от населението, с нормално – 28%, с наднормено – 37%, със затлъстяване – 33%. Тоест, 70% са извънгабаритните. Жените очевидно се грижат повече за здравето и за външния си вид, защото 2 пъти по-често са с нормално тегло в сравнение с мъжете. Съществена е разликата между големия град и селото и тя се дължи на начина на живот. В големия град затлъстели са само 29% от жителите, в малкия град те са 34%, а на село – 39%. Голямата разлика се дължи на няколко фактора. В селата живеят предимно възрастни хора, а известно е, че с възрастта нараства и затлъстяването. Хората на село са с малки доходи, които не им позволяват да подбират храната, а просто да се прехранват, за да оцелеят. Тези хора дълги години имат нездравословен режим на хранене. В селата има и ниска степен на образованост, което също е свързано със затлъстяването. Проф. Анна-Мария Борисова е направила анализ на данните на националната статистика, получени при преброяването през 2011 г., и е пресметнала, че в селата ни има 6% висшисти и 49% са с по-ниско от средно образование, а в града висшистите са 25%. И ето го отново социалния фактор. Образованието стои в основата на просперитета на едно общество, подчертава проф. Борисова. Затлъстяването е основен рисков фактор за диабет тип 2 и сърдечно-съдови заболявания. У нас над половин милион души имат диабет тип 2, като повече от половината (51,6%) от тях са със затлъстяване. Диабетиците имат и сърдечно-съдово заболяване 2,5 пъти по-често в сравнение със здравите хора. Говорим само за известния диабет при 400 хиляди души, защото има и много хора с неизвестен диабет (досега са установени над 250 хиляди, но има такива, при които диабетът се открива чак когато получат инфаркт или инсулт, или им се направят изследвания по друг повод). Неизвестният диабет и предиабетът сред селското население са 2 пъти по-чести, отколкото в големия град. А статистиката показва, че честотата на диабет тип 2 у нас е нараснала от 5% през 2006 г. на 7,9% само 5 години по-късно като при мъжете нарастването е 2 пъти повече. Значително е увеличението във възрастовата категория 45-59 години. В развитите страни диабетът нараства късно, след 65 години, докато у нас и в развиващите се страни това става още в активна възраст. Много показателно е сравнението, че през Първата световна война са загинали 4,250 млн. души, а само за една година (през 2013-а) в света са починали 5 млн. души от болести, в основата на които стои диабетът със своите усложнения. Следователно диабетът е война, от него загиват хора, предупреждава проф. Борисова. И срещу него трябва да се воюва, като се лекува първопричината – затлъстяването. Хора, свалили килограми, спират лечението за диабет и хапчетата за кръвно налягане – има много такива примери. Но това означава да променим начина си на хранене, да не изяждаме всеки от нас по 1,5 кг захар на месец и да не изпиваме по 16,5 л подсладени безалкохолни напитки, както правим сега – ние и останалите европейци. Яжте по-малко, апелира проф. Борисова и напомня древна мъдрост: „Една четвърт от това, което ядете, ви поддържа живи. Останалите три четвърти поддържат жив вашия доктор“.      ", "date": "2018.12.24", "title": " Проф. Анна-Мария Борисова: Яжте по-малко!\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8-%d1%81%d1%8a%d1%80%d0%b1%d0%b0%d1%82-%d1%80%d0%b8%d0%b1%d0%b5%d0%bd%d0%b0-%d1%87%d0%be%d1%80%d0%b1%d0%b0-%d1%81-%d0%b3%d1%80%d0%b5%d1%8f%d0%bd/", "text": "Морето беше пълно с риба, но ни пусна да ловим малко дни, жалват се морските вълци Учителка от Царево майстори елхички с клонки от морето Три елхи красят центъра, безброй ефектни светлини правят улиците красиви и цветни. Коледният дух е завладял всички. На площад “Тройката”, малчуганите пускат писмата си до Дядо Коледа, в специално направена кутия за посланията. Всяка вечер, добрият старец пристига в шейна, съпроводен от ефектно светлинно шоу и раздава подаръци на децата, дошли да го зърнат, заедно със своите родители. На метри от тях е ледената пързалка, по която се носят лудо тийнейджърите, а още по- нататък е Коледният базар с греяно вино и вкусотийки – мешана скара и печени суджуци за по- големите. В капаните по брега пък рибената чорба и всякакви ястия с риба са “на линия”. В очакване на Коледа, бургазлии през вечер сядат там да побъбрят и гледат зимното море. Най- интересно и живописно е при рибарите. В тяхното селище Ченгене скеле, хижите също са празнично украсени, а фризерите- претъпкани с риба. На 19-и декември- денят, когато в Бургаско падна първият сняг и задуха силен северен вятър, празникът им Никулден по старому, се провали. Бурята скъсала найлоните, с които опаковали сцената, а и решили да не мръзнат.  За морските обаче празно няма – вечерно време се събират в култовата кръчма “Морски сговор” и си бъбрят за отминалия сезон. “Морето беше пълно с риба, но пък и беше много бурно, и имаше малко дни за риболов, малко ни пускаше да ловим”, разказват морските вълци. Но са категорични: тази година определено е била паламудена. Сега всички майсторски солят паламуд и правят консерви – с боб и кисели краставички. Варят бурканите по три часа. Това е рецептата, а който вкуси от консервите – облизва си пръстите, хвалят се те. За Коледа, в селището са останали стотина души, които са си баш рибарите и се препитават с този занаят. Няма да си ходят в Бургас, а на Бъдни вечер ще си направят трапеза, на която ще сложат постни ястия. На 25-и декември, когато се позволява риба, ще наредят толкова вида, колкото са наловили през годината – пържено попче и сафрид, печен чернокоп. От паламуда ще отворят една консерва. От барбуна и всички други ще направят рибена чорба с тайната съставка – девисил. За нас Коледа ще е както подобава – рибна и паламудена, казват рибарите. С част от парите,изкапали от наловената риба, те си купиха грозде и си свариха ракия в “казана на Пламен” в близкото село Росен. Така че рибеното мезе ще е яко “подпряно” с хубава ракия. Уникални елхички с клонки, изхвърлени от морето за празника изработва детската учителка Деси Стоянова. Тя старателно събира клонките по брега и месец преди Коледа, започва да майстори истински произведения на изкуството.  “Морето изхвърля много безполезни, но и много интересни неща. В дворовете на хората, живеещи по крайбрежието например има много интересни дървета, които те са събрали и сложили за декорация. Винаги съм им обръщала внимание и те много са ме впечатлявали”, разказа пред Труд Деси Стоянова. За тази Коледа е изработила два вида елхи. Едните са стилизирани дръвчета под формата на триъгълник, които са пълни с шишарки и топки. Другите са от кръстосани клонки.   Тиха Коледа край морето във Варна Варненци се изнасят на планина и в чужбина, румънци идват в курортите Новогодишният купон във Варна ще е край голямата градска елха, а богатата украса е предпочитан декор за снимки Даниела Фархи  ТРУД, Варна Повечето жители на града се изнасят на планина или в съседни държави, съчетавайки дългата ваканция по Рождество с Нова година. Семейни компании масово са резервирали къщи в Еленския и Габровския Балкан и в Трявна още от есента, а любителите на топлото време отиват в Турция, където цените са много атрактивни, твърдят туроператори. В морската столица и курортите ще има оживление по Нова година, но коледни пакети предлагат много малко хотели. Клиентите в комплексите са предимно румънци. Цели фамилии вече имат традиция да се събират по Рождество Христово на нашето море, като в масовия случай резервират 3-дневни СПА-пакети в обекти с вътрешни топли басейни. Цените варират от 220 до 370 лв. на човек на база ол инклузив и ултра ол инклузив. Хотелиери обаче признават, че тази година гостите ще са по-малко, защото ценовата конкуренция от южната ни съседка е люта. В градските хотели, където минали години идваха с автобуси гърци, сега разчитат предимно на българи от чужбина. Заявки за коледни тържества с преспиване правят семейства, които се събират от цял свят у дома, но повечето им членове са продали имотите си тук, обясни Павлин Косев, председател на Варненската асоциация на ресторантьорите и хотелиерите. Според него обектите са наваксали с предколедните фирмени тържества, които бележат над 12% ръст спрямо миналата година. Някои предлагат и петстепенни менюта за Бъдни вечер и Коледа за дома. Очаква се ресторантите и баровете да заработят добре по Нова година, тъй като повечето куверти на цени от 55 до 130 лв. са изчерпани, установи проверка на “Труд”. В хотелите във Варна офертите с нощувка, вечеря и богата програма варират от 130 до над 200 лв. Записвания има от румънци, турци и руснаци, но повечето клиенти ще са нашенци. Младежки компании пък са изкупили вилите и къщите край града, тъй като купонът с преспиване там им излиза по 20-30 лв. на човек. На Златни пясъци и Св. Св. Константин и Елена ще празнуват българи и румънци. Няма да затваря и любимата на децата безплатна малка ледена пързалка до общината, която ще бъде закрита чак на 13 януари. Голямата в спортен комплекс “Младост”, на която кънки възрастните карат срещу 4 лв. на час, а децата – за 2 лв., обаче ще работи до Бъдни вечер. Ден по-рано във Фестивалния и конгресен център е последният предколеден концерт “В рожденственската нощ”, който е при вход свободен. На 26 декември в Морското казино ще има вариететно шоу, а в навечерието на новата година, на 28 декември, във ФКЦ ще гостува Васил Петров с концерта “Моят път”. На 31 декември решилите да посрещнат 2019 г. на площада ще се веселят от 22 ч до 2 ч сутринта с Любо Киров, Deep Zone Project и италианския DJ Fabrizio Parisi. Празничният концерт, организиран от общината, ще се вихри на специална 3D сцена, на която ще се изявят още победителят във ВИП Брадър Атанас Колев, Константин Трендафилов – Papi Hans и младите варненски таланти в поп и рок музиката Виктория Георгиева, Кристина Христова, Габи Петрова и Жанет Светославова. Илюминации, светлинно и лазерно шоу ще има в първите минути на новата година, когато фолклорен ансамбъл “Варна” ще поведе традиционното “Дунавско хоро”. Новогодишна атракция ще са и ледени фигури, които ще бъдат подредени на площада преди концерта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.24", "title": " Бургазлии сърбат рибена чорба с греяно вино\t\t\t"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%bd%d0%b5%d0%ba%d0%b0-%d0%be%d1%82%d0%b2%d0%be%d1%80%d0%b8%d0%bc-%d1%81%d1%8a%d1%80%d1%86%d0%b0%d1%82%d0%b0/", "text": "Вестта за Христовото раждане отново отеква навсякъде около нас – в нашите храмове и в нашите домове, в нашите души и в нашите сърца, тържествено възвестявайки настъпването на благоприятната Господня година и началото на Богодаруваното ни спасение. Това се казва в Рождественското послание на Негово Светейшество българският патриарх Неофит. „Възлюбени в Господа чеда на светата ни Църква, обични братя и сестри, В тихата и свята нощ на Рождеството на Божия син сърцата ни и мислите ни отново се устремяват към Витлеемската пещера, където с раждането на Богомладенеца за целия свят настъпи нова епоха и откъдето за всеки изгря нова надежда и вече никой не е само, защото с нас е Бог. В тази нощ на радостта и на надеждата бързаме и вие, заедно с пастирите и мъдреците, да се поклоним пред величието на безпределната Божия любов, да прославим заради нас и нашето спасение въплътилия се Бог и да приемем светлина от незалязващата светлина, изгряла в нашия свят с идването на Богомладенеца. Вестта за Христовото раждане отново отеква навсякъде около нас – в нашите храмове и в нашите домове, в нашите души и в нашите сърца, тържествено възвестявайки настъпването на благоприятната Господня година и началото на Богодаруваното ни спасение. В светлината и в благодатния мир на тази свята нощ никой около нас не трябва да остава сам и безнадежден, лишен от утеха, внимание и любов, защото затова дойде сред нас Христос, за да дарува на всички ни мир, надежда, светлина и живот. И призова към себе си всички отрудени и обременени, онеправдани и обезнадеждени, защото такава е волята Божия – бедните духом да наследят Царството, плачещите – да се утешат, гладните и жадни за правда – да се наситят, чистите по сърце – да видят Бога и всички да се нарекат синове Божии и Божии приятели и да наследят Царството, приготвено за чедата на небесния ни Отец още от създание мира. Затова, възлюбени, нека в тази нощ отворим сърцата и душите си за радостта от Рождеството на Спасителя и за всички наши ближни, които са в недостиг и нужда, в беда и в лишение, в страдание и безутешност. И като видим в тях самия днес раждащ се за нас Господ, да бъдем негови истински следовници и подражатели в изява на онази дейна любов, на която сам той ни учеше и към която ни призоваваше. Нека в святата и благословена нощ на Рождеството, проблесналата с идването на Богомладенеца светлина грее навсякъде около нас и чрез нас, свидетелствайки за величието на Божия промисъл и за необятната Божия любов и грижа за всички нас, сътворените по Негов образ и по Негово подобие любими и свидни негови чеда. В светлата нощ на Боговъплъщението отечески поздравявам всички Вас – верните чеда на Светата ни Църква, с настъпващия Рождественски празник и отправям първосветителски благослов към събралите се около празничната трапеза на Бъдни вечер за мирни и щастливи дни, за благоденствие във Вашите домове, обични чеда и близки. Благодатта, мирът и любовта на Раждащия се Богомладенец да бъдат с всички нас! Честито Рождество Христово!” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.24", "title": " Патриарх Неофит: Нека отворим сърцата и душите си за радостта от Рождеството"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%b5-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8%d0%bb-%d0%bf%d1%80%d0%be%d0%b2%d0%b5%d1%80%d0%ba%d0%b0/", "text": "Вътрешният министър Младен Маринов е разпоредил проверка по случая с   с директора на „Гранична полиция“, главен комисар Светлан Кичиков, предаде БНР. За инцидента вече е образувано и следствено дело. Кичиков остава във  я с лицеви травми без опасност за живота. Обстоятелствата около случая се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.24", "title": " Младен Маринов е разпоредил проверка по катастрофата с шефа на „Гранична полиция“"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b3%d1%80%d0%b0%d0%bd%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b5-%d0%bf%d1%80%d0%b5%d0%bc%d0%b5%d1%81%d1%82%d0%b5/", "text": "След  , директорът на Гранична полиция Светлан Кичиков е преместен във ВМА. Той е настанен в болницата с травми по лицето, но без опасност за живота, предаде БТА от източници в болницата. Кичиков вчера катастрофира със служебен автомобил близо до Пазарджик. По неофициална информация в колата имало жена и две деца. Четиримата се прибирали към София. Автомобилът е сериозно увреден. Първоначалният оглед на инцидента показал, че автомобилът, в който бил Кичиков, катастрофирал в ремарке на ТИР. Катастрофата станала около 14,30 ч. Към този час официална информация от МВР липсва. Разследването ще изяснява как е станал инцидентът и защо Кичиков е бил със служебен автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.24", "title": " Шефът на „Гранична полиция“ е преместен във ВМА след катастрофата\t\t\t"}
{"url": "https://trud.bg/20-%d0%b3%d0%be%d0%b4%d0%b8%d1%88%d0%b5%d0%bd-%d0%bd%d0%b0%d0%bc%d1%83%d1%88%d0%ba%d0%b0-%d0%b1%d0%b0%d1%89%d0%b0-%d1%81%d0%b8-%d1%81-%d0%ba%d1%83%d1%85%d0%bd%d0%b5%d0%bd%d1%81%d0%ba%d0%b8-%d0%bd/", "text": "42-годишен мъж е с опасност за живота, след като 20-годишният му син е направил опит да го убие с кухненски нож в гърдите, предаде „Дарик“. Трагедията се разиграла във врачанското село Пудрия в неделя сутринта минути след 6 часа. Пострадалият е закаран за преглед в Центъра за спешна медицинска помощ във Враца, където лекарите преценили, че състоянието му е тежко и го транспортирали за лечение в София. Синът е задържан в полицейския арест за срок от 24 часа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.24", "title": " 20-годишен намушка баща си с кухненски нож в гърдите във Врачанско\t\t\t"}
{"url": "https://trud.bg/%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d0%bf%d0%be%d0%b8%d1%81%d0%ba%d0%b0-%d0%b0%d0%b2%d1%82%d0%be%d0%ba%d0%b5%d1%84%d0%b0%d0%bb%d0%bd%d0%b0-%d1%86%d1%8a%d1%80%d0%ba%d0%b2%d0%b0/", "text": "Сръбската православна църква подкопава независимостта на Черна гора. Поради тази причина ние трябва да се противопоставим чрез автокефалността на Черногорската православна църква. Това каза черногорският президент Мило Джуканович в интервю за държавната телевизия в Подгорица РТЦГ. Джуканович обеща „държавата да се включи в разрешаването на проблема с автокефалността на Черногорската православна църква“. Преди няколко месеци Джуканович открито обвини Сръбската православна църква и нейния патриарх Ириней в създаването на напрежение на Балканите. Коментарът на Джуканович дойде след изявлението на Ириней, в което той сравни „положението на църквата в Черна гора с това по времето на турското робство и по времето на фашизма“. „Не съм изненадан, че той /Ириней, бел.ред./ не се разграничи от това свое твърдение. Той за пореден път доказа, че Сръбската православна църква е основният фронтмен на великосръбския шовинизъм в региона и в Черна гора. Тя е ударният юмрук на идеолозите за Велика Сърбия и имперските интереси на Русия на Балканите. Всичко това трябва да се следи много внимателно от черногорската държава в предстоящия период“, предупреди Мило Джуканович. Според него в момента отново се е задействала пропагандната машина в Белград срещу Черна гора, както това ставаше през 90-те години на миналия век. Това е продиктувано поради преговорите между Косово и Сърбия от една страна и използването на сърбите в Черна гора от друга, смята държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.24", "title": " Черна гора поиска автокефална църква"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d0%bf%d1%8a%d1%82%d0%bd%d0%b8%d1%82%d0%b5-%d1%82%d0%b0%d0%ba%d1%81%d0%b8-%d0%be%d1%82-%d0%bd%d0%b0%d1%87/", "text": "От началото на следващата 2019 година всички, които пътуват в Гърция, ще трябва да заплащат по-високи пътни такси за магистралите, предаде БГНЕС. Пътните такси се увеличават между 0.03 и 0.05 на км за леките коли, което означава, че магистралните такси ще бъдат поскъпи между 66 и 150 на сто, съобщава „Гърцияинфо“. Пътуващите край Евзони вместо досегашните 1.80 евро ще плащат 3 евро, в Кавала 2.36 евро, а тези минаващи между Игуменица и Янина, вместо досегашните 2.1 евро, ще плащат по 3.42 евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.24", "title": " Гърция увеличава пътните такси от началото на 2019 г."}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%b1%d0%be%d0%b3%d0%be%d1%81%d0%bb%d1%83%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d1%80%d0%be/", "text": "Патриарх Неофит оглавява богослужението в навечерието на Рождество Христово в патриаршеската катедрала „Св. Александър Невски“. На Бъдни вечер, Светейшият Български патриарх ще благослови православните християни и българския народ. Началото на богослужението е в 18.00 часа. На 25 декември, Рождество Христово, в Патриаршеската катедрала „Св. Александър Невски“ от 9.30 часа ще започне Божествена Света Литургия. Гледайте на живо ", "date": "2018.12.24", "title": " Гледайте НА ЖИВО богослужението за Рождество Христово в катедралата „Св. Александър Невски“"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%bc%d0%bd%d0%be%d0%b3%d0%be-%d1%83%d0%b1%d0%b5%d0%b4%d0%b8%d1%82%d0%b5%d0%bb%d0%bd%d0%be-%d0%bc%d0%b5-%d0%b8%d0%bd%d1%84/", "text": "Турският президент Реджеп Тайип Ердоган е обещал „да унищожи силите на „Ислямска държава“ в Сирия в телефонен разговор с президента на САЩ Доналд Тръмп, предадоха ДПА и Асошиейтед прес. Излагайки своята версия за разговора, Тръмп писа в Туитър че Ердоган „много убедително ме информира, че той ще унищожи всякакви остатъци от ИД в Сирия . . . и той е човек, който може да направи това, че и отгоре, Турция е най-близко там“. „Нашите войски се връщат у дома“, добавя Тръмп в поста си. Според Анадолската агенция, цитирана от ДПА, двамата лидери са се съгласили да поддържат тясна военна и дипломатическа координация, за да попречат на това някой да се възползва от изтеглянето на американските войски от Сирия и да се отвори вакуум на властта в регионите, контролирани от кюрдските бунтовници. Ердоган снощи също писа в Туитър по този повод и изрази надежда, че разговорите му с Тръмп ще се отразят благотворно на отношенията между двете страни. „Днес с президента на САЩ Доналд Тръмп проведохме продуктивен разговор, по време на който се договорихме да развиваме сътрудничеството в различни сфери, от търговските отношения до Сирия. Желанието ми е нашите отношения да се отразят благотворно на нашите страни и нашия регион“, написа Ердоган, цитиран от ТАСС. Турският президент изразил задоволство от предприетите от Вашингтон стъпки за борба с тероризма в Сирия и казал, че Турция е готова да предостави всякаква подкрепа в тази сфера, съобщи Анкара. След предишен разговор между двамата лидери, състоял се преди няколко дни, Тръмп обяви решението си да изтегли американските сили от Сирия, пренебрегвайки съветите на екипа си по националната сигурност. Министърът на отбраната Джим Матис подаде оставка веднага след това. Тръмп подписа снощи указа за предстоящото изтегляне на американските войски от Сирия, съобщи говорител на Пентагона, цитиран от Франс прес. Той отказа да съобщи други подробности, Според американски официални представители изтеглянето на над 2000-те американски военнослужещи може да отнеме 60 до 100 дни, отбелязва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.24", "title": " Тръмп: Ердоган ме информира, че ще унищожи всякакви остатъци от ИДИЛ в Сирия"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%be%d1%89%d0%b5-22-%d0%b4%d1%83%d1%88%d0%b8-%d0%b7%d0%b0-%d0%be%d0%bf%d0%b8%d1%82%d0%b0-%d0%b7%d0%b0-%d0%bf%d1%80%d0%b5%d0%b2%d1%80/", "text": "Силите за сигурност на Турция са арестували 22 души за участие в „терористичната организация на фетхуалистите“ /ФЕТО/, която Анкара обвинява в организирането на опит за преврат в средата на юли 2016 г. Това съобщи телевизия Ен Ти Ви, цитирана от БГНЕС. Операцията се е провела в провинция Бурса, в северозападната част на Турция. При обиските са конфискувани пари в различни валути, общата сума на които се оценява на 25 000 долара, а също така множество книги на Фетхуллах Гюлен. На 15 юли 2016 г. група офицери и войници от турската армия предприеха опит за държавен преврат. Основните сблъсъци се разиграха в Истанбул и Анкара. Загинаха 250 души, без да се броят превратаджиите. Над 2000 бяха ранени. В подготовката на преврата Анкара обвини Гюлен и свързаната с него „терористична организация на фетхуалистите“ – ФЕТО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.24", "title": " Арестуваха още 22 души за опита за преврат в Турция през 2016 г."}
{"url": "https://trud.bg/%d0%b0%d0%bb%d0%b5%d0%bd-%d0%b4%d0%b5%d0%bb%d0%be%d0%bd-%d0%b8%d1%81%d0%ba%d0%b0-%d0%b4%d0%b0-%d0%b3%d0%be-%d0%bf%d0%be%d0%b3%d1%80%d0%b5%d0%b1%d0%b0%d1%82-%d0%b4%d0%be-%d1%81%d0%ba%d1%8a%d0%bf%d0%b8/", "text": "В живота на секссимвола на всички времена има много жени, но малко любов – затова той с тъга казва, че на истинска и безкористна обич са способни само кучетата 83-годишният магнетичен френски красавец често повтаря, че и четириногите са като хората, само че без техните дефекти, които са неизброими! Кучетата му приличали на деца, на които са „отпуснати” само 10-15 години живот. В неговото гробище на домашни любимци от 1975 г. са около 50-те му верни приятели, а той иска да умре в обятията на любимата си овчарка Лубо. Като юноша носи военно яке Младият красавец не носи странното облекло, за да е в крак с модата. Якето обаче има големи джобове, в които Ален често приютява намерени улични кученца, за да ги сгрее с тялото си.  Както сам той споделя, от ранното си детство расте с четириногите. С трогателна нежност си спомня за доберманката Гала – когато я ударил за някаква беля, видял в очите й сълзи. Точно тогава проумял много неща и от този ден всички негови кучета се усмихвали. Осъжда хлапета садисти През август 2009 г. в малко селце недалеч от Перпинян, Южна Франция, се случва ужасна трагедия с малкото пинчерче Мамбо. Кученцето доверчиво приближило до две хлапета, за да го погалят, а моралните уроди го заливат с бензин и го запалват! Докато гледат мъките му, се заливат от смях. Бедното животно навярно би умряло, но актьорът веднага изпраща своя ветеринар, който го спасява. След това Ален Делон използва влиянието си, за да потърси отговорност от извършителите на зверството. Нещо повече, той наема адвокат на кучето, който настоява за реални срокове за престъпниците и извоюва 6 г. затвор! За първи път в съдебната практика в залата присъства оживялото животно в качеството си на потърпевш… Това изобщо не е фарс или опит да привлече вниманието, тъй като и без това актьорът е легендарна личност. Просто за него е нетърпим фактът, че подобни изроди си живеят спокойно и въодушевени от липсата на наказания, могат да продължават да вършат престъпления. Тогава Ален Делон е толкова възмутен и разярен, че избухва – ако пред очите му бяха измъчвали кученцето, той, без да се замисля, би убил мъчителите, дори знаейки, че ще се окаже зад решетките: „Представяте ли си, дори животните се нападат едно друго заради храна, а не за „развлечение”. Пострадалото куче Мамбо е излекувано, после то е прибрано от семейство Гойзе. На рождения си ден актьорът посещава напълно възстановеното кученце.   „Четириногите трябва да си имат адвокати!” Много години Ален Делон живее в огромното си имение Douchy в Швейцария, която обича като своя родина, има и двойно гражданство. Когато през 2010 г. представителите на службата по защита правата на животните предлагат в страната да се въведе длъжност адвокат на домашните животни, който би работел във всеки кантон, актьорът горещо поддържа това начинание. Той активно участва в подготовката на референдум по този въпрос, предлага дори да използват снимките му за рекламни материали. И всичко това – при факта, че през целия си живот той е странял от политиката и никога не е участвал в никакви предизборни кампании или допитвания! Ален Делон взима присърце инициативата, като заявява, че дори убийците и насилниците могат да ползват в съда услугите на защитници, докато кучетата, които не правят нищо лошо, са лишени от това право. За съжаление законът така и не се приема, тъй като за него гласуват само 30% от швейцарците. „Те ме обичат просто така, безусловно“ В живота на култовия актьор има много жени, но малко любов. Той с тъга споделя, че само кучетата са способни на истинска, безкористна обич. На тях им е безразлично какъв е стопанинът им – клошар, президент на Франция или Ален Делон. Обичат го просто така, без да знаят с какво се занимава, успешен ли е в живота, красив ли е, или пък уродлив. Артистът с особена нежност се отнася към уличните кучета, които скитат заедно с бездомниците. Той разбира, че всяко от тези четириноги доброволно споделя трудностите и страданията на стопанина си, затова го обича като собствен баща – с безусловна и искрена любов. Може би на легендарния секссимвол на всички времена е липсвала именно такава безусловна любов? Жените идвали и си отивали, децата са пораснали и се отдалечили, феновете виждат в него на първо място звездата, а не живия човек със своите страхове, болки, самота… А на кучетата им е безразличен статусът му. Те просто обичат именно него. В имението му има гробище на 50 негови любимци В огромното му имение са погребани всички кучета, които някога са живели с него от 1975 г., и в своето завещание Ален Делон моли да го погребат заедно с тях. Официално разрешение за това е получил след многократни преписки и трудни бюрократични процедури. В средата на некропола той е построил параклис.  В дома му намират подслон и защита не само кучета – известно време при него живее котка с три лапички. Някой я осакатил, влачейки я с колата си, и ветеринарят предложил да приспят животното, за да не се мъчи. Ален Делон обаче довежда животинчето с вертолет в Париж при своя лекар, който ампутирал лапичката. Животът на котенцето е спасен и от този ден то става пълноправен член на актьорската обител със собствена стая. Място се намира и за зайче с три лапички – Ален Делон просто не могъл да отмине пухкавелчето, без да го спаси.  Веднъж задават въпрос на актьора какъв иска да бъде в следващия си живот. Отговорът е: куче на Ален Делон! Иска евтаназия на Лубо след смъртта си Днес 83-годишният Делон е член на Дружеството за защита на животните и стопанисва 5 развъдници за бездомни кучета и котки. Живее с 3-годишната белгийска овчарка Лубо. През януари т.г. легендарният актьор изрече много горчиви думи в интервю за сп. Paris Match: „Ненавиждам времето, в което живеем, като болен съм от всичко. Всичко около нас е фалшиво, само парите имат ценност. Ще напусна този свят, без да съжалявам”. Делон иска да умре заедно с Лубо: „Ако тя си отиде преди мен, няма да има смисъл какво да искам повече. Ако пък аз се наложи да си отида по-рано, ще помоля ветеринаря да направи инжекция на кучето ми, за да можем да умрем заедно и то да почине в обятията ми. Предпочитам така, отколкото то да погине от мъка на гроба ми.” За мнозина това е жестоко и много спорно решение – да се убие младо и здраво куче? Казусът повдигна много спорове сред адвокатите, тъй като в законодателния кодекс съществува умишлено убийство на животно, но за това е необходимо да има сериозни основания. Теоретично Ален Делон няма право да приспи своето здраво животно, но на практика във Франция има случаи на евтаназия при развод или смърт на стопанина. Адвокатите подчертават, че не всички ветеринари са готови да участват в подобни актове. Въпреки че има и такива, дефакто съдбата на Лубо вече е решена от стопанина й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.24", "title": " Ален Делон иска да го погребат до скъпите му животни"}
{"url": "https://trud.bg/%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d0%b3%d0%bb%d0%be%d0%b1%d1%8f%d0%b2%d0%b0-bmw-%d1%81-%d0%b1%d0%bb%d0%b8%d0%b7%d0%be-10-%d0%bc%d0%bb%d0%bd-%d0%b4%d0%be%d0%bb%d0%b0%d1%80%d0%b0/", "text": "Южна Корея налага глоба от 11,2 милиарда вона (9,9 милиона долара) на BMW заради запалили се двигатели и ще заведе дело срещу компанията поради обвинения, че компанията не е реагирала на десетките съобщения за подпалили се двигатели, предаде Асошиейтед прес. След петмесечно разследване комисия на южнокорейското министерство на транспорта установи, че германското предприятие е опитало да прикрие технически проблеми, след като около 40 произведени от него автомобили са се подпалили тази година. Според министерството причината са дефектни клапани в охладителите на системата за рециркулация на изгорелите газове. През юли и октомври BMW се извини и изтегли от южнокорейския пазар около 172 000 автомобила от 65 различни модела. Южнокорейското поделение на производителя на автомобили потвърди, че изводите на министерството за причините за пожарите съвпадат с тези на компанията. Според Бе Ем Ве проблемът може да се реши чрез замяна на дефектните части. Компанията не отговори пряко на обвиненията, че е опитала да омаловажи проблема и през юли е изтеглила много по-малко модели, отколкото е трябвало.  Няма данни за пострадали вследствие на запалил се двигател, отбелязва АП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.24", "title": " Южна Корея глобява BMW с близо 10 млн. долара заради пламнали двигатели"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%bf%d0%be%d0%bc%d0%b0%d0%b3%d0%b0%d1%82-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd/", "text": "В навечерието на най-светлите празници младите социалисти от столичния район „Лозенец“ проведоха дарителска кампания „Коледа за всеки“, подкрепена от Районния съвет на БСП – Лозенец. Младежите събраха средства и закупиха коледни пакети с хранителни стоки и малки подаръчета за възрастни хора в неравностойно положение от района. През изминалите два дни социалистите обиколиха домовете на над 30 нуждаещи се, за да им подарят радост и искра надежда в дните преди Коледа. Те бяха посрещнати с топлина и благодарност за грижата и вниманието, което отдават на поколенията преди тях. „Разчитаме на Вас, младите. Трогнати сме от този жест“, каза Димитър Гергицов – един от хората, на които гостуваха младежите. „Чувстваме се удовлетворени от кампанията, защото да даваш добро е най-големият подарък, който можеш да направиш. Искаме тази кампания да се превърне в традиция за нашата организация. Хората от района трябва да знаят, че винаги могат да разчитат на нас, защото наш дълг е да помагаме на всеки“, сподели Габриел Вълков, председател на Младежко обединение в БСП – Лозенец. Николай Велчев, председател на Районния съвет на БСП – Лозенец пожела на всички весели празници и една здрава и успешна 2019 година. „Това е най-малкото, което можем да направим за възрастните хора от „Лозенец“, които посетихме през тези два дни“, допълни той. Младите социалисти планират да осъществят второ издание на инициативата през пролетта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.24", "title": " Млади социалисти помагат на възрастни хора в навечерието на Коледа"}
{"url": "https://trud.bg/36-%d0%b8%d1%8f%d1%82-%d0%ba%d0%be%d0%bd%d1%82%d0%b8%d0%bd%d0%b3%d0%b5%d0%bd%d1%82-%d0%be%d1%82-%d0%bc%d0%b8%d1%81%d0%b8%d1%8f%d1%82%d0%b0-%d0%b2-%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0/", "text": "36-ият контингент на Въоръжените сили на Република България, участвал в мисията на НАТО в Афганистан „Решителна подкрепа“, се завърна в България снощи, 23 декември 2018 г. Самолетът с военнослужещите кацна на летище София малко след 20.00 часа, съобщиха от пресслужбата на МО. Тридесет и шестият български военен контингент включва национален елемент, рота за охрана, екип от съветници и щабни офицери в щаба на мисията на НАТО. В състава му са включени до 160 военнослужещи от Сухопътните войски и 68-ма бригада „Специални сили“. По време на мисията те изпълняваха задачи, свързани основно с организирането на контролно-пропускателния режим на автомобилния и пешеходния трафик на летище Кандахар, както и с обучение, съветване и методическо подпомагане на формирования и военнослужещи от Афганистанската национална армия. Национален командир на контингента е полковник Веселин Василев от Съвместното командване на силите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.24", "title": " 36-ият контингент от мисията в Афганистан се завърна в България"}
{"url": "https://trud.bg/%d0%bc%d0%b5%d0%b9-%d1%81%d1%8a%d0%ba%d1%80%d0%b0%d1%89%d0%b0%d0%b2%d0%b0-%d0%ba%d0%be%d0%bb%d0%b5%d0%b4%d0%bd%d0%b0%d1%82%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d1%8f-%d0%bd%d0%b0-%d0%ba/", "text": "Британският премиер Тереза Мей съкрати коледната ваканция на членовете на своето правителство и обяви, че ги свиква на извънредно заседание на 2 януари във връзка с очертаващия се „твърд Брекзит“ (напускане на ЕС без споразумение), съобщава днес „Файненшъл таймс“ цитиран от ТАСС. Според вестника непланираното заседание се налага, за да се разработи план за действия в навечерието на подновяващите се на 9 януари в британския парламент двудневни дебати по проекта за споразумение с ЕС. Дата за гласуване по проекта още не е насрочена. Депутатите първоначално трябваше да се произнесат по въпроса на 11 декември, но Мей отложи вота за януари, изправена пред неминуема заплаха от поражение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.24", "title": " Мей съкращава коледната ваканция на кабинета си и свиква извънредно заседание на 2 януари за Брекзит"}
{"url": "https://trud.bg/%d1%89%d0%b0%d0%b9%d0%bd%d0%bc%d0%b0%d0%b9%d0%b5%d1%80-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f%d1%82%d0%b0-%d0%b7%d0%b0%d0%b2%d0%b8%d1%81%d0%b8-%d0%be%d1%82-%d1%82%d0%be%d0%b2/", "text": "Демокрацията зависи от това гражданите да говорят помежду си, дори ако имат различно минало или възгледи, заяви германският президент Франк-Валтер Щайнмайер в Коледното си послание към нацията, цитирано от ДПА. В речта си, която ще бъде излъчена на Коледа, Щайнмайер признава, че в Германия има „несигурност, страхове и гняв“ и изразява опасения, че хората се отдръпват в групи от единомишленици, без да излизат от тях. „Колкото и да не харесваме други или да искаме да ги няма, едно ще бъде вярно и утре: всички ние сме част от тази страна, независимо от произхода или цвета на кожата си, възгледите си за живота или любимия отбор“, подчерта Щайнмайер. „Трябва отново да се научим да спорим без пяна на устата и да се научим да толерираме различията“, добавя германският президент. Той призовава хората да се стремят към приятелски спорове, като за тази цел говорят с хора, които не са съгласни с тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.24", "title": " Щайнмайер: Демокрацията зависи от това гражданите да говорят помежду си, дори ако имат различия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d1%80%d1%8a%d0%b1%d1%81%d0%ba%d0%b8-%d0%b8-%d1%82%d1%83%d1%80%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%85%d0%b2/", "text": "В съвместна операция с местната полиция в Сърбия, полицейските екипи на Истанбул за борба с наркотиците са заловили 500 таблетки екстази близо до границата между Сърбия и България в понеделник в първата антинаркотична операция, проведена от турската полиция в чужбина, пише турското англоезично издание Daily Sabah. Според съобщения, полицията е извършила операцията, след като е получила информация за камион, натоварен с доставки за дома от Холандия до Турция. Операцията e проведена в сътрудничество със сръбската и българската полиция. Задържан е един човек.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.24", "title": " Български, сръбски и турски полицаи хванаха 500 таблетки екстази при съвместна акция"}
