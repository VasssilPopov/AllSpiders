{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%be%d1%82%d1%80%d0%b5%d1%87%d0%b5-%d0%b4%d0%b0-%d0%b5-%d0%bf%d1%80%d0%b8%d0%b5%d0%bc%d0%b0%d0%bb-%d1%80%d1%83%d1%81/", "text": "Френският президент Еманюел Макрон отрече да е приемал руското предложение за налагане на мораториум на разполагането на ракети в Европа, но заяви, че е важно инициативата на Кремъл да не бъде отхвърляна веднага, предава Reuters. Русия по-рано призова САЩ и други страни да обявят мораториум на разполагането на ракети със среден и малък обсег на действие в Европа, след като договорът за забрана на такива ходове изтече формално през август 2019 г.  Макрон, който по-рано разговаря с генералния секретар на НАТО Йенс Столтенберг заяви, че страната му „абсолютно не е приела“ предложението, както се говореше от германски източници по-рано. „Но ние обмислихме това, на базата на дискусия, че не може просто да го отхвърлим. (…) Нека сме сериозни, говорим за сигурността на Европа“, каза Макрон.  Той добави, че европейските страни трябва да играят роля в преговорите след разпада на договора. „Споразумението беше отхвърлено от САЩ, но аз ви напомням, че нашата безопасност е заложена тук. Тази на нашите европейски съюзници“. „В него се казва, че европейците трябва да са включени в това бъдещо споразумение. Не можем да изнесем нашата безопасност на базата на двустранно споразумение, в което не участва никоя европейска страна“, добави той. Той каза още, че страната му ще е „безкомпромисна“ в защитата на суверенитета на европейските си съюзници, ако те бъдат нападнати, благодарение на силите си в балтийските държави. „Но дали липсата на диалог с Русия направи европейския континент по-сигурен? Не мисля така“, добави Макрон.", "date": "2019.11.28", "title": " Еманюел Макрон отрече да е приемал руския мораториум за ракетите с малък и среден обсег"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b8%d0%bb%d1%8a%d1%80-%d0%bd%d0%b0-%d0%b4%d1%80%d0%be%d0%b3%d0%b0-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d0%b3%d0%b8/", "text": "31-годишен дилър на дрога е задържан в двора на гимназия в Пазарджик, съобщиха от МВР. По време на обиск у него е открит полиетиленов плик с марихуана. Проверен е и 22-годишен младеж от същия град. У него е открито пликче със същия по вид наркотично вещество. Двамата са задържани в ареста на РУ-Пазарджик, я намерената дрога е иззета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Арестуваха дилър на дрога в двора на гимназия в Пазарджик"}
{"url": "https://trud.bg/%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%b1%d1%8a%d0%b4%d0%b8-%d0%b2%d0%be%d0%b9%d0%bd%d0%b8%d0%ba-%d0%b2%d0%bf%d0%b5%d1%87%d0%b0%d1%82%d0%bb%d0%b8-%d0%b2/", "text": "Велико Търново бе домакин на последното за годината събитие от кампанията „Бъди войник“. Стотици великотърновци разгледаха щандовете на Сухопътните войски, Военновъздушните сили, Военноморските сили, Специалните сили, Централното военно окръжие, Националната гвардейска част, Служба „Военна полиция“. Най-впечатлени бяха малчуганите, които имаха възможност да се докоснат до бойното снаряжение, както и да разгледат специализираните автомобили. На място военните даваха информация за вакантните места в Българската армия, за условията и начините за кандидатстване, за спецификата на службата във всеки един от видовете въоръжени сили. Клуб „Традиция“ показа български военни униформи от Първата световна война, а Държавният военно-исторически архив изложи в експозиция мобилизационни документи от началото на създаването на Българската армия.", "date": "2019.11.28", "title": " Кампанията „Бъди войник“ впечатли великотърновци"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-532/", "text": "По-нисък данък за коли на газ искат депутати Близо 400 хил. автомобила са с най-екологичното гориво.             “Демократична България” насажда психоза за водата Авангард на кампанията им е НПО-то Риболовен клуб „Балканка“.             Вода гази, жаден ходи България е с ресурси от световна величина – коментар на Благовест Бенишев.                 От времето на Митеран не е имало толкова голям френски интерес към България Вносът на вино в България за 2018 г. е за 19 милиона евро, като Франция е първа с 5,6 милиона евро и 28% пазарен дял, казва председателят на Френско-българската търговска и индустриална камара Стефан Делайе в интервю за „Труд“.         Теодор Светослав и мнимият “цар” Чака Цар Теодор Светослав поставя край на бруталната татарска намеса във Второто българско царство – Мистериите на българските земи с проф. Пламен Павлов.           Тинозавър Силует на Тина Търнър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Вижте акцентите в броя на вестник „Труд“ в петък, 29 ноември 2019"}
{"url": "https://trud.bg/%d1%80%d1%83%d1%81%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8-%d1%83%d1%81%d0%bf%d0%b5%d1%88%d0%b5%d0%bd-%d1%82%d0%b5%d1%81%d1%82-%d0%bd%d0%b0-%d0%bc%d0%b5%d0%b6%d0%b4%d1%83%d0%ba%d0%be/", "text": "Руското министерство на отбраната заяви, че днес е бил проведен успешен тест на междуконтинентална балистична ракета „Топол“. Министерството отбеляза, че ракетата е била изстреляна от полигона „Капустин Яр“ в Астраханска област и успешно е ударила симулираната цел в Сари-Шаган в Казахстан. Междуконтинентална балистична ракета „Топол-М“ има обхват до 11 000 километра и е в състояние да носи 800-килотонна бойна глава. Тестът на ракетата се превърна в атракция за руснаците, които напълниха социалните мрежи с видеа на летящия в небето обект. Някои пък се изплашиха, тъй като помислиха „Топол“ за НЛО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Русия направи успешен тест на междуконтиненталната балистична ракета „Топол“ (ВИДЕО)"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b0%d0%bd%d0%b4%d1%80%d0%b5%d0%b9-%d1%81%d0%bb%d0%b0%d0%b1%d0%b0%d0%ba%d0%be%d0%b2-%d0%b7%d0%b5%d0%bb%d0%b5/", "text": "“Зелените” организации в България саботират европроекти за милиарди, заяви българският евродепутат Андрей Слабаков в свое изказване пред Европейската комисия по околна среда, обществено здраве и безопасност на храните. „Не мисля, че трябва да има някакво специално законодателство за екоактивистите. Мисля, че всички държави в Европейския съюз имат законодателства, които защитават всички граждани. Не разбирам от кого трябва да закриляме тези защитници. Тези, които плачат истерично за защита не защитават природата. В България те се наричат отровно зелени. Това са НПО-та, които не само съботират проекти за милиарди на Европейския съюз, не само че се занимават с екорекет, но и злоупотребяват с еврофондове“, каза Слабаков. „Заради тях думата екология се превърна в мръсна дума. Озадачен съм, че зелените партии подкрепят такива странни организации, които само вредят на тяхната кауза. Благодарение на тези НПО-та на последните избори в България Зелените взеха точно нула процента. Колегите на Зелените трябва да прочистят своите редици от тези фалшиви бранители на природата, тъй като тези компрометирани НПО-та нямат нужда от защита, а от съд.“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Евродепутатът Андрей Слабаков: “Зелени” организации саботират европроекти за милиарди"}
{"url": "https://trud.bg/%d0%b7%d0%b0%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8%d1%82%d0%b5-%d0%b8-%d1%81%d1%82%d0%b0%d0%b8%d1%82%d0%b5-%d0%b7%d0%b0/", "text": "По време на гласуването на Бюджет 2020 в ресорната Комисия по бюджет и финанси в НС бяха вкарани поправки, касаещи регламентирането на стаите и жилищата, които се отдават краткосрочно под наем чрез електронни платформи като Airbnb, Booking, Facebook и др. Предложението за тези промени е на депутатите Менда Стоянова от ГЕРБ, която е и председател на бюджетната комисия в парламента, и на Валери Симеонов от „Обединени патриоти“. Според Менда Стоянова до момента законът е изисквал тези услуги да се извършват единствено от фирми или от физически лица, но само ако те са категоризирани. Думата, която изплаши бранша е „категоризация“, заради това тя уточни: „Текстът за задължителната категоризация съществува и сега в закона, но не се е спазвал и изпълнявал“, каза тя. С оглед, че за тези обекти да се категоризират е административна тежест, шефката на бюджетната комисия решила да се изисква само регистрацията на апартаменти и стаи за гости в съответната община. Но хазяйте ще имат още едно изискване – да вписват гостите си. Глоба от 500 до 5000 лв. за физически лица и от 1000 до 10 хиляди за фирми, както и спиране на дейността до 14 дни за първо нарушение и до 30 дни за повторно нарушение с решение от съда, гласуваха депутатите. За да съберат дължимите им данъци от предоставянето на стаи или апартаменти под наем общините ще мигат да купуват данни от платформите, с които да разберат дали има хора, които са без регистрирани места за настаняване. За съответната регистрация ще се плаща такса на легло, която в София е около 90 стотинки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Задължават апартаментите и стаите за гости да сe регистрират"}
{"url": "https://trud.bg/%d0%bf%d0%be-%d0%bd%d0%b8%d1%81%d1%8a%d0%ba-%d0%b4%d0%b0%d0%bd%d1%8a%d0%ba-%d0%b7%d0%b0-%d0%ba%d0%be%d0%bb%d0%b8-%d0%bd%d0%b0-%d0%b3%d0%b0%d0%b7-%d0%b8%d1%81%d0%ba%d0%b0%d1%82-%d0%b4%d0%b5%d0%bf%d1%83/", "text": "Газовата бутилка е записана в 215 424 талона Няма как да докажат с какво се движат, коментираха от Столичната община Автомобилите на газ са най-екологични и на практика не замърсяват въздуха, затова отново ще поставя въпроса за намаляване на данъка за тях. Това заяви за „Труд” депутатът от „Обединени патриоти” Искрен Веселинов. Още през миналата година, преди гласуването на бюджета за 2019 г., депутати от „Обединени патриоти” бяха предложили промени в Закона за местните данъци и такси, които предвиждат по-малък налог за автомобилите на газ. Законопроектът им обаче въобще не стигнал до гласуване в пленарната зала на парламента. Гледали го само в комисия и нямало никакви обяснения защо не влиза за гласуване в зала. По това време от ГЕРБ даваха уклончиви обяснения за бавенето на законопроекта на патриотите. Депутати твърдяха, че голяма част от колите с газови бутилки били и на бензин и не се знаело реално с какво гориво вървят. Подобно твърдение е нелепо, репликираха от опозицията и допуснаха, че финансовият министър Владислав Горанов е против намаляване на данъка за автомобили на газ. Автомобилите с газови уредби, които са преминали периодичен технически преглед към ноември, са 397 466 броя, отговориха от Изпълнителна агенция „Автомобилна администрация” на запитване на „Труд”. Това са около 12% от автомобилите в страната. Към 1 ноември в България се движат 215 424 автомобила, в чийто талон е записано, че са на газ, сочат пък данните на КАТ. Най-голям – 175 549, е броят на колите на газ и бензин, 19 927 са само на втечнен нефтен газ (пропан бутан), а 19 523 са само на природен газ (метан). Данните на КАТ обаче включват само фабрично монтираните газови уредби преди първа регистрация. Сред тях са и най-новите автобуси в София и други градове, чийто двигатели се задвижват на метан. Ако авто-газовата уредба е монтирана у нас, шофьорът трябва да ходи специално в КАТ, за да си смени талона на колата, което се прави от малко хора, уточниха експерти пред „Труд”. Сред колите с газови уредби са почти 100% от такситата, но има и единични бройки от скъпи марки като Бентли и Порше. В закона не е предвидена възможност да има данъчни облекчения за колите с газови уредби, коментираха за „Труд” от Столичната община. Няма облекчения, защото дори един автомобил да има газова уредба няма как да бъде доказано дали се движи наистина на газ, или използва бензин, допълниха от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " По-нисък данък за коли на газ искат депутати\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d1%80%d0%b5%d0%b7%d0%b8%d0%b4%d0%b5%d0%bd%d1%86%d0%b8%d1%8f-%d0%b2-%d1%81%d0%be%d1%84%d0%b8%d1%8f-%d0%b7%d0%b0-45-%d0%bc%d0%bb%d0%bd-%d0%b5/", "text": "Намира се в полите на Витоша  Имотите край Докторски паметник са най-търсени Резиденция за 4,5 млн. евро е купена в полите на Витоша в столицата през 2019 г., обявиха от агенцията за луксозни имоти, осъществила продажбата. Това е сделката им с най-висока стойност, реализирана през годината. Пазарът на луксозни имоти е с нарастваща активност, особено в София, коментираха от компанията. Запитванията за покупка за луксозни имоти са нараснали с близо 30% на годишна база. От всички реализирани сделки, 70% са за основен дом, а 30% са с цел инвестиция. „Все повече сделки в лукс сегмента се сключват след предоговаряне на офертната цена. Расте и размерът на отстъпките – по време на преговорите купувачите успяват да договорят до 12% по-ниска цена на имота“, каза Весела Илиева, управляващ партньор в компанията. Най-търсените локации за луксозни апартаменти и къщи са в Центъра на столицата, в района на Докторски паметник и в Лозенец. Цените в Центъра достигат 2000 евро за кв.м, около Доктори паметник са 2100 евро\\кв.м, а в Лозенец – 1600 евро\\кв.м. Привлекателни за купувачите на ново строителство са южните райони – Кръстова вада и Манастирски ливади, където по протежение на бул. „България“ има затворени комплекси на цени от 1450-1550 евро\\кв.м. Продажните цени за луксозен и напълно завършен и обзаведен имот достигат и над 2000 евро/кв.м. „За разлика от масовия пазар, където сделките с ипотечни кредити поддържат висок дял от общите, в луксозния сегмент те са едва 10-15%“, каза Весела Илиева и уточни, че хората, които купуват луксозни апартаменти и къщи, имат възможности за сключване на сделка без банково участие. Повече сделки с кредит се сключват при покупката на къщи в покрайнините на София, както и на луксозни апартаменти в града на цени над 350 хил. евро. При тях обичайно делът на кредита е до една трета от цената на имота, уточни експертът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Продадоха резиденция в София за 4,5 млн. евро\t"}
{"url": "https://trud.bg/%d0%be%d0%b3%d1%80%d0%be%d0%bc%d0%b5%d0%bd-%d1%82%d0%b5%d1%87-%d0%bd%d0%b0-%d0%b2%d0%be%d0%b4%d0%b0-%d0%b2-%d0%bf%d0%b0%d1%80%d0%ba%d0%b0-%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d1%81/", "text": "Голям теч се е образувал в парка на Перник, точно под Общинския младежки комплекс, съобщава  . Огромно количество вода се излива по една от пътеките, която буквално се е превърнала в река.   Кметът на Перник Станислав Владимиров вече е сигнализирал „ВиК“ за теча и се очакват аварийни екипи да спрат изливането на водата. Това се случва на фона на водната криза в града. Перничани са на воден режим от 18 ноемрви заради пресъхването на язовир „Студена“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Огромен теч на вода в парка на Перник (СНИМКИ)"}
{"url": "https://trud.bg/%d0%b7%d0%b0%d0%ba%d0%be%d0%bd-%d0%b7%d0%b0-%d1%85%d0%be%d0%bd%d0%ba%d0%be%d0%bd%d0%b3-%d1%81%d0%ba%d0%b0%d1%80%d0%b0-%d1%81%d0%b0%d1%89-%d0%b8-%d0%ba%d0%b8%d1%82%d0%b0%d0%b9/", "text": "US Конгресът подкрепи протестите в автономния район Демонстранти излязоха на „митинг на благодарността” Президентът Доналд Тръмп подписа приет от US Конгреса закон в подкрепа на продължаващите от лятото продемократични протести в Хонконг, с което си навлече гнева на Китай, предаде Би Би Си. Законът изисква от Държавния департамент на САЩ да потвърждава всяка година, че Хонконг спазва достатъчно автономия, за да оправадава предоставяните от Вашингтон специални търговски условия. US Конгресът прие и втори закон, забраняващ износа за Хонконг на американско полицейско спецоборудване като сълзотворен газ и гумени куршуми. „Подписах тези закони от уважение към президента Си Цзинпин, Китай и Хонконг”, обяви Тръмп и добави, че целта им е да помогнат за преодоляване на разногласията и постигане на мир. Пекин отвърна с протест срещу силната намеса във вътрешните работи на Китай и Хонконг. От китайското МВнР посочиха, че действията на САЩ освен това са „сериозно нарушаване на международното право”, както и „неприкрита хегемония”. Правителството в Пекин предупреди и че ще предприеме ответни мерки, без обаче да уточни какви. Властите в Хонконг пък допълниха, че приетите от US Конгреса закони изпращат „лошо послание на демонстрантите”. А протестиращите приветстваха действията на Вашингтон и излязоха на „митинг на благодарността” (в унисон с днешния Ден на благодарността в САЩ).", "date": "2019.11.28", "title": " Закон за Хонконг скара САЩ и Китай\t"}
{"url": "https://trud.bg/%d1%81-%d0%b1%d0%be%d0%bd%d1%83%d1%81-%d0%bc%d0%b0%d0%bb%d1%83%d1%81-%d0%bf%d0%bb%d0%b0%d1%89%d0%b0%d0%bc%d0%b5-2-%d0%bf%d1%8a%d1%82%d0%b8-%d0%b7%d0%b0-%d0%b5%d0%b4%d0%bd%d0%be/", "text": "При три превишения на скоростта 70 лв. отгоре на месец за „Гражданска” Провинение на един от съпрузите се отразява и на двамата Превозвачи, автоинструктори и шофьори се обявиха против въвеждането на системата „бонус-малус”, при определяне на цената на застраховката „Гражданската отговорност”. При прилагане на системата за едно и също нарушение ще плащаме два пъти – веднъж глоби по Закона за движение по пътищата и втори път ще бъдем наказвани за същото нарушение чрез плащането на по-скъпа застраховка, каза Магдалена Милтенова от Националното сдружение на автобусните превозвачи в България. Според нея цената на застраховката трябва да е по-висока, ако шофьор е причинил пътно-транспортно произшествие. „Аз имам 9 акта за превишена скорост, но никога не съм причинявала катастрофа”, каза Милтенова и посочи, че твърде често пътните знаци са поставени така, че да не могат да бъдат спазени и в интерес на дебнещи за актове катаджии. Според нея предлаганият модел на „бонус-малус” ще увеличи корупцията. „Ако знаете, че актът ще ви оскъпи застраховката със стотици левове, ще сте склонни да платите сериозна сума, за да не ви напише пътният полицай такъв”, посочи Милтенова. От Комисията за финансов надзор са предложили два варианта са системата „бонус-малус” като първият е с 15 рискови класа на шофьорите, а вторият е с 20. Като при нарушение на пътя рисковият клас на шофьора ще нараства. Идеята е при сключване на застраховката да се записват имената на всички, които ще управляват автомобила и при определяне на цената да се взима рисковият клас на шофьора с най-много нарушения. Това ще повлияе на всяко семейство, каза Йонко Иванов от Съюза на преподавателите по авто-мото подготовка. Ако в едно семейство съпрузите имат две коли, ще трябва да плащат по-скъпа „Гражданска” и за двете, дори само един от водачите да има нарушение. Така „малусът” ще важи и за двата автомобила, а „бонус” за съпруга без нарушения няма да се отчита. За превишение на скоростта в населено място с 21-30 км.\\ч ще се дават три наказателни точки, предвижда системата „бонус-малус”. Ако в едно семейство направят три такива нарушения през интервал от например 6 месеца, цената на „Гражданска” ще нарасне до максималния размер с 400% увеличение. Така всеки месец ще трябва да дават по 60-70 лв. повече за „Гражданска”.   Най-потърпевши са фирмите Проблемът за автобусните превозвачи от въвеждане на предложената система „бонус-малус” е особено сериозен, тъй като при тях десетки служители се водят на всяко едно от превозните средства. В същото време „бонус-малус” системата обвързва нарушенията с шофьора и автомобила. Дори всички шофьори във фирмата да са напълно изрядни, а само един да е допуснал превишение на скоростта с личната си кола, компанията ще плаща повече за застраховка на всички автобуси. Същото важи и за фирми с няколко служебните коли и няколко шофьора, които карат всяка от колите. Нарушението на един от шофьорите ще вдига цената на полицата за всички коли, а примерното поведение на пътя на останалите няма да се зачита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " С „бонус-малус” плащаме 2 пъти за едно нарушение"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-500-000-%d0%b5%d0%b2%d1%80%d0%be-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7/", "text": "Полицията в Германия обяви награда в размер на 500 000 евро за информация, която ще помогне да бъдат заловени крадците или да бъде открито о , което се оценява на около един милиард евро. Властите съобщават, че специалната комисия, която разследва случая, се състои от 40 човека. Разследването се води от отдел на прокуратурата на Дрезден по борба с организираната престъпност. В понеделник сутринта от Резиденцшлос (Residenzschloss) в центъра на Дрезден бяха откраднати антични бижута на стойност около 1 милиард евро. От полицията заявиха, че това е може би най-голямата кражба в следвоенната история на страната. Установено е, че престъпниците са проникнали в „Грюнес гевьолбе“ (Grüneя Gewölbe – зелената арка) и от държавната колекция на произведения на изкуството – съкровищницата на крал Август II Силни, са откраднати антични бижута. Дежурните служители в музея видели чрез камерите за видеонаблюдение престъпниците и веднага подали сигнал в полицията. Въпреки, че служителите на реда пристигнали на местопроизшествието за броени минути, извършителите се измъкнали невредими. Според първоначалната информация престъпниците са били двама и поп . В сряда полицията съобщи, че вероятно става въпрос за четирима извършители – другите двама са чакали отвън в автомобила, с който са избягали от местопрестъплението. По-късно превозното средство е било запалено в гараж в Дрезден. Към момента в полицията са постъпили 205 съобщения от граждани с информация, потенциално свързана с престъплението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Обявиха 500 000 евро награда за информация за крадците от музея в Дрезден"}
{"url": "https://trud.bg/%d1%81%d0%bf%d0%b5%d1%88%d0%bd%d0%b0-%d1%81%d1%80%d0%b5%d1%89%d0%b0-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b8-%d1%82%d1%83%d1%80%d1%81/", "text": "Спешна среща между българските и турските гранични власти заради километричните опашки на „Капитан Андреево“. Проблемът продължава повече от 2 месеца. Капацитетът на „Капитан Андреево“ и на другия пункт – „Лесово“ е такъв. От митниците обясняват, че за последните 5 години трафикът от камиони се е увеличил двойно. Тогава за денонощие са преминавали средно около 1 200 камиона в двете посоки, а сега – около 2 400, предава  . Миналият месец пък е поставил абсолютен рекорд в историята по данни на Агенция „Митници“. Обработени са 70 000 камиона като миналата година по същото време са били с 15 000 по-малко. Днес опашката от тирове е километрична. За шофьорите на камиони последните километри преди „Капитан Андреево“ са равни почти на целия им курс, като време. Всички на колоната искат държавата да вземе мерки. През последните два дни ръководството на Агенция „Митници“ и „Гранична полиция“ проведе две срещи с колегите си от турска страна. „Такъв е капацитетът. Няма как с организационни методи да бъде подобрена повече пропускливостта – 10 трасета на вход, 6 трасета на изход работят на макс“, каза директорът на Агенция „Митници“ Георги Костов. На практика решение на проблема няма. Затова и единствено може да се мисли за изграждането на паркинги, за да не са камионите на пътя, което води и до опасности. „Явно е дошло времето за изграждане на такъв буферен паркинг и държавата поне от това, което аз виждам, има желанието, нагласата и работи активно да се справи с този проблем“, каза още Костов. Варианти за разширяване на пунктовете или изграждане на нови на този етап няма. Един гранично-пропусквателен пункт не може да бъде построен в полето без пътна инфраструктура. Затова и властите препоръчват на превозвачите и търговците да използват и други видове транспорт. „Алтернативни маршрути има, но са свързани с повече средства. Фериботите за Италия са празни“, заяви директорът на Агенция „Митници“. За шофьорите чакането на опашката води и до много други проблеми, като например санкции. Очаква се след приключване на ремонта на „Лесово“, от догодина капацитетът му да се увеличи с около 5 000 камиона на месец. През декември предстоят и нови срещи на българските власти, този път с турските превозвачи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Спешна среща между българските и турски власти заради километричните опашки по граничните пунктове"}
{"url": "https://trud.bg/%d0%b1%d0%b0%d0%bd%d0%ba%d0%b8%d1%82%d0%b5-%d1%89%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%b1%d0%b5%d0%b7-%d1%81%d1%8a%d0%b4-%d0%bf%d1%80%d0%be%d1%81%d1%80%d0%be%d1%87%d0%b5%d0%bd%d0%b8/", "text": "Промяната се отнася за бизнес заемите и за ипотеките, които не са основно жилище Процедурата ще се договаря с всеки клиент Банките в страните от Европейския съюз (ЕС) ще могат да събират извънсъдебно просрочени задължения по кредити, съобщи агенция Ройтерс. Механизмът ще важи само за бизнес заемите, както и за ипотечните кредити, но само ако обезпечението не е основно жилище на кредитополучателя. Постоянните представители на страните членки са одобрили позицията на Съвета на ЕС по предложение за обща рамка и минимални изисквания за извънсъдебен механизъм за възстановяване на средства по кредити, гарантирани с обезпечение, в случай че кредитополучателят не е в състояние да ги изплати. Ефективното извънсъдебно изпълнение може да спомогне да се избегне натрупването на лоши кредити, тъй като предоставя на банките правни инструменти за по-бързо възстановяване на обезпеченията, посочват от Съвета на ЕС. Ускореното извънсъдебно събиране на лоши кредити ще се договаря между банката и всеки клиент поотделно. Механизмът ще се прилага само за бизнес кредити. Потребителските заеми се изключват, както и тези, при които за обезпечение се използва основното жилище на кредитополучателя. В случай, че този нов механизъм е бил договорен между банката и клиента, а кредитополучателят спре да изплаща заема, обезпечението ще се оценява и продава (чрез частна продажба или публичен търг) или ще се усвоява (чрез прехвърляне на собствеността на кредитора). Така кредиторът ще получи постъпления, за да покрие непогасената сума. ЕС поставя и някои условия, за да заработи този механизъм. Кредиторът ще бъде задължен да даде известно време на кредитополучателя да направи дължимите плащания и да избегне принудителното изпълнение. Кредитополучателят получава и правото да оспори пред съд изпълнението или правото на кредитора да пристъпи към изпълнение по обезпечението. Кредиторът, също така, ще задържа постъпленията само до размера, необходим за покриване на непогасените суми по кредита. Остатъкът ще се изплаща на кредитополучателя или на други кредитори, предвижда механизмът. Дава се и възможност на държавите членки да решат сами дали след усвояване на постъпленията от обезпечението кредитът да се счита за напълно уреден, дори и средствата да не достигат за покриването му.   Лошите заеми са рекордно малко Делът на необслужваните заеми спрямо всички отпуснати кредити в ЕС е на най-ниското си ниво от финансовата криза насам, но остава висок в някои държави като Гърция, Кипър, Португалия и Италия, пише в официалното съобщение. „Важно е да се предоставят правни инструменти на банките, за да възстановят бързо стойността на неуспешните заеми, без да се налага да се обръщат към съда, като същевременно с това се гарантира високо ниво на защита на кредитополучателите”. Това коментира финансовият министър на Финландия Мика Линтила по повод решението на Съвета на Европейския Съюз. Предстои Европейската комисия и Парламентът на ЕС да преговарят по веждането на новите правила в практиката на банките.   Сега има бързи процедура И в момента банките в България имат право на бърза процедура за събиране на лошите кредити, но въпреки това тя минава през съда. Ако клиент не плаща в срок заема си, банката има право да поиска от съда да постанови незабавно изпълнение и да издаде изпълнителен лист само на база извлечение от счетоводните си книги, гласят текстовете от Гражданския процесуален кодекс. Заповедта за изпълнение, издадена от съда, все още не означава, че кредитополучателят е осъден да заплатя посочената там сума или да предаде на банката обезпечението по заема. Заповедта за изпълнение се издава от съда след получаване на заявление по образец, в което заявителят твърди, че има да получава определена сума пари, и с нея съдът иска да провери дали кредитополучателят оспорвам това твърдение, коментираха юристи. Ако клиентът на банката смята, че не дължи парите, може да възрази пред съда. Но ако, действително дължи парите, е по-добре да не го прави, защото ще се стигне до съдебен процес и след като го загуби може да бъде осъден да плати и разноските по делото – държавната такса за завеждане на иска пред съда, която е в размер на 4% от дължимата сума, направените по време на процеса разноски за съдебни експертизи, както и адвокатското възнаграждение, което банката е платила в съдебния процес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Банките ще събират без съд просрочени кредити"}
{"url": "https://trud.bg/%d0%b5%d0%ba%d1%80%d0%b0%d0%bd%d0%bd%d0%b0%d1%82%d0%b0-%d0%b5%d1%81%d0%bc%d0%b0-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d0%ba%d0%be%d0%bc%d0%b5%d0%b4%d0%b8%d0%b9%d0%bd%d0%b0-%d1%80%d0%be/", "text": "Ролята на властната майка и свекърва Есма Боран в сериала „Завинаги“ е поверена на известната турска актриса Ипек Билгин. В България преди това сме я гледали в поредиците „Любов извън закона“, „Златната клетка“ и „Езел“. Родена е на 24 март 1956-а в Истанбул. Първите си изяви като актриса прави на театралната сцена. Става разпознаваема от малкия екран чак когато е на 50 години, но бързо се превръща в любима актриса, а през 2013 г. пробива и на големия екран с участието си в успешните кино-ленти „Сънят на пеперудата“ и „Истанбул червен“ . Освен като театрална, телевизионна и кино-актриса, през годините Ипек Билгин се изявява още като режисьор, преподавател по актьорско майсторство и преводач. Именно тя превежда от английски на турски книгите на Ерик Морис „Не се преструвайте, моля“ и „Вечен наръчник на актьора“. От началото на 2017-а година влиза в една от най-успешната си роли в кариерата си на телевизионна актриса – тази на Есма Боран в хитовата драма „Завинаги“, излъчен в Турция и други страни под името „Истанбулска невеста“ . Героинята й предизвиква крайно противоположни реакции у зрителите, поне през първия сезон на сериала, защото във втория, вече ще я видим в съвсем друга светлина. „Приемайки предложението да участвам в „Истанбулска невеста“, на първо четене виждах Есма като държаща под конец дома си и семейството си. Но, честно казано, не знаех в каква посока ще поеме от там насетне. Гледайки на Есма в момента, сякаш започвам да я съжалявам. Контролът, който упражнява над близките си и дома си, се е превърнал в единственото нещо, което я държи жива. Именно затова се бърка в живота на всички останали. Но Есма си пада маниак на тема контрол и решаване на проблеми, това ѝ е заложено отвътре“ , споделя актрисата Ипек Билгин в интервю за турска медия. Образът на Есма започва да претърпява голяма трансформация, след като среща отново голямата си любов от младостта – Гарип и започва да се държи като влюбено момиче… Повратният момент за Есма настъпва, когато си каза: „Аз съм едно нищо“ и се пита: „Какво правя в този живот, никой не ме чува, никой не ме разбира, коя съм аз за останалите?“. И в този момент се хваща за Гарип като удавник за сламка. Той се превръща в нейния смисъл да живее. Есма чувства онова спокойствие от миналото и младостта си, което е изпитвала именно с него. За този етап от ролята си актрисата подчертава: „Не гледам на отношенията между Гарип и Есма като на любов. По-скоро като намиране на смисъл в живота, на подслон и на другар. Самата дума „любов“ обвързвам с по-различен смисъл. Пък и 60 години е една преломна възраст, след която чисто биологически човек претърпява хормонални промени и гледа както на любовта, така и на всичко останало в живота, по по-различен начин. Не казвам, че флиртът вече не ни е присъщ, даже съм му привърженичка. Но по-младите биха ме разбрали по-трудно. Това, което искам да кажа, е, че човек вече е по-опитен и мъдър и не търси онази страст, която да го накара да полети в небето, а стабилен пристан, на който да стъпи и да се подслони. Есма търси в Гарип именно това и го намира.“  За големия и засегнат в сериала сблъсък „свекърва-снаха“, Ипек Билгин признава, че в живота нито е била, нито е имала свекърва „Когато се омъжих за съпруга си, майка му беше починала. Като цяло винаги съм била против това булката да отива да живее в дома на младоженеца заедно с цялото му останало семейство. Нужното уважение винаги съм проявявала, но любов съм изпитвала само към съпруга си. И едно голямо семейство би ме изморявало. При Есма има и друг проблем – че е изключително силно привързана към сина си, който води в дома ѝ нежелана от нея снаха. В любовта си към Фарук майката Есма никога не отстъпва и именно това води до сблъсъка ѝ със Сюррея“, разказва Ипек Билгин, която има дъщеря. По този повод актрисата признава, че като всяка майка, е изпитвала притеснения относно личния живот на момичето си и избора й на съпруг, но отдавна са установили взаимоотношения, в които да не си пречат една на друга. „Никога не сме се бъркали в живота една на друга. Винаги съм обичала и харесвала зета си“, твърди екранната Есма. Ипек Билгин е и преподавателка по актьорско майсторство и понякога играе заедно с вече бивши нейни ученици. Замисля се обаче дали да не се откаже от тази си дейност. Ипек Билгин твърди, че проявява страст не само в актьорството. „Когато спортувам, медитирам, та дори и когато мия чиниите у нас, го правя, изпълнена с тази страст. Когато шофирам, когато яздя, когато играя тенис – навсякъде и винаги. Много спортна натура съм“, казва г-жа Билгин, която кара каяк, зимни кънки и играе тенис… „Имам една стая у нас, пълна с купи и медали от състезания по тенис. Имаше период, в който бях пристрастена към фигурното пързаляне. Дори ме питаха дали не се подготвям за Олимпийските игри“, споделя актрисата. Дъщеря й Чаа пък е шампионка по билярд. „В началото бях против това нейно занимание, тъй като не намирах билярда за спорт, не го харесвах. Но Чаа стана шампионка по билярд в Турция. Заради успехите си получи стипендия в Университета, тъй като беше първа в училищния отбор. Така ми отговори най-красноречиво защо толкова обича билярда, та приех тази нейна страст“, признава Ипек Билгин. Попитана, каква роля иска да изиграете след Есма, актрисата отговаря: „Вече искам да се снимам в комедия. Затова обръщам внимание на Гюлсе Бирсел (бел. ред. – една от най-успешните турски комедийни актриси, в същото време и сценарист и режисьор на някои от най-успешните турски комедийни сериали)! Ще чакам упорито. Гюлсе играе наистина голяма роля в турската филмова индустрия.", "date": "2019.11.28", "title": " Екранната Есма  мечтае за комедийна роля"}
{"url": "https://trud.bg/%d0%b2-%d0%b1%d0%b5%d0%bb%d0%b3%d1%80%d0%b0%d0%b4-%d1%82%d1%8a%d0%b3%d1%83%d0%b2%d0%b0%d1%82-%d0%bf%d0%be-%d1%80%d0%b0%d0%b7%d0%b3%d1%80%d0%be%d0%bc%d0%b5%d0%bd%d0%b0%d1%82%d0%b0-%d1%81%d0%b8-%d0%b8/", "text": "Хитро активно мероприятие разбуни духовете в Белград, в резултат сработи старият антибългарски рефлекс на техните политици. Повод стана пускането в мрежата на видеоматериал със стар секретен запис на конспиративна среща на руски разузнавач със сръбски военен. Мероприятието е умело подадено на широката публика в навечерието на срещата между руския и сръбския президенти на 4 декември в Сочи. С очевидната цел да се злепостави проруския уклон в Белград и се представи в неблагоприятна светлина активността на Москва в Сърбия. Успешен удар в условията на хибридната война, предизвика силен дискомфорт сред властите в Сърбия. Нанесен е в пакет с още няколко по темата „бой по агресивната Русия“. Разкрива, че масовостта на русофилството в тази страна е доста спорна. Всъщност значително по-силна е нагласата сред населението срещу влизането в НАТО поради ролята на пакта в ликвидирането на малката балканска империйка Югославия. Антизападните настроения в тази страна са значително по-слаби, а русофилството сред сръбските елити винаги е било двусмислено и користно. Президентът Александър Вучич е принуден да признае, че тази среща е от миналия декември, имало е други 10 подобни руски подходи. Но добавя, че така действали военни представители и на западни държави. Документирането на въпросната конспиративна среща следователно е отпреди година, несъмнено е извършено от служители на контраразузнаването. От тези среди е изтекло към заинтересувани външни фактори, които сега го използват за очевидни свои цели. Изглежда изтичането на информацията от тайните служби най-силно е стресирало важни фактори в Белград и ги е мотивирало да пренасочат обвинения към околни държави, но най-агресивно да зинат срещу България. Председателят на парламентарната комисия за Косово Милован Дрецун голословно заяви, че на територията на Сърбия действа голяма мрежа от български разузнавачи на прикрития в структури на ООН и КФОР. В Скопие бил замаскиран разузнавателен център, където действали шпиони от България, Хърватия, Северна Македония. Министърът на отбраната Александър Вулин, сочен за много близък до президента Вучич, заядливо се изцепи в същия провокационен стил. За разлика от България, Сърбия не допускала друг да u избира приятелите и враговете u. Което въобще не е вярно. След 1878 г. и досега никоя друга държава не е работила толкова последователно и злобно срещу нашата, колкото това е правила Сърбия. При това винаги с чужда подкрепа и поръчка, най-често на Русия, Австро-Унгария и Великобритания. С военни удари в гръб през 1885 г. и през Балканската война. А колко жестоки репресии извършиха и българска кръв проляха през югославския период в Македония! Мразим хората за онова зло, което сме им причинили, знаем от Лев Толстой. Оттам, от причиненото ни зло извира хроничната сръбска недоброжелателност с епизоди на агресия, която таят в душите и умовете си сръбските политици, интелигенция и групи от сръбското население. Тя блика тези дни в изявленията на официални лица в Белград по наш адрес. Остро тъгуват по разгромената си империйка, по изгубените изгоди от ухажването от Запад и Изток по време на Студената война. Ухажването от Москва днес им струва доста скъпо. Справедливо са бесни от отнемането на Косово и от собственото безсилие. Можем да ги разберем, но не и да оправдаем сегашното им сърдито съскане по наш адрес. Излишна е обаче бурната реакция на МВнР и мъмренето на техния посланик. Така се придава ненужно голямо значение на заядливите подмятания на политиците им. Надяваме се, че наистина развиваме активна разузнавателна дейност в съседни страни, включително и в Сърбия. Да не би в НАТО да не го правят помежду си! От този вятър завет няма, дейността всъщност е в полза на повишаване на взаимното доверие между страните. Без външно разузнаване особено тежко страда външнополитическата дейност на държавата. А на въпроси дали това се прави, в сериозните страни е прието да се отговаря кратко и ясно: „no comment“.   Изтезанията в югославските затвори Българското общество изглежда има къса памет, особено за пострадалите в чужди затвори, какъвто е случаят с т. нар. „Люблянски процес“. В края на комунизма българинът Александър Александров е обвинен в шпионаж, държавен тероризъм и пропаганда, а последвалата присъда е 12 години затвор. Процесът започва в столицата на днешна Словения на 16 февруари 1984 г. и завършва на 22 октомври същата година. На него са осъдени петима българи и четирима югославяни. Преди да преживее ада зад решетките, българинът изкарвал прехраната си в бивша Югославия от 1971 г. като музикант. Заради интриги в състава – единият от музикантите (от ромски произход) го наклеветил пред тамошните власти, че е шпионин, на 16 януари 1984 г. 38-годишният тогава българин е арестуван в лунапарка в град Сплит. Последвали няколко дни безконечни разпити по 22, дори по 33 часа. Без сън и без храна. Следват 8 години затвори в Словения и Сърбия. Българинът получава амнистия и присъдата му е намалена с 3 години. На 15 октомври 1992 г. е освободен.", "date": "2019.11.28", "title": " В Белград тъгуват по разгромената си империйка\t"}
{"url": "https://trud.bg/%d0%b4-%d1%80-%d0%b1%d0%be%d1%80%d0%b8%d1%81%d0%bb%d0%b0%d0%b2-%d1%86%d0%b5%d0%ba%d0%be%d0%b2-%d0%bd%d0%b8%d0%ba%d0%be%d0%b5-%d0%ba%d1%80%d0%b5%d1%81%d0%bb%d0%b8%d0%b2%d0%be-%d0%b8-%d1%80%d0%b0%d0%b4/", "text": "Идеята по времето на Иван Костов прокуратурата да излезе от съдебната власт беше отхвърлена и мнението в обществото не е променено, посочи експертът Държавният глава има право на конституционна законодателна инициатива, но дали обсъжданията могат да прераснат в същинска конституционна дискусия, за това аз съм скептичен. За да се стигне до това, което във високата конституционна теория се нарича „конституционен момент“, който прави възможни дадени промени, следва да са назрели обществените условия и да има широко съгласие на експертно, парламентарно и обществено ниво. Това каза д-р Борислав Цеков пред   в коментар за заявката на президента Румен Радев за започване на дебати за конституционни промени за ролята и мястото на прокуратурата. Конституционна промяна не може да се направи, само защото някаква малка част от обществото, отделна партия, институция, НПО или група експерти искат и имат свои хрумвания и идеи, подчерта експертът. Неслучайно се изисква наличие на големи мнозинства – 2/3, 3/4 от депутатите, Велико народно събрание – тъкмо, за да се гарантира, че никое кресливо и радикално малцинство или група граждани, която е излязла на улицата, не може да натрапва на националната общност своето малцинствено разбиране за конституционния модел, добави Цеков. Дебатите, за които говори г-н Радев – за мястото и ролята на прокуратурата, не са нещо ново и са вече са водени поне два пъти, и то сериозно и широко. Първият път е при приемането на самата Конституция и вторият – по времето на управлението на Иван Костов. Тогава идеята прокуратурата да излезе от съдебната власт и да се премести в изпълнителната не беше приета и остана в малцинство. Защото това означава поставянето на прокуратурата под пряк политически контрол на премиера и управляващата партия, напомни Борислав Цеков. Сега няма съществена промяна в преобладаващото експертно мнение по въпроса сред конституционалистите, нито пък сред парламентарните сили и в обществото. Идеята за промяна на мястото на прокуратурата изисква Велико народно събрание, обясни експертът, който е доктор по конституционно право. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Д-р Борислав Цеков: Никое кресливо и радикално малцинство не може да променя конституцията"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%b8%d0%b7/", "text": "За първите осем месеца на настоящата година българският износ за Сърбия е нараснал с 10,3% и достига 437 млн.евро. Това заяви министърът на икономиката Емил Караниколов, който откри българо-сръбски бизнес форум с участието на близо 100 компании от секторите земеделие, строителство, ИКТ, туризъм, хранително вкусова промишленост и др. Събитието се проведе в рамките на Третата сесия на смесената Българо-сръбска междуправителствена комисия за икономическо сътрудничество в София, съобщават от икономическото министерство. Икономическият министър подчерта, че българо-сръбското икономическо сътрудничество бележи положително развитие в последните години. „През 2017 – та и 2018 – та година стокообменът между двете страни надхвърли 1 млрд. евро, а само за периода януари-август тази година той достига 886 млн.евро“, допълни той. По думите му съществува голям потенциал за нарастване на обемите в двустранната търговия, както и много възможности за реализиране на съвместни бъдещи проекти. Министър Караниколов, който е съпредседател на смесената комисия от българска страна и министърът, отговарящ за иновациите и технологичното развитие на Република Сърбия г-н Ненад Попович проведоха среща, на която обсъдиха разширяване на търговско – икономическите отношения между двете страни. Двамата се договориха за задълбочаване на регионалното сътрудничество в сферата на иновациите и дигитализацията, удвояване на стокообмена, както и за подпомагане на фирми от двете страни да излязат на трети пазари. Министър Попович посочи от своя страна, че България е партньор, с който сръбската страна иска да подобри сътрудничеството, особено в новите технологии и иновациите, както и между малките и средни предприятия. В края на заседанието на междуправителствената комисия двамата съпредседатели подписаха протокол, в който се идентифицират мерки за разширяване на сътрудничеството в редица области от взаимен интерес, като търговия и инвестиции, иновации, енергетика, туризъм, селско и горско стопанство, транспорт, информационни технологии и дигитализация, регионално развитие, трансгранично сътрудничество и други. Подписан бе и Меморандум между Изпълнителната агенция за малки и средни предприятия и Иновационния фонд на Република Сърбия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Министър Караниколов: Българският износ за Сърбия е нараснал с над 10%"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b8%d0%b7%d0%be%d0%b2%d0%b0-%d0%b2%d1%81%d0%b8%d1%87%d0%ba%d0%b8-%d0%b4%d1%8a%d1%80%d0%b6/", "text": "Евродепутатите призоваха ЕС да се присъедини към Истанбулската конвенция и всички държави членки да я ратифицират, за да се прекрати на насилието над жените. Резолюциятана Европейския парламент беше приета с 500 гласа „за“, срещу 91 гласа „против“ и 50 гласа „въздържал се“. Тя призовава Съвета на ЕС незабавно да приключи процеса на ратифициране на Конвенцията за превенция и борба с насилието над жени, също известна като Истанбулската конвенция. Също така се призовават седемте държави, които са я подписали, но още не са я ратифицирали – България, Чехия, Унгария, Литва, Латвия, Словакия и Обединеното кралство, да го направят без отлагане. Евродепутатите осъждат атаките и кампаниите срещу Конвенцията в някои страни, които са основани на умишлено неправилно тълкуване и невярно представяне на нейното съдържанието пред обществото, се казва в информацията, публикуваха от пресслужбата на ЕП. Депутатите изискват от Комисията да добави борбата срещу основаното на пола насилие като приоритет в следващата европейска стратегия за равенство между половете. Те също искат от Комисията да представи законодателен акт за справянето с всички форми на насилие, основано на пола – включително онлайн тормоз и кибернасилие – и призовават насилието срещу жените да бъде включено в каталога на деянията, признати от ЕС за престъпления.", "date": "2019.11.28", "title": " Европарламентът призова всички държави в ЕС да приемат Истанбулската конвенция"}
{"url": "https://trud.bg/%d0%b7%d0%b0%d1%89%d0%be-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0%d0%bc%d0%b5-40-%d1%82%d0%b8%d1%8f-%d1%81%d0%b8-%d1%80%d0%be/", "text": "Има много неизвестни в нашия живот, като част от тях са свързани с различни знаци и суеверия. Откъде идват те и защо хората сляпо следват тези заповеди не е ясно. Мнозина вярват, че  40-тата годишнина не трябва да се празнува. Причината е в поверие достигнало до нас още от древността. Тайните причини за тази забраната се разглеждат главно от представители на различни религии и езотерики. При картите Таро във всички случаи числото 40 означава смърт. И значението на 40-годишнината също се идентифицира с подобно значение. Представителите на църквата заемат различна позиция. В Библията ще намерите много събития, които по някакъв начин са свързани с числото 40, но те не носят отрицателни окраски. Да се отложи настъпването на старостта Ако прегледаме историческите биографични описания, ще намерим бележки, че в стари времена много рядко хората са живели до тази възраст, а онези, които успявали да надхвърлят 40-те се смятали за хора на преклонна възраст.  Следователно отхвърлянето на шумното честване на 40-тата годишнина просто означава желание да се отложи настъпването на старостта и, естествено, да се удължи нечий живот. Но ако мислите рационално, 40 години е времето, когато преосмисляме това, което сме преживели, така че душата, ни като че ли, преминава от едно състояние в друго. В този момент нашият ангел пазител ни напуска, давайки ни право да вървим самостоятелно по жизнения си път. Натрупали сме необходимия опит и сме постигнали съответната мъдрост, можем да издържаме на всички изненади и неприятности. Причините, които не са ни известни и не са напълно доказани, сочат, че празнувайки 40-тата си годишнина, ние разпространяваме нещастие. То е различни по своето значение и смисъл – ще се нараним, ще ни блъсне кола, любимия човек ще ни напусне завинаги. Но всичко това може да се случи във всеки друг момент от живота ни. Това за пореден път потвърждава факта, че предразсъдъците са много страшни, ако напълно контролират мислите ни. Опасна връзка със смъртта Общоприето е, че жените не могат да празнуват такава годишнина, тъй като ги заплашват сериозни отрицателни последици. Най-често тази възраст се смята за повратна в живота на дамите, тъй като настъпват известни промени в тялото им. През този период биоритмите му претърпяват сериозни катаклизми. Климаксът се приближава и нежната половина от човечеството все повече страда от лошо общо здравословно състояние, депресии, агресивно поведение, раздразнително състояние, увеличение на белите коси и появата на първите бръчки. За съжаление, не можем да се противопоставим на тези неприятни промени. Според народните поверия, ако жената отпразнува 40-годишния си юбилей с голямо и пищно празненство, съсипва тялото си със собствените си ръце и стимулира изчезването на цялата възможна жизнена енергия. Почти същите са поверията и за мъжете. Защо не може да празнуваш 40 години, когато се чувстваш силен и уверен? Според една от версиите, това ще бъде последната годишнина за мъжа. Никой няма да доживее до следващия си рожден ден, поради сериозно и внезапно заболяване. Няма научни доказателства за подобни суеверия. Но многобройните житейски ситуации, които мнозина приписват на прости съвпадения, доказват, че са верни. Чествайки 40-тия си рожден ден, човек освобождава своя небесен ангел в „свободно плуване“ и започва опасна връзка със смъртта. Църквата е против суеверията Авторитетните представители на Църквата казват, че страхът от 40-тата годишнина е обикновен човешки страх. Самото число 40 често се споменава във връзка със смъртта. Именно след този период се препоръчва да се посети гроба на починалия и да се направи панахида. Но църквата не вярва, че датата има изключително негативен ефект. Това суеверие е глупост, от която не бива да се страхуваме. Духовниците казват, че по тази логика дори 33-тата годишнина човек не бива да празнува. Защо тази цифра? Защото именно на тази възраст Христос умира. Но въпреки това този празник не обижда висшите сили и не е в състояние да донесе нещастия и страдания. Църквата счита всички предразсъдъци за голям грях, затова нека се наслаждаваме на всяка година, която Бог ни е подарил. Представителите на астрологията са убедени, че 40 години са черта, обещаваща кризисни моменти в човешкия живот. В този повратен момент Уран започва да разпространява влиянието си върху съдбата и живота. Най-често това заплашва с радикални промени и различни събития. Плавният и премерен живот ни отпуска и често не ценим това, което имаме. Според астролозите именно през този период ние попадаме под влиянието на Плутон. Планетата се отразява негативно върху нас и предполага: обща криза, опасна болест, раздяла с любимите си хора или развод, несъстоятелност. Четиридесетгодишни хора влизат в квадрат, наречен „от Нептун към Нептун“. Те променят житейските си принципи и това често напомня глупавото хвърляне от страна на друга. Ето защо представители на астрологията препоръчват празнуването на 40-годишнината в спокойна, уравновесена атмосфера. Те вярват, че това ще позволи кризата в тази епоха да приключи безопасно и без ексцесии. Съвременната наука също има своето мнение що се отнася до 40-тата годишнина. На тази възраст настъпват промени в съзнанието. Именно за това в миналото се е препоръчвало избягването на празника, за да върви по-гладко пътят на човек. Наскоро пък стана ясно, че развитието на човешкия мозък завършва именно на 40, а не както се смяташе до скоро – в детството. Формирането на префронталната кора завършва именно в този период. Това означава, че дотогава можем да придобиваме знания, които да използваме до края на живота си.", "date": "2019.11.28", "title": " Защо не трябва да празнуваме 40-тия си рожден ден"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d1%86%d0%b2%d0%b5%d1%82%d0%b5%d0%bb%d0%b8%d0%bd%d0%b0-%d0%bf%d0%b5%d0%bd%d0%ba%d0%be%d0%b2%d0%b0-%d0%bf%d1%80%d0%b5/", "text": "Куражът и поемането на лична отговорност са най-важните качества за един политик След местните избори в БСП отново ври и кипи, отново се искат оставки, а вътрешното самоизяждане в БСП продължава. За първите си 100 дни в Европарламента, за двойния стандарт при храните и какво очаква българските студенти в Обединеното кралство след Брекзит – по тези въпроси разговаряме с евродепутата от левицата Цветелина Пенкова. – Г-жо Пенкова, на пленум на БСП беше поискана оставката на Корнелия Нинова, в същото време председателят на предизборния щаб Кирил Добрев настоя ПЕС да вземат отношение по начина, по който бяха проведени изборите. Какво е вашето мнение и с какво усещане и впечатления сте от кампанията, в която и Вие се включихте активно?  – Добре е, че обединихте двете теми, защото ако не вземем предвид начина, по който бяха проведени тези избори и самата кампания, няма как да направим трезва оценка за резултатите. Решаването на който и да е проблем, започва от неговото признаване и даване на публичност. Орязването на партийните субсидии например, беше очевиден предизборен ход на управляващите, който имаше да цел да уязви най-голяма опозиционна сила – БСП. С официална декларация ПЕС определи това като заплаха за демократичните процеси в страната. ПЕС може да бъде този говорител и да дава гласност на тези проблеми. Много от процесите в страната ни започват едва тогава, когато за тях се чуе в Брюксел. Трябва обаче да сме наясно, това е основна наша задача, право и задължение – да упражняваме демократичното си право, без да допускаме вмешателство от когото и да е. Наша, неотложна работа, която трябва сами да свършим, е да изискваме адекватно, цивилизовано отношение към изборния процес, но уви, това, което наблюдавах лично по време на кампанията, беше твърде далеч от европейските стандарти за провеждане на избори. – Защо, какво е това, което видяхте в кампанията, и то Ви притесни?   – Видях желание за промяна, но в същото време, загрижени за работата и семействата си хора по места, които се оказваха подвластни на натиск и платен вот. Много е тъжно, защото колкото и да се опитваш да им вдъхнеш кураж, да се чувстват свободни, в един момент ти си тръгваш, а те остават там, при онези, от които зависи битието им. Манипулациите и натискът върху упражняване на личната воля са характерни за сегашния модел на правене на избори и управление на държавата. Не съм сигурна, че без тези манипулации, управляващите ще могат да се похвалят с „безапелационна победа“. Въобще може ли да говорим за победа след всички изнесени случаи на погазване на демокрацията? – Сергей Станишев поиска оставката на Корнелия Нинова заради резултатите от изборите. Как Ви се струва такова искане?  – В БСП всеки има право на свободно изразяване на мнение и позиция. Това всъщност е най-необоримото доказателство, че сме най-демократично функциониращата политическа формация. Критичният поглед и дискусията позволяват на младите хора в партията да придобият политически опит и увереност, да се убедят, че куражът и поемането на лична отговорност са най-важните качества за един политик. След броени дни в БСП започва пълен цикъл на отчет и избори. Определено всички в партията имаме нужда от откровен разговор. – Извинете, но как Вие – като млад човек, като европейски възпитаник, наблюдавате надцакването и нападките между ръководството на БСП и така наречената вътрешна опозиция? Отстрани нещата изглеждат дори комични, а пресмятането на бройките гласове, кметове и съветници си е направо като на кантара на пазара.  – Точно заради такива констатации смятам, че разговорът е необходим първо вътре в партията. Давам си сметка, че за хората извън партията, това съвсем не изглежда наред, но от друга страна за партийните членове не е изненада, по-скоро е обичайно явление. Всеки сам избира как да води диалог за партията – дали първо вътре в нея, или навън по медиите. И двата подхода имат своите аргументи, аз лично предпочитам първия. – Как хората биха могли да възприемат БСП като алтернатива на сегашното управление, след като вътрешното самоизяждане в столетната партия е стигнало дъното, то продължава от десетилетия и не му се вижда края?  – Мисля, че в сравнение с модела на еднолично и авторитарно управление на държавата в момента, мога да си позволя да кажа, че БСП е контрапункт и алтернатива. В БСП дискусиите винаги са били динамични, това е единственият начин да се определят точни и ясни цели и посока. Аз не се притеснявам от разгорещените дискусии, по-скоро бих била смутена от мълчанието или приемането на всяко решение с аплодисменти… – Поколенческите различия в БСП са огромни. Знаете ли, че доста от по-старите партийци смятат младите социалисти за обикновени кариеристчета? Случвало ли Ви се е да отговаряте на такива нападки?  – Политиката на подмладяване в БСП е започнала и продължава с пълна сила. Спазва се един основен принцип – приемственост между поколенията. Мисля, че младите разполагаме с енергия, ентусиазъм и професионализъм, които показваме и защитаваме. Това беше ясно заявено и доказано както от нашите кандидати на местните избори, така и по време на европейския вот. Разбира се, сблъсквала съм се с подобно мнение, че младите имат повече амбиция, отколкото качества. Това се случва и на мои връстници извън партията. Нищо ново под слънцето, както се казва. Единственият начин да се докажеш е простичък – с много работа. – Вашите първи сто дни в Европейския парламент изтичат, какво се случи през този период?   – „Инкубационният период“ изтече, знам, че оттук нататък всяко мое действие ще е все по-осветено, привличащо внимание и критики, подлагано на обсъждане. Нямаше спокоен и плавен старт. От самото начало този парламент се заяви като спорен, фрагментиран, поставящ много нови теми и проблеми за решаване. Радвам се, че има от кого да се уча, както тук на „Позитано“ 20, така и в Групата на социалистите и демократите в Брюксел. Вече успях да поставя важни, от моя гледна точка, въпроси в комисии, като: Как се изразходват европейските пари и защо сме автори на феномена да усвояваме европейски средства, а резултатите, уви, противно на тезите на управляващите, да не се виждат. Поставих проблема с двойния стандарт при храните и взех активна позиция по бъдещето на ЕС след Брекзит. – Въпросът за двойния стандарт при храните вълнува всички българи, особено след като чуха признание от представители на Стара Европа, че това не е далече от истината, че е така, а това наистина е обидно за нас.  – Този проблем е моя кауза. Преди дни бях на една среща с български производители на био храни в Брюксел. Ние сме ненадминати в производството на екологични продукти и имаме традиции и сериозен принос във внедряване на иновациите в тези отрасли. Жалко е, че няма разбиране и подкрепа от страна на правителството за поощряването им. Ще кажете, това няма пряка връзка с третирането ни като втора ръка потребители, но аз намирам зависимост между двете теми и каквото зависи от мен, няма да пестя сили и опит да помагам на производителите да достигат крайни клиенти, до най-доброто на пазара. Преди месец, на заседание на Комисията по вътрешен пазар и защита на потребителите, отбелязах, че това е крачка напред за премахването на двойните стандарти, но акцентът в законодателните инициативи трябва да е върху качеството на предлаганите продукти, а не върху вкусовите предпочитания на потребителите в отделните държави и региони. – Вие се срещнахте с преговарящия по Брекзит Мишел Барние, какво се случи на срещата, какви са перспективите за нашите съграждани при Брекзит със или без сделка?  – Присъствах на среща между депутати от ЕП и главния преговарящ по сделката за Брекзит Мишел Барние. Последствията за младите хора ще бъдат сериозни. Статутът на студентите от 27-те държави от ЕС, желаещи да учат в Обединеното кралство, както и евентуалното участие на Обединеното кралство в която и да е програма, приемник на „Еразъм+“ след изтичането на възможния преходен период, зависят от бъдещите отношения с Обединеното кралство. – Какво би означавало излизането на Великобритания без сделка?  – Това би означавало огромна несигурност – както от политическа, така и от социална и икономическа гледна точка. За жалост, на този етап европейските граждани на Острова остават безгласни в целия процес. Младите хора и от двете страни ще пострадат най-много. По ирония на съдбата това са хората от Обединеното кралство, които ясно се противопоставяха срещу Брекзит през последните три години. Позволете ми, като човек който е учил и работил там през последните 6 години, да подчертая факта, че Брекзит без сделка би имал катастрофално въздействие на някои аспекти на икономическото развитие, както и върху бъдещите студенти от ЕС, които ще бъдат смятани за „чужденци“ в една от най-старите европейски демокрации. – Това, което най-много интересува нашите студенти там, са таксите. Дайте малко разяснения.  – Сегашните студентски такси за европейски граждани ще бъдат не само неприложими, но и ще станат много по-високи и недостъпни. В същото време студентите от ЕС няма да отговарят на условията за съществуващите нисколихвени заеми, които понастоящем са добре установен модел за достъп до британската образователна система. Разбира се, всички тези ограничения биха имали отрицателно въздействие върху британския пазар на труда и европейската икономика като цяло. Имайки предвид всички тези неща, трябва да се запитаме дали наистина сме подготвени за това. Нашите настоящи решения не трябва да се превръщат в тежест за бъдещите поколения. – Нещата за Великобритания наистина стават сложни…  – Много сложни. За една нощ Обединеното кралство ще напусне единния пазар и митническия съюз – договорености, предназначени да подпомогнат търговията между страните от ЕС. Без сделка също означава незабавно напускане на институции на ЕС като Европейския съд и Европол, нейния правоприлагащ орган. Членството в десетки органи на ЕС, които ръководят правила за всичко – от лекарства до търговски марки, ще приключи. Ще отбележа нещо важно, в случай на излизане на Великобритания без сделка, се предвижда страните членки на ЕС, които са най-силно засегнати икономически от това, да получат възможност за финансиране от Европейския социален фонд. – Знаете ли нещо повече за това, бихте ли дали информация?  – Работих по преговорите за тези предложения като докладчик в сянка от страна на групата на социалистите и демократите. Постигнатият компромис беше, че до 30% от средствата във фонда за 2019 и 2020 г. ще бъдат отделени за страните, които изпитват сериозен спад в своята икономическа дейност (на стойност над EUR 750 милиона или 0,13% от БВП) заради създалата се несигурност при напускане без сделка. До 10% от тези загуби биха могли да бъдат покрити през Европейския социален фонд. Надявам се също така българското правителство да има ясни предварителни разчети, за това как различните сценарии биха се отразили на българската икономика и българските граждани. – Какво се случи на Срещата на високо равнище, организирана от Делегацията в Парламентарния комитет по стабилизиране и асоцииране ЕС-Сърбия, в която взехте участие?   – Всички са разочаровани от блокирането на Северна Македония и Албания и смятат, че това ще има силно негативен ефект върху европейските перспективи на всички западнобалкански държави. В Сърбия ветото се интерпретира като знак, че членството в ЕС не е гарантирано, дори да бъдат направени необходимите политически компромиси. Европейският парламент ясно подкрепя процеса на разширяване. В момента обаче Съюзът функционира в условия на несигурност, в условията на Брекзит. Надявам се, че догодина картината ще е по-ясна. – Наближава 8 декември, студентите и академичните перспективи на младите хора в ЕС е тема, към която не криете пристрастието си, как ще отбележите празника?  – Разбира се, че сме помислили. С много настроение в новооткрития ни Информационен център в Студентски град организираме среща на преподаватели и студенти, част от които бяха вече на гости в Брюксел. – Как върви работата Ви в този Информационен център в Студентски град, ще откриете ли такива центрове и в страната?  – Работим много интензивно, срещнахме се с ръководствата на Българския фармацевтичен съюз и на Българската асоциация на циментовата индустрия, със студентски организации, с младежки формации и др. Ежедневно нови млади хора идват, за да учат и да се разтоварват в Центъра, който превърнахме в зона за споделяне. Предстои и откриването на още два информационни центъра в Силистра и Велико Търново.", "date": "2019.11.28", "title": " Евродепутатът Цветелина Пенкова пред „Труд“: Мълчанието в БСП би било по-страшно, отколкото горещите спорове"}
{"url": "https://trud.bg/%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%bd%d0%b0%d0%bf%d1%80%d0%b0%d0%b2%d0%b8-%d0%b3%d0%b0%d1%84-%d0%bd%d0%be-%d0%ba%d0%b0%d0%ba%d1%8a%d0%b2-%d1%82%d0%be%d1%87%d0%bd/", "text": "Президентът на Северна Македония избра да отиде в Белград, където да търси подкрепа за европейската интеграция на страната си, вместо при съседите, които вече са в ЕС Шест месеца и десетина дни от встъпването си в длъжност като държавен глава на Северна Македония, президентът Стево Пендаровски направи гаф. Или поне така мислят неговите противници вътре в страната, а и не само те. Палитрата на недоволните край Вардар е доста широка, стигна се дори дотам, някои да искат той преждевременно да напусне поста си, който зае на 12 май тази година. Според други Пендаровски е „изгорял“ твърде рано в стремежа си да се покаже и докаже като президент на всички граждани на Северна Македония, който не се страхува да назовава проблемите с истинските им имена и който иска да гради приятелства, а не да руши мостове. С една дума, той иска да бъде всичко, което не беше неговият предшественик с два мандата като държавен глава проф. Георге Иванов. На форум за перспективата на младите хора от Западните Балкани, проведен в Нови Сад, Пендаровски, очертавайки изселничеството като една от големите болести на днешното време, особено сред младите хора, се изпусна да каже, че и той би поискал да избяга в чужбина, ако в момента не е президент на своята страна. Изнесена пред скоби и извън контекста, тази фраза наистина звучи не на мястото си в устата на иначе претенциозния и внимателен в изказа си Пендаровски. Но бихме могли да приемем, че може да е потърсил някакъв ефектен словесен образ, с който да спечели вниманието на разноцветната младежка аудитория. Ако не бил президент, и той щял да поиска да си потърся късмета в чужбина… И кампанията срещу него започна. Още дори не се беше върнал от Нови Сад, когато близките до опозицията медии го „захапаха“ и ето, не го пускат вече горе-долу седмица. Въпреки че той още в понеделник намери начин на публична проява – среща с ръководството на синдикатите в Северна Македония, да обясни какво е искал да каже и да поднесе извинението си. И то е точно в тази посока, за която малко по-горе споменах: беда е, че младите хора от страната бягат да търсят бъдещето си извън нея, но те не са виновни за този избор. Виновни са всички премиери, които от обявяването на независимостта на държавата през септември 1991 г. до днес, са били начело на изпълнителната власт. Виновни са политиците от всички бои и етноси, виновна е цялата политическа класа. Още по-голяма е тази вина заради факта, че и до днес не се знае точният брой както на хората, които са напуснали страната, така и на онези, които са останали в нея. Според Пендаровски, най-малко половин милион са имигрантите от Северна Македония от времето на разпада на Югославия до днес. На фона на цифрата от около два милиона жители от последното, но засега единствено преброяване през есента на 2002 г., това прави една четвърт от общия брой от населението да са навън, и три четвърти – вътре. Картината наистина не е радостна за един държавник. Но гафът е налице. И Пендаровски ще си плати за това, макар че не виждам основания за негово притеснение от местен „импийчмънт“. Но думата е за друго. Преди да отиде в Нови Сад на младежкия форум, той направи официално посещение в Белград по покана на колегата си Александър Вучич. Пълна хармония и разбирателство, демонстрация на близост, никакви спорни въпроси, олицетворени в поведението на Вучич и Пендаровски. И понеже от многобройните срещи на президента на Северна Македония в сръбската столица не излезе нищо конкретно за двустранните отношения, освен дето течеше мед и масло, медиите се фокусираха на думите на Вучич към госта, когато на пресконференцията след разговорите им Пендаровски започнал да слага слушалките на ушите си, за да слуша превода, а Вучич шеговито-приятелски му казал пред всички: „Ама защо ти е превод, ти всичко разбираш“. Естествено, че разбира, но нали протоколът го изисква. Да не мислите, че нашите политици, които отиват в Скопие, или поне повечето от тях, имат нужда от превод в диалозите си с домакините. Но преводачите винаги са там с оправданието, че протоколът, този диктатор на поведението и реда, повелява така.  Но това е в рамките на шеговития тон, налаган от Вучич пред своите гости. Не знам дали обаче външният министър Ивица Дачич е успял да повтори „номера“ си да изпее нещо пред Пендаровски – я „Биляна платно белеше“, я „Хей, славяни“, химнът на някогашна Югославия. Както пя пред Путин, пред Ердоган и Макрон, а може би и пред други. Големият въпрос за мен е защо Пендаровски избра Белград като втора дестинация на своите посещения при съседите. Още през септември той заяви, че до Нова година няма да може да ходи никъде наоколо, защото програмата му е натъпкана с визити във важни европейски и световни столици. Това малко ни разочарова, защото имаше слух, че през септември може да дойде в София. Това пък лично ме окуражи по неформални пътища да го поканя да гостува в Лекторията „Македония“, която водя в Македонския научен институт. За доста хора от българската дипломация стоеше въпросът в коя от съседните на Северна Македония държави Пендаровски ще отиде най-напред. Отговорът на този въпрос щял да определи приоритетите в неговата скала за развитие на добросъседството, та в Тирана, Белград, Атина, Прищина и София да си правят сметката. Скоро стана ясно обаче, че първоначалната идея за отказ от визити при комшиите до Нова година е претърпяла промяна. Пендаровски избра Тирана за своя първа дестинация, където заедно с домакина си Илир Мета дадоха да се разбере, че каквито и регионални инициативи да се явяват на политическия терен, евроинтеграцията си остава без алтернатива и за Тирана, и за Скопие. Намерихме оправдание за Тирана като първи избор в това, че в Северна Македония има голям етнически албански корпус, който играе важна роля в страната, дори иска да получи статута на държавотворен народ наравно с македонците. На Скопие предстои да влиза в НАТО, а Албания е член на Алианса, на всичко отгоре двете страни вървят заедно в усилията си да получат дата за начало на преговори за членство в ЕС. Премиерът Еди Рама е един от тримата заедно с Вучич и Заев, който сложи началото на инициативата, станала иронично-популярна като „Малкият Шенген“ за активно регионално сътрудничество като предмостие на истинското европейско членство. Та, Пендаровски трябваше да „сондира“ своя колега Мета, който май не се долюбва много с Рама, как той гледа на тази идея и няма ли тя да попречи на Северна Македония по пътя u към Брюксел. Приемливи аргументи, какво повече да се каже. После Пендаровски се видя някъде по света с гръцкия си колега и така, без да лети за Атина, отметна и Гърция. И оттук нататък, мисля си, заиграха старите синдроми от времето на Югославия. От трите възможности – Косово, Сърбия и България, Пендаровски избра да отиде на официална визита и да се види с Вучич в Белград. Ама било на път за Нови Сад, където Пендаровски изрече онази фраза, за която стана дума по-горе. Официално посещение с всички протоколни салтанати, с програма от срещи с най-видните хора в държавата, с вербални заклинания колко е спокойно и перспективно в двустранните отношения не се прави хей така, пътьом. Пъпът ли им е хвърлен там, някакъв неосъзнат или осъзнат, но непреодолим копнеж по старите юговремена ли ги води, не знам, но ми се струва, че иначе прагматичният Пендаровски този път сбърка. Ако наистина той като президент на Северна Македония е искрен в евроатлантическата ориентация на страната си, а аз вярвам, че е така, защо не дойде в София да получи подкрепа и за НАТО, и за Европейския съюз от страна, която е активен член и на двете организации? И да даде знак, че подкрепя линията на поведение на своя премиер Зоран Заев за сближение с България, започнала с подписването на Договора от 1 август 2017 г. И да благодари за досегашната подкрепа, която сме оказвали като държава и народ на Република Македония в най-критичните моменти от нейната борба за новата u държавност. Така се прави, приятелю Стево. И може би, за да амортизира до известна степен това свое предпочитание, някъде каза, че предстоят срещи с Хашим Тачи от Косово и с Румен Радев от София. Добре, че все пак не ни забрави.", "date": "2019.11.28", "title": " Пендаровски направи гаф, но какъв точно?\t"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d1%81%d0%b0%d1%89-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%89%d0%b5-%d0%bf%d0%bb%d0%b0%d1%89%d0%b0%d1%82-%d1%80/", "text": "НАТО одобри нова формула за изчисляване на вноските в общия бюджет на Алианса, съгласно която САЩ ще намалят своя дял, докато този на Германия ще се увеличи. Това обяви генералният секретар на организацията Йенс Столтенберг след срещата си в Париж с държавния глава на Франция Еманюел Макрон. Администрацията на президента Доналд Тръмп обяви стъпки за намаляване на приноса си към колективния бюджет на НАТО. Досега САЩ осигуряват около 22% от прякото финансиране на НАТО, което покрива по-специално разходите за поддръжка на централите. „Вярно е, че се съгласихме с новата формула за разпределението на тези разходи (към общия бюджет), САЩ ще плащат по-малко, Федерална република Германия ще плаща повече, т.е. сега САЩ и Германия ще плащат равни вноски, почти 16% от бюджета на НАТО. Останалото ще бъде разпределено между другите съюзници“, поясни Столтенберг на пресконференцията в Париж.", "date": "2019.11.28", "title": " Столтенберг: САЩ и Германия ще плащат равни вноски в НАТО"}
{"url": "https://trud.bg/%d0%b4%d0%b4%d1%81-%d0%bf%d1%80%d0%b8-%d0%be%d0%bd%d0%bb%d0%b0%d0%b9%d0%bd-%d0%bf%d1%80%d0%be%d0%b4%d0%b0%d0%b6%d0%b1%d0%b8-%d0%b7%d0%b0-%d0%ba%d0%bb%d0%b8%d0%b5%d0%bd%d1%82%d0%b8-%d0%b2-%d1%80%d1%83/", "text": "Димитрина Захаринова е управляващ съдружник в одиторско дружество “Захаринова Нексиа” ООД ( ). Дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната агенция за приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. Много български онлайн търговци разширяват дейността си като продават и в други страни от ЕС. Затова в рубриката на “Труд” “Данъчна консултация” представяме позицията на НАП за това какви условия трябва да бъдат изпълнени при дистанционните продажби. Юридическо лице осъществява онлайн търговия със стоки на територията на страната. За продажбите се начисляват 20% ДДС и се издават касови бонове за всички сделки, плащани в брой. Пратките се предават на куриерска фирма, която след предаване на пратките и плащане от страна на клиента превежда сумите от наложените платежи по банков път по сметка на дружеството. От куриера ежемесечно се получава справка за товарителници, изпратени пратки и сума. Дружеството има онлайн сайт и на румънски език и започва да извършва доставка на стоки към данъчно незадължени лица в Румъния. За тези доставки се издават касови бонове с 20% ДДС. Плащанията от румънските клиенти се получават от куриерското дружество, доставило пратките, по новосъздадена сметка в myPOS, като от тази сметка електронните пари постъпват по банковата сметка на дружеството. При изпращане на поръчката в пратката се слага касов бон в лева, като дължимата сума платима на куриера е в румънски леи, които се преизчисляват по курса на деня. Поставени са следните въпроси: 1. В случай, че транспортът на стоките (куриерската услуга) във връзка с онлайн доставките е за сметка на физическите лица – клиенти в  Румъния, може ли тази доставка да се определи като дистанционна продажба на стоки? 2. В случай, че доставките се определят като дистанционни продажби на стоки и дружеството се регистрира за целите на данъка върху добавената стойност (ДДС) в Румъния, какви документи следва да представи пред данъчната администрация в България, за да начислява ДДС във връзка с извършваните продажби към данъчно незадължените лица там? Трябва ли фирмата да уведоми администрацията, че започва да извършва дистанционни продажби на стоки с място на изпълнение на територията на Румъния? 3. За доставките към румънските клиенти с начислен ДДС със ставка 20% следва ли същите да се отчитат в отделна група на касовия апарат? По първи въпрос: По смисъла на чл.14, ал.1 от Закона за ДДС, дистанционна продажба е доставката на стоки, за която са налице едновременно следните условия:  – стоките се изпращат или транспортират от или за сметка на доставчика от територията на държава членка, различна от тази, в която транспортът приключва; – доставчикът на стоките е регистриран за целите на ДДС в държава членка, различна от тази, в която транспортът приключва; – получател по доставката е лице, което не е задължено да начисли ДДС при вътреобщностно придобиване на стоката в държавата членка, където транспортът приключва; – стоките не са нови превозни средства, или не се монтират и/или инсталират от или за сметка на доставчика, или не са предмет на специален ред за облагане на маржа на цената за стоки втора употреба, произведения на изкуството, предмети за колекции и антикварни предмети. Въз основа на изложеното по-горе, и посоченото в запитването, в случаите, в които стоките се изпращат или транспортират от доставчика, независимо, че транспортът на същите е за сметка на клиента, е изпълнено условието на чл.14, ал.1, т.1 от ЗДДС. При кумулативното изпълнени и на останалите условия по чл.14, ал.1 от същия закон, в конкретния случай ще е налице дистанционна продажба на стоки от юридическото лице към клиентите – данъчно незадължени лица в Румъния. По втори въпрос: Според чл.20, ал.1 от Закона за ДДС, мястото на изпълнение на доставка на стоки при условията на дистанционна продажба по чл.14 от същия закон е на територията на държавата членка, където транспортът приключва, когато са налице едновременно следните условия: – доставчикът е регистрирано по ЗДДС лице на основание, различно от това за регистрация за вътреобщностно придобиване; – извършените от същото лице доставки при условията на дистанционна продажба за държава членка надвишават за текущата календарна година или са надвишили за предходната календарна година сумата, определена в законодателството на тази държава членка; – стоките се изпращат или транспортират от или за сметка на доставчика от територията на страната. Видно от изложеното по-горе е, че само при кумулативното изпълнение на визираните три условия, ще се счита, че мястото на изпълнение на извършваните доставки на стоки при условията на дистанционни продажби ще е територията на държавата членка, където приключва транспортът на същите. В случай, че извършените от лицето доставки при условията на дистанционни продажби за съответната държава членка не надвишават за текущата календарна година или не са надвишили за предходната календарна година сумата, определена в законодателството на тази държава членка, мястото на изпълнение на същите доставки при условията на дистанционни продажби по смисъла на чл.14, ал.1 от закона е на територията на страната. Изключение се допуска само в случаите, когато доставчикът е уведомил териториалната дирекция по месторегистрацията си, че желае мястото на изпълнение да е на територията на другата държава членка, където транспортът на стоките приключва и е регистрирано лице за целите на ДДС в тази друга държава членка. В Закона за ДДС и в Правилника за неговото прилагане не са предвидени изрично видовете документи, които съответното лице следва да представи при уведомяване на компетентната териториална дирекция на НАП в случаите на чл.20, ал.5 от ЗДДС. За целите на регистрацията за дистанционни продажби на територията на друга държава членка, в частност – територията на Румъния, грябва да се запознаете със законодателството на тази държава членка в областта на данъка върху добавената стойност. По трети въпрос: Разпоредбата на чл.118, ал.1 от Закона за ДДС задължава всяко регистрирано и нерегистрирано по закона лице да регистрира и отчита извършените от него доставки/ продажби в търговски обект чрез издаване на фискална касова бележка от фискално устройство (фискален бон) или чрез издаване на касова бележка от интегрирана автоматизирана система за управление на търговската дейност (системен бон). Редът и начинът за издаване на фискални касови бележки и за установяване на дистанционна връзка с НАП са определени с Наредба №Н-18 на Министерство на финансите от 13.12.2006 г. за регистриране и отчитане на продажби в търговските обекти чрез фискални устройства. В чл.3, ал.1 от Наредба №Н-18 е указано, че всяко лице е длъжно да регистрира и отчита извършваните от него продажби на стоки или услуги във или от търговски обект чрез издаване на фискална касова бележка от ФУ или касова бележка от ИАСУТД, освен когато плащането се извършва чрез внасяне на пари в наличност по платежна сметка, кредитен превод, директен дебит или наличен паричен превод, извършен чрез доставчик на платежна услуга по смисъла на Закона за платежните услуги и платежните системи, или чрез пощенски паричен превод, извършен чрез лицензиран пощенски оператор за извършване на пощенски парични преводи по смисъла на Закона за пощенските услуги. На основание чл.27, ал.1 от Наредба №Н-18, лицата по чл.3 от същата наредба, с изключение на случаите, когато извършват дейност по чл.28, са длъжни да регистрират всяка продажба на стока или услуга, продажбите на които се облагат с 20% ДДС в Група “Б” на фискалното устройство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " ДДС при онлайн продажби за клиенти в Румъния"}
{"url": "https://trud.bg/%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d0%b8-%d0%bd%d0%b0%d0%bf%d0%b0%d0%b4%d0%b0%d1%82-%d1%8f%d0%b7%d0%be%d0%b2%d0%b8%d1%80-%d0%be%d0%b3%d0%be%d1%81%d1%82%d0%b0-%d0%b2-%d0%bd/", "text": "Инспекторите от ИАРА, съвместно с полицейските управления в Монтана и Берковица, засилиха проверките за незаконен улов на риба в региона в навечерието на Никулден. В резултат на завишения контрол вчера на язовир „Огоста“ над Монтана бяха сгащени бракониери, които практикували забранен риболов, обясниха от Агенцията. Нарушителите успели да избягат с мощна моторна лодка, но оставили неприбран улова, в така наречените „хрилни мрежи“, състоящ се от десетки килограми предимно от бяла риба и платика, който бил върнат отново във водоема. В момента се издирва собственикът на моторницата, който е стар познайник на контролните органи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Бракониери нападат язовир „Огоста“ в навечерието на Никулден"}
{"url": "https://trud.bg/%d0%b3%d0%b0%d1%81%d1%82%d1%80%d0%be%d0%bb%d1%8c%d0%be%d1%80-%d0%be%d1%82-%d0%bd%d0%b5%d1%81%d0%b5%d0%b1%d1%8a%d1%80-%d0%be%d1%82%d0%ba%d1%80%d0%b0%d0%b4%d0%bd%d0%b0-%d0%b7%d0%bb%d0%b0%d1%82%d0%bd/", "text": "19-годишен младеж от Несебър бе задържан за кражба на златни бижута, извършена от частен дом в ромския кв.“Надежда“ в Сливен, съобщиха от полицията. Жалба за престъпленито е подадена на 25 ноември от потърпевшата собственичка – жена на 46 години. Тя съобщила, че от къщата й е изчезнал несесер, в който съхранявала личните си документи, 2 златни синджира с тегло 16 грама и златни пръстени с тегло около 7 грама. След незабавни издирвателни действия, служителите от кварталния участък разкрили и задържали извършителя. Част от откраднатите вещи били в него и той ги предал. Повечето златни накити били намерени в заложни къщи в Сливен и Ямбол. Води се досъдебно производство.", "date": "2019.11.28", "title": " Гастрольор от Несебър открадна златни накити от ромския квартал в Сливен"}
{"url": "https://trud.bg/%d0%bd%d0%be%d0%b2%d0%b8-%d0%bd%d0%b0%d1%87%d0%b8%d0%bd%d0%b8-%d0%bd%d0%b0-%d0%b8%d0%b7%d1%87%d0%b8%d1%81%d0%bb%d1%8f%d0%b2%d0%b0%d0%bd%d0%b5-%d0%bd%d0%b0-%d1%82%d0%b0%d0%ba%d1%81%d0%b0/", "text": "Скоростта на градския транспорт ще се вдигне до 26 км/ч, проучват възможността и за придвижване и по въздух Предвижда се граждани да разпределят общински средства С над 380 мерки подобряват София за следващите 30 г. Проектът „Визия за София“ ще внесе в Столичната община три пакета с общо 384 мерки за развитие на столицата до 2050 г. Това е заключителният етап двегодишната работа по събиране на хиляди данни за проекта, чиято цел е да предложи конкретни насоки за дългосрочното развитие на града. Ръководителят на проекта Любо Георгиев съобщи, че екипът ще внесе три пакета в столичния общински съвет. Първият е за трансформацията на общинското предприятие „Софпроект“ в звено в общината, което да продължи работата на „Визия за София“. Във втория пакет са 24 дългосрочни цели. В третия пакет ще бъдат описани 384-те мерки, които се очаква да бъдат гласувани в началото на следващата година. Голяма част от тях са предвидени за 5 г. напред. Сред планираните мерки са такива в насока градския транспорт да стане по-бърз екологичен и удобен. „Визия за София“ ще постави като задача на Столичната община средната скорост на придвижване да се вдигне до 26 км/ч през следващите няколко години. Сега средната скорост е 21 км/ч, и то с метрото, а в пиковите часове е 5 км/ч. Ще се осигурят повече превозни средства по линиите, повече обособени трасета на масовия транспорт. Автобусите ще бъдат пускани с приоритет на кръстовища, а разписанията им ще бъдат адаптивни и синхронизирани за да се намалят интервалите между тях, повече ЖП гари и спирки в града. Ще се изследват иновативни възможности като внедряване на въздушен транспорт. Въздушното придвижване на хора в града би допринесло за подобряването на наземния трафик, но изисква изследване както на технологията. „Визия за София“ ще предложи включването на гражданите в управлението на дейностите на общинския бюджет и въвеждането на регистър, който да показва всяка година къде какво се инвестира и какъв е ефектът от него. Според арх. Георгиев може например 5% от бюджета да отиват за реализиране на идеи на граждани.Ще бъде предложено кварталите да имат свои бюджети и хората сами да дават идеи и да избират например коя градинка или улица да се поправи с приоритет. Предлага се и софиянци да могат да изразят чрез приложение в телефона си позицията си по актуални проблеми на градската среда. Срещу презастрояването се предлага Столичната община да насочи инвестиционния интерес към обновяване на изоставени територии като бивши военни поделения и производствени обекти. Планира се нов механизъм за формиране на цената за даване на разрешенията за строеж, така че тя да е различна за различните райони на града. Препоръчва се ново звено в общината да контролира и модерира общинските проекти. „Визия за София“ ще предложи на градската управа такса смет да не се изчислява по квадратурата на жилището, както е сега, а по реалното количество отпадъци, които произвежда едно домакинство. „Анонимността на отпадъците пречи да се разбере кой къде колко изхвърля“, посочи Георгиев. Той даде като успешен пилотен проект обособяването на три жилищни блока в кв. „Надежда“, които имат свои контейнери с ключ. Там няма разхвърляни боклуци, а разделното събиране се е увеличило значително. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Нови начини на изчисляване на такса „Смет“ и строителните разрешителни в София"}
{"url": "https://trud.bg/%d0%bb%d0%b5%d0%b3%d0%b8%d1%8f-%d0%bf%d1%80%d0%b8%d0%b5-%d1%81%d1%82%d0%be%d0%b8%d1%87%d0%ba%d0%be%d0%b2-%d0%ba%d0%b0%d1%82%d0%be-%d1%81%d0%b2%d0%be%d0%b9/", "text": "ВАРШАВА – Христо Стоичков е свикнал да бъде посрещан като футболен бог по света, но наистина остана впечатлен от Полша. Местният гранд „Легия“ прие Камата и неговата „Златна топка“ като свои на модерния си стадион. Именно там за първи път Стоичков представи своята биография „Историята“ на чужд език.  Още от паркинга служители на „Легия“ започнаха да се здрависват с кавалера на най-ценния индивидуален приз във футбола. Първата спирка бе на самия терен. Шефът на школата Яцек Зиелински връчи фланелка на отбора на Стоичков. И му пропомни история от преди 20 години. Бившият полски национал лично бил ангажиран да пази българската мегазвезда при гостуването ни в квалификация за Евро 2000. Нашите загубиха двубоя, който се игра именно на стадион на „Легия“.  „Нямам добър спомен от този мач, затова предпочитам да се сещам за двубоите на ЦСКА срещу „Рух“ (Хожув) в КЕШ – отвърна с усмивка Стоичков. – Впечатлен съм какво е направил клубът с арената си. Тя е прекрасен пример за България.“  Визитата на Стоичков продължи с едночасова пресконференция и още точно 200 минути индивидуални интервюта с различни медии. Дори в Полша отчетоха, че никоя световна звезда не е показвала такова огромно уважение към журналистите. Предния ден Стоичков даде 15 интервюта в продължение на шест часа.  Фенклубът на „Барселона“ във Варшава се оказа един от най-дейните в цяла Европа сред симпатизиращите на каталунците. Там вече беше страшно. Във ВИП зоната на стадиона дойдоха стотици, а впечатление правеше, че повечето са с фланелки именно на Стоичков от 90-те години. В продължение на два часа Камата разказваше истории за „дриймтима“ и позволи на всеки да се снима със „Златната топка“, да получи книга и автограф.  Последва нова среща с полски привърженици, които бяха заплатили специални куверти, за да видят на живо най-голямата българска футболна звезда. Уважението във Варшава наистина беше от екстракласа. Вечерта завърши с вечеря на четири очи с бизнесмена Дариуш Миодуски, собственик на „Легия“.  „Двата дни в Полша бяха истинска радост за мен, вече съм разписал над 50 000 книги на моята „История“, коментира Стоичков на тръгване за Букурещ. Там той ще е водещият анализатор на екипа на „Унивижън“ за жребия за Евро 2020.  А „Историята“ продължава своя тур. Най-продаваната книга в последната година ще има още една спирка през 2019-а – на 17 декември в Габрово. А след международните визити в Лондон, Чикаго, Торонто и Варшава предстои галаспектакъл в Барселона през пролетта.", "date": "2019.11.28", "title": " „Легия“ прие Стоичков като свой"}
{"url": "https://trud.bg/%d0%b4%d0%b5%d1%82%d0%b5-%d0%bf%d0%be%d1%87%d0%b8%d0%bd%d0%b0-%d0%be%d1%82-%d0%b4%d0%b8%d1%84%d1%82%d0%b5%d1%80%d0%b8%d1%8f-%d0%b2-%d0%b3%d1%8a%d1%80%d1%86%d0%b8%d1%8f/", "text": "Неочакваната смърт на 8-годишно момче от инфекциозната болест „дифтерия“ предизвика голям трус в здравната система на Гърция. Смъртният случай е регистриран в детската болница „Света София“, където лекари положиха свръхчовешки усилия да спасят детето. Починалото дете е със лек синдром на Даун. Прието е в болница на 22 ноември с остър ларингит. Той е един от основните симптоми на дифтерия. Детето е било с непълна ваксинация срещу болестта. Направена е една доза, вместо задължителните две до 5-годишна възраст. Смъртта на злощастното дете предизвика безпокойство сред здравните работници, които са били в контакт с него, опасявайки се от мини-огнище на дифтерия. Всички те са ваксинирани и приемат превантивни антибиотици. Всички са притеснени. Това е забравена, но много опасна болест. Пробата за потвърждаване на диагнозата ще бъде изпратена в чужбина. Дифтерията е заболяване на дихателните пътища, при което ако не се вземат спешни мерки, се стига до задушаване и фатален край. Дифтерия за първи път от 30 години в Европа беше регистрирана през 2015 година в Испания. Детето е било спасено с препарат с изтекъл срок, който бил предложен от Франция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Дете почина от дифтерия в Гърция"}
{"url": "https://trud.bg/%d0%b3%d0%bb-%d0%ba%d0%be%d0%bc%d0%b8%d1%81%d0%b0%d1%80-%d1%81%d0%b2%d0%b5%d1%82%d0%bb%d0%b0%d0%bd-%d0%ba%d0%b8%d1%87%d0%b8%d0%ba%d0%be%d0%b2-%d0%b7%d0%b0-%d0%ba%d0%b0%d1%82%d0%b0%d1%81%d1%82%d1%80/", "text": "Става дума за инцидент с микробус на Северномакедонска територия, близо до град Куманово, в който е имало 26 лица. Потвърдено е, че повечето са от Пакистан. Имали са документи в тях. Това каза гл. комисар Светлан Кичиков на извънреден брифинг   с българска регистрация в Северна Македония. Николов обясни, че става въпрос за трафик от България през Република Северна Македония. „Номерата са регистрирани в България от македонски гражданин. В момента въпросното лице, което е закупило този лек автомобил от България, продължава да пътува. Има повторно направена регистрация на автомобила и последно е бил в България октомври месец тази година“, заяви Светлан Кичиков. Той допълни, че лицето, което е управлявало превозното средство, е македонски гражданин и в момента се издирва. „Няма български лица, които да са замесени в този случай“, поясни комисар Кичиков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Гл. комисар Светлан Кичиков за катастрофата в Куманово: Няма замесени българи, шофьорът се издирва"}
{"url": "https://trud.bg/%d0%b5%d1%82%d1%8a%d1%80-%d0%be%d0%b1%d1%8f%d0%b2%d0%b8-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d0%bf%d0%be%d0%b1%d0%be%d0%b9%d0%bd%d0%b8%d1%86%d0%b8%d1%82/", "text": "Ръководството на “Етър” взе решение какви санкции да наложи на побойниците Тодор Колев и Иван Стоянов. Помощник-треньорът и опитния футболист се сбига на тренировка във вторник. Двамата си разменили серия от удари, а бившият играч на ЦСКА и „Сливен“ пострадал по-сериозно. “Помощник-треньорът Тодор Колев е временно отстранен от поста си до следващо решение, а на Иван Стоянов ръководството на клуба наложи финансова санкция”, съобщи председателят на Управителния съвет на “Етър” и зам.-кмет на Велико Търново проф. Георги Камарашев.", "date": "2019.11.28", "title": " „Етър“ обяви наказанията на побойниците в тима"}
{"url": "https://trud.bg/%d0%b5%d0%bf-%d0%be%d0%b1%d1%8f%d0%b2%d0%b8-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b0-%d1%81%d0%b8%d1%82%d1%83%d0%b0%d1%86%d0%b8%d1%8f-%d1%81-%d0%ba%d0%bb%d0%b8%d0%bc%d0%b0%d1%82/", "text": "ЕС трябва да се ангажира с нулеви нетни емисии на парникови газове до 2050 г. на Конференцията на ООН по изменението на климата, обяви Европейският парламент. В навечерието на Конференцията на ООН по изменението на климата (COP25) в Мадрид, от 2 до 13 декември, ЕП одобри резолюция, която обявява извънредна ситуация в областта на климата и околната среда в Европа и в света. Те също искат Комисията да гарантира, че всякакви законодателни и бюджетни предложения напълно съответстват с целта за ограничаването на глобалното затопляне под 1.5°C, съобщиха от пресслужбата на ЕП. В отделна резолюция, Парламентът призовава ЕС да представи своята стратегия за достигане на климатична неутралност пред Конвенцията на ООН по изменение на климата възможно най-скоро и най-късно до 2050 г. Евродепутатите призовават новия председател на Европейската комисия Урсула фон дер Лайен да включи цел от 55% за намаление на парниковите газове до 2030 г. в Европейския зелен курс. Страните на ЕС трябва поне да удвоят своя внос към Зеления фонд за климата, заявява още Европарламентът. Държавите членки на ЕС са най-големите доставчици на публично финансиране за климата и бюджетът на ЕС трябва да съответства напълно на международните му ангажименти. Те също отбелязват, че обещанията на развитите държави не достигат колективната цел от 100 млрд. долара годишно след 2020 г. В заключение, ЕП настоятелно призовавава държавите членки на ЕС да спрат поетапно директните и индиректните субсидии за изкопаеми горива до 2020 г.", "date": "2019.11.28", "title": " ЕП обяви извънредна ситуация с климата"}
{"url": "https://trud.bg/%d0%b3%d0%bb-%d0%ba%d0%be%d0%bc%d0%b8%d1%81%d0%b0%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%b7%d0%b0-%d0%bf%d0%be%d0%b6%d0%b0%d1%80%d0%b0-%d0%b2-2/", "text": "Аз не бих коментирал случай, при който има образувано досъдебно производство. Добрата новина е тази, че не се потвърждава за взрив на кислородна бутилка. Първото съобщение, което дойде при нас беше за гръмнала кислородна бутилка. Това каза директорът на ГД „Пожарна безопасност и защита на населението“ гл. комисар Николай Николов пред журналисти  . „Очаквахме десетки, да не кажа стотици жертви. Гръмнала е някаква запалима смес, дали в резултата на непълно горене не е ясно“, заяви Николов. Той допълни, че експертите ще кажат категорично. По думите му когато завърши аутопсията на телата ще могат да се дадат отговори на тези въпроси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Гл. комисар Николай Николов за пожара в „Пирогов“: Очаквахме десетки, да не кажа стотици жертви\t"}
{"url": "https://trud.bg/%d0%ba%d1%80%d1%8a%d0%b3%d1%8a%d1%82-%d0%b7%d0%b0%d0%bf%d0%be%d1%87%d0%b2%d0%b0-%d1%81-%d0%bc%d0%b8%d0%bd%d1%83%d1%82%d0%b0-%d0%bc%d1%8a%d0%bb%d1%87%d0%b0%d0%bd%d0%b8%d0%b5-%d0%b2-%d0%bf%d0%b0%d0%bc/", "text": "Поредният кръг от родния професионален футбол в Първа и Втора лига ще започне с минута мълчание. Тя ще бъде посветена на Стефан Данаилов. Това решение взе БФС, след като любимият на поколения актьор почина в сряда на 76-годишна възраст след продължително боледуване. „Ръководството на Българския футболен съюз изказва искрените си съболезнования към близките и приятелите на великия българин. Поклон пред паметта му!“, се казва в съобщение на футболния съюз.  Данаилов бе един от видните привърженици на ЦСКА. Ламбо, както бе наричан от фенове и близки, бе сред редицата отличени знатни привърженици на „червените“ по време на юбилея на клуба през май месец 2018 година.  Погребението на Данаилов ще бъде на 2 декември от 11 часа във фоайето на Народния театър „Иван Вазов“.", "date": "2019.11.28", "title": " Кръгът започва с минута мълчание в памет на Стефан Данаилов"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%82%d0%b2%d1%8a%d1%80%d0%b4%d0%be-%d1%81%d1%82%d0%be%d0%b8-%d0%b7%d0%b0%d0%b4-%d0%b4%d1%83%d0%bc%d0%b8%d1%82%d0%b5-%d1%81%d0%b8-%d1%87%d0%b5-%d0%bd%d0%b0%d1%82/", "text": "Френският президент Еманюел Макрон заяви днес, че „категорично стои“ зад твърдението си, че НАТО е в състояние на мозъчна смърт, съобщава  . След среща с генералния секретар на пакта Йенс Столтенберг в Париж Макрон посочи, че думите му са били предупредителен сигнал към членовете на алианса. Изказването на френския лидер пред сп. „Икономист“ по-рано този месец предизвика остри критики сред съюзниците на Париж, включително Германия. Той добави още, че европейските нации трябва да бъдат включени във всички преговори за сключването на нов пакт, ограничаващ ядрените ракети с малък и среден обсег на Русия и САЩ.", "date": "2019.11.28", "title": " Макрон твърдо стои зад думите си, че НАТО е в „мозъчна смърт“"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b3%d0%b0%d0%b7%d0%be%d0%b2%d0%b0%d1%82%d0%b0-%d0%b2%d1%80%d1%8a%d0%b7%d0%ba%d0%b0-%d0%b3%d1%8a/", "text": "Междусистемната газова връзка Гърция – България ще бъде готова до края на 2020 г., заяви министърът на енергетиката Теменужка Петкова по време на днешното заседание на Комисията по енергетика в парламента. Петкова обясни, че строителството на интерконектора между Гърция и България трябва да завърши заедно със завършването на Трансадриатически газопровод. По този начин ще може да се изпълни договорът между „Булгаргаз“ и азербайджанската компания „СОКАР“ за доставка на 1 млрд. куб. метра газ от находището „Шах Дениз 2“. „Ние трябва да сме готови, така че до края на 2020 г. да можем да поемем този 1 млрд. куб. метра газ, който ще дойде от Каспийския регион, за да може проектът да заработи“, каза Теменужка Петкова. Депутатите от Комисията по енергетиката днес одобриха законопроект за ратифициране на гаранционно споразумение между България и Европейската инвестиционна банка /ЕИБ/ във връзка със подписан на 10 октомври 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Теменужка Петкова: Газовата връзка Гърция – България ще бъде готова до края на 2020 г."}
{"url": "https://trud.bg/%d0%bb%d1%83%d0%b2%d1%8a%d1%80%d1%8a%d1%82-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d1%82/", "text": "Радостен съм за това ново сътрудничество, което започна още от 2018 година между нашите две институции. Убеден съм, че този нов и оригинален поглед към България ще има голям успех, пише в писмото си до министъра на културата Боил Банов президент-директорът на музея „Лувър” Жан-Люк Мартинез. Имам удоволствието да Ви потвърдя, че в рамките на сътрудничеството между нашите две институции Лувърът ще представи изложбата с работното заглавие към момента: ,,Изкуство и култури в България (16-18 век)” през лятото на 2020 г. Това уверение дава президент-директорът на световния музей „Лувър” Жан-Люк Мартинез в писмо до министъра на културата Боил Банов. Тази изложба, изцяло подкрепена от мен, ще представлява едно истинско събитие за Лувъра, посочва в кореспонденцията президентът на френския музей, съобщават от културното министерство. Българските експонати ще бъдат изложени в залите на Лувъра в Париж от края на юни до края на ноември 2020 г. или до началото на януари 2021 г., в зависимост от възможностите на двете страни и на институциите, които работят за този проект, се посочва в писмото. В изложбата ще бъдат представени около 60 емблематични за периода експоната от различни области, които ще позволят да бъдат проследени основните тенденции и взаимодействия между материалната и духовната култура. Искаме да дадем възможност изложбата да бъде разгледана не само от многобройните посетители през лятото и от нашата обичайна публика, но и от любителите на есенните изложби, подчертава президентът на Лувъра Жан-Люк Мартинез. За целите на организирането на изложбата ще бъде създаден официален научен комитет от експерти на двете страни, представители на министерства, музеи, галерии и културни институти, които са в неформален контакт от миналата година. Лувърът ще изработи и публикува и специален илюстриран каталог на всички представени произведения. Радостен съм за това ново сътрудничество, което започна още от 2018 година между нашите две институции. Убеден съм, че този нов и оригинален поглед към България ще има голям успех, какъвто заслужава нейната научна амбиция, се казва още в писмото до министъра на културата Боил Банов от президент-директора на музея „Лувър” Жан-Люк Мартинез. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Лувърът потвърди организирането на трета българска изложба ,,Изкуство и култури в България (16-18 век)”"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd%d1%8a%d1%82-%d1%81-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%ba%d0%be%d0%b9%d1%82%d0%be-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8/", "text": "Камионът, превозващ нелегални мигранти,  , е бил с крадени български регистрационни номера, съобщиха от Министерството на външните работи пред БНТ. Както „Труд“ писа превозното средство с български номера е катастрофирало на пътя Свети Никола – Куманово в Северна Македония. Вътре е имало 25 души, които са пострадали. 15 от тях са от Афганистан, 9 от Пакистан и един от Ирак. 7 от мигрантите са малолетни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Камионът с мигранти, който катастрофира край Куманово, е с крадени български номера"}
{"url": "https://trud.bg/%d1%80%d0%b5%d1%84%d0%b5%d1%80-%e2%84%961-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b2%d0%b8%d1%80%d0%b8-%d1%86%d1%81%d0%ba%d0%b0-%d0%bb%d1%83%d0%b4%d0%be/", "text": "Николай Йорданов, съдия №1 на България за 2018 година, бе натоварен с тежката задача да ръководи голямото дерби на Първа лига от XVIII кръг между ЦСКА и „Лудогорец“ в неделя. За столичния съдия това е четвърти сблъсък между „червени“ и „зелени“ в неговата кариера. Статистиката до момента е напълно е под знака на равенството – разменени победи и реми. Успехът за „червените“ под ръководството на Йорданов дойде насред Разград в двубой от турнира за Купата на България. Той се подвизава в елита от 2003 година, а в периода 2007-2017-а бе и международен съдия. Понастоящем Йорданов е рефер №1 по мачове у нас. През лятото той свири своя двубой №255 в Първа лига. През годините обаче въпросният арбитър бе недолюбван на стадион „Българска армия“. Нещо повече – от клуба на няколко пъти публикуваха остри декларации против негови назначения на мачове на „червените“.  Другата среща от кръга, очакваща се със завишен интерес е „Берое“ – „Левски“ е поверена на Петър Костадинов. Съдията също има прегрешения в кариерата си и дори бе наказан с „принудителна почивка“ от наряди заради допусната грешка на двубоя „Етър“ – „Славия“ от турнира за Купата на България. Тогава „болярите“ имаха претенции за неправилни отсъждания по време на 1/4-финала.", "date": "2019.11.28", "title": " Рефер №1 на България свири  ЦСКА – „Лудогорец“"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b5%d0%ba%d0%b5%d1%82%d0%b8%d1%80%d0%b0%d0%bb-%d0%bf%d0%be-%d0%bc%d0%b0%d0%bb%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8/", "text": "Общо 180 лв. измъкнал със заплахи и бой 17-годишен от Търговище от две момчета на 14 и 15 години. Изнудването е разкрито от полицията в Търговище в сряда. Едното от тормозените момчета, 15-годишното,  било в едно училище с извършителя, който го набелязал още през януари. Изнудванията обаче зачестили в последно време, като по-големият заплашвал с побои жертвата си. Така момчето на няколко пъти му давало пари. За да ги осигури, искало по-големи суми от родителите си за разни неща в училище и дори продавало свои вещи. Общо то дало 150 лв. за джобни на изнудвача си. 14-годишният, който също станал  обект на рекет, пък бил от друго училище, но попаднал в полезрението на извършителя, който дори го пребил, за да му вземе страха. От това дете, в рамките на седмица този месец, на няколко пъти, били измъкнати 30 лв. Досега извършителят не е имал подобни прояви, но не е изключено и преди да е тормозил по-малки и беззащитни деца. Стресирал ги и с това, че имал арогантно поведение и се движел в компанията на по-възрастни младежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " 17-годишен рекетирал по-малки ученици\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%b0%d0%bd%d1%82%d0%be%d0%bd-%d0%b8-%d1%82%d0%b8%d0%b3%d1%80%d0%b0%d1%82%d0%b0/", "text": "Апелативният съд в Бургас остави в ареста Антон Кабадов и Митко Недялков- Тиграта, единият поръчител а другият изпълнител за тежко престъпление. Кабадов отказвал да плати издръжка за детето си, но след като майката завела иск срещу него, наложило се да и брои 2500 лева накуп. Обвинен е, че за да си отмъсти, побеснелият баща поръчал на Тиграта да хвърли самоделна бомба /с 400 г тротил/ по терасата на бившата на Антон в айтоското село Черноград. Вчера и двамата поискаха от магистратите домашен арест. Тиграта почти се разплака, като разказа как двамата с Антон били приятели отпреди 17 години. Антон непхрекъснато му се оплаквал от проблемите си, затова, самоволно, тиграта метнал бомбата- заради приятелско чувство, а не че някой му е поръчал. Кабадов от своя страна каза, че няма да се крие защото ако се укрие той дефакто ще предаде семейството си. С новата си жена и дете той живее в Германия и ръководи фирма от девет човека. Кабадов добави още, че иска домашен арест, защото така може да работи от разстояние. Не било верно, че не иска да плаща издръжка. Той дори правил дарение за африкански деца чрез Фейсбук, макар там да е с друга фамилия. Сложете ми гривна, за да ме проследявате, дори каза обвиняемият, който декларира, че е готов да се разписва на два часа в полицията. Магистратите обаче прецениха друго. Преди три години Антон и бившата му се запознали и живели заедно в Германия, където били на гурбет. След като се родило дете обаче Антон категорично отказал да го признае, но клекнал след делото за бащинство, което загубил. По категоричен начин, след направена ДНК експертиза, станало ясно че той е бащата и трябва да плаща по 180 лв. на месец за издръжката на сина си. Според държавното обвинение, Антон платил 2 500 евро на Тиграта, за да изработи бомбата и да я хвърли по къщата.", "date": "2019.11.28", "title": " Съдът остави в ареста Антон и Тиграта"}
{"url": "https://trud.bg/8-%d0%be%d1%82-10-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%ba%d0%be%d0%bc%d0%b8%d1%81%d0%b8%d0%b8-%d0%be%d0%b3%d0%bb%d0%b0%d0%b2%d0%b8-%d0%b3%d0%b5%d1%80%d0%b1-%d0%b2-%d1%88%d1%83%d0%bc/", "text": "ПП ГЕРБ, които имат най-много 14 съветника в Общинския съвет на Шумен, оглавиха 8 от всички 10 постоянни комисии. В останалите две председателските места са за Демократична България и Местна коалиция ДБГ. БСП, която са втора сила в местния парламент и имат 10 съветници, останаха без председателско място. Освен това и един от съветниците им Лили Петрова не влезе в нито една от комисиите. На сесията в четвъртък местния парламент на Шумен си избра и зам.председател. С 28 гласа „за“ беше одобрена единствената кандидатура на адвокат Ася Аспарухова от Местна коалиция ДБГ.", "date": "2019.11.28", "title": " 8 от 10 общински комисии оглави ГЕРБ в Шумен"}
{"url": "https://trud.bg/%d0%bd%d0%be%d0%b2-%d1%81%d0%b5%d1%80%d0%b8%d0%b0%d0%bb-%d1%81-%d0%b4%d0%b5%d0%bc%d0%b5%d1%82-%d0%b9%d0%be%d0%b7%d0%b4%d0%b5%d0%bc%d0%b8%d1%80/", "text": "Един от най-гледаните летни сериали през 2015 г. в южната ни съседка „Аромат на ягоди“ стартира в родния ефир на 27 ноември, като ще се излъчва всеки делничен следобед в часовия пояс между 13.30 и 15.00 часа по bTV, замествайки приключващата драма „Втори шанс“. У нас хитовата турска романтична комедия, оглавявана от младите звезди Демет Йоздемир, Юсуф Чим и Екин Мерт Даймаз, ще се излъчва под заглавието „Ягодова любов“. Продуцентската компания, стояща зад сериала, е Gold Film с продуцент Фарук Тургут. Режисьори са Филиз Гюлмез Пакман и Аднан Гюлер. Първоначално се снима в морския курорт Бодрум, а след това – в Истанбул. В актьорския състав, освен Демет Йоздемир, която в момента гледаме и в поредицата „Свободен дух“, Юсуф Чим и Екин Мерт Даймаз, влизат още Мине Тугай от „Времето лети“ и „Кваралът на богатите“, Махир Гюнширай от „Ифет“, Мурат Башоулу, Лячин Джейлян и други. В основата на сюжетното развитие стои Аслъ (Демет Йоздемир) – обикновено момиче от бедно семейство, изкарващо прехраната си чрез работа в сладкарница в Истанбул. Един ден, носейки поръчка, тя се сблъсква с разглезения богаташ Бурак (Юсуф Чим), който събаря тортата ѝ и така предизвиква уволнението ѝ. За това нейната приятелка Гонджа ѝ предлага да заминат заедно в Бодрум и да работят там лятото. Пристигайки в хотела, тя открива, че той е затворен и се налага да започне работа в друг, случайно или не – този на Бурак и неговия братовчед Волкан (Екин Мерт Даймаз).", "date": "2019.11.28", "title": " Нов сериал с Демет Йоздемир"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%b2%d0%be%d0%b5%d0%bd%d0%b5%d0%bd-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%b2%d0%b0/", "text": "Националният военен университет „Васил Левски” отбеляза 141 години от основаването си. Тържествата започнаха с празнична служба в храма „Св. Седмочисленици”. Почетния караул на университета посрещна вицепремиера и министър на отбраната Красимир Каракачанов. Цветя и венци бяха поднесени пред паметника на Апостола и паметника на възпитаниците на НВУ. „Хубав български празник е днешната дата, в която се отбелязва създаването на първото българско военно училище. Преди да бъдат изградени повечето от другите институции в току-що възстановеното българско Княжество, след 500-годишното турско робство, тогавашните създатели на съвременна България ясно са преценили, че българският народ няма бъдеще без храбра и добре обучена войска, която трябва да е водена от офицери, получили достойно образование. Това каза министърът на отбраната Красимир Каракачанов, като подчерта, че докато има българска държава и докато в нея има българска нация ще има национални интереси и мъдрите български държавници са отчитали преди всичко националните интереси, а те са защитавани с кръвта на Българската армия – на българския войник, на българския сержант и на техните командири. „Българският офицер винаги е защитавал своя дом, своето семейство и своята страна и затова той написа тези велики страници в нашата история. Докато ви има вас и такива като вас, ще я има България“, с тези думи министър Каракачанов се обърна към курсантите от НВУ и ги поздрави за избора, който са направили да служат на Родината. В Дома на културата тържествено слово поднесе началника на военния университет полк. Иван Маламов. Той припомни на присъстващите историята около създаването на първото военно училище в България и подчерта, че в наши дни университета продължава да се развива успешно. „Днес в Националния военен университет се обучават близо 2000 студента в 20 бакалавърски  и 19 магистърски програми, а приемът на курсанти вече три години е значително увеличен” – доълни полк. Маламов. Кметът на старата столица Даниел Панов също поздрави курсантите и благодари на университета за съдействието, което е оказвал през годините в случаи на бедствия и аварии. Връчени бяха награди на отличили се представители на НВУ. Сред официалните гости на празника бяха зам.-областният управител Ивета Кабакчиева, народният представител доц. Милен Михов, колективният носител на Нобелова награда за мир проф. Михаил Харалампиев, висши офицери от подразделенията на Българската армия, представители на институции от Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Националният военен университет „Васил Левски” отбеляза 141 години от основаването си"}
{"url": "https://trud.bg/%d1%81-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bb%d0%b5%d0%b4%d0%b5%d0%bd%d0%b0%d1%82%d0%b0-%d0%bf%d1%8a%d1%80%d0%b7%d0%b0%d0%bb%d0%ba%d0%b0-%d0%b7%d0%b0/", "text": "С откриването на ледената пързалка в Сливен започват празничните събития в афиша на общината, съобщиха от местната администрация. Пързалката е преместена от пешеходната зона в Градската градина и този път ще бъде двойно по-голяма от миналогодишната, с размери 16 на 32 метра. Официалното й откриване ще е от 18 часа на 2 декември. Ще има 20-минутно ледено шоу на децата – фигуристи от клуб „Ледени искри“ – София, както и музикални изпълнения на Гани Добрева и финалистът на един от известните музикални формати – Деян Асенов. За музикалния фон на вечерта ще се погрижи DJ Se7eN. Организатор е Община Сливен, в партньорство с „Тийм груп България“ ЕООД.", "date": "2019.11.28", "title": " С откриването на ледената пързалка започват празниците в Сливен"}
{"url": "https://trud.bg/51-%d0%ba%d0%bb%d1%83%d0%b1%d0%b0-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d0%b1%d1%89%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5-%d0%b2%d1%8a%d0%b2-%d0%b2%d0%be%d0%bb%d0%b5/", "text": "Инициативният комитет за промени в българския волейбол изпълни заканата си и внесе във федерацията официално предложение за извънредно Общо събрание на 16 януари 2020-а. Броят на клубовете, които се обявиха за реформи и застанаха зад кандидатурата на Любо Ганев за президент, вече е 51. Сега на ход е управителният съвет на централата, който има две седмици да се произнесе по предложението.  Два от клубовете-опозиционери – Левски и ЦСКА, пък ще се изправят един срещу друг в третия кръг на Купата на България. Останалите „елитни“ сблъсъци са „Арда“ – „Марек“, „Нефтохимик 2010“ – „Черно море“ и „Славия“ – „Монтана“, а срещите са на 3 декември.", "date": "2019.11.28", "title": " 51 клуба поискаха Общо събрание във волейбола"}
{"url": "https://trud.bg/%d0%b8%d0%b2%d0%b5%d1%82-%d0%bb%d0%b0%d0%bb%d0%be%d0%b2%d0%b0-%d0%b5-%e2%84%961-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5/", "text": "Ивет Лалова бе избрана за №1 при жените на деветата гала за награждаването на най-добрите лекоатлети на Балканите във Вършаничка Баня (Сърбия). Българката, която зае 7-о място в бягането на 200 метра и спечели титлите в късия и средния спринт на Балканиадата в Правец, получи отличието си от Свободан Бранкович, вицепрезидент на Асоциацията на Балканските атлетически федерации (АБАФ) и генерален секретар на Сръбската атлетическа федерация. Това второ подобно признание за Ивет след 2011-а, когато стана европейска шампионка на 100 м.  При мъжете атлет №1 е Амел Тука (Босна и Херцеговина), сребърен медалист на 800 м от световното в Доха. Той също е избран за втори път след 2015-а, а наградата му връчи Добромир Карамаринов, президент на АБАФ и БФЛА, първи вице на ЕА и член на Съвета на Световната атлетика.  Признанията са особено ценни, тъй като АБАФ със своите 21 членки не представлява само балканските страни, но и почти всички от региона на Югоизточна Европа – от Австрия до Израел и от Сан Марино до Украйна.  Българин и украинка бяха наградени за „изгряващи звезди“ на Балканската атлетика. 17-годишният Валентин Андреев бе отличен, след като спечели златото в хвърлянето на чук на Европейския младежки олимпийски фест в Баку, а също и две балкански титли – при юношите под 18 години (5 кг уред) и под 20 години (6 кг уред). Андреев оглави и световната ранглиста при 18-годишните и коригира пет пъти националния рекорд на по-високата възраст.  18-годишната Ярослава Магучих пък очаквано бе отличена при младите дами, след като спечели сребърен медал в скока на височина на световното първенство за жени с два световни рекорда за девойки – 202 и 204 см.", "date": "2019.11.28", "title": " Ивет Лалова е №1 на Балканите"}
{"url": "https://trud.bg/%d0%b3%d0%bb%d0%be%d0%b1%d0%b8-%d0%be%d1%82-%d0%bf%d0%be-1-800-%d0%bb%d0%b2-%d0%b7%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d1%81%d0%bf%d1%80%d0%b5%d1%82%d0%bd%d0%b0%d0%bb%d0%b8-%d0%b7/", "text": "Глоби от 1 800 лв. наложи Районният съд в Търговище за двама младежи, които не спрели колата си за проверка и вместо това спретнали стряскаща гонка с катаджиите из половината град, застрашавайки живота и на други хора. Преследването приключило с катастрофа в паркиран бус на бензиностанция до сградата на КАТ в Търговище. За щастие нямаше пострадали. Нарушаването на ред законови норми стана на 15 ноември, късно вечерта. След задържането на 19-годишния водач, който бил  неправоспособен, се оказало, че той взел колата на дядо си да се вози заедно със свой 18-годишен приятел. И двамата живеели в чужбина и може би са си мислели, че у дома може и да не спазват правилата. В хода на досъдебното производство станало ясно, че и двамата младежи са карали колата в различени етапи от  гонката. Вторият имал белгийска шофьорска книжка. Пред разследващите те признали нарушенията и в последствие сключили споразумение с прокуратурата. Единият от тях е поискал преводач пред съда, тъй като  не знаел български език и искал да ползва турски. Заради неподчинението на органите на властта, възпрепятстването на работата им, създадените рискове от поведението на младежите, те трябва да платят солените глоби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Глоби от по 1 800 лв. за младежи, спретнали зрелищна гонка с полицаи"}
{"url": "https://trud.bg/%d0%bf%d1%8a%d1%80%d0%b2%d0%b0-%d0%ba%d0%be%d0%bf%d0%ba%d0%b0-%d0%bd%d0%b0-%d0%bd%d0%be%d0%b2-%d1%86%d0%b5%d1%85-%d0%b7%d0%b0-%d0%bf%d0%b5%d0%bb%d0%b5%d1%82%d0%b8-%d0%bd%d0%b0%d0%bf%d1%80%d0%b0%d0%b2/", "text": "Нов дървопреработващ цех ще се издигне на мястото на бившия Винпром в Елена. Собственик на терена от 23 дка вече е еленската фирма „Елена бор“, която ще инвестира близо три милиона лева в строителство и модерно оборудване. Управителят на фирмата Николай Димитров и председателят на Общинския съвет Стоян Златев направиха символична първа копка. Отец Милен отслужи молебен за начало на строителната дейност и освети обекта. В новия цех ще се правят заготовки за европалети и ще се произвеждат пелети за нашия и външния пазар. Европалетите се правят от висококачествена дървесина. Дъските за тях трябва да отговарят на определените стандарти за вида й, дебелина, степен на влажност. Наименованието европалети идва от въведената стандартизация на палетите, използвани в Европейския съюз. Идеята е да са с един и същи дизайн, да се произвеждат по едни и същи стандарти, така че да могат да се използват навсякъде по света. На първо време фирмата ще пусне линията за заготовка на дъските, чийто капацитет ще е 20 кубика на ден. Остатъчната суровина ще се преработва в базата на „Елена бор“ в с. Буйновци, където вече трета година се правят висококачествени пелети. Производството им ще се увеличи с направата на модерна линия в новия цех, но на по-късен етап. Така заедно с дърводобива ще се разкрият 20 нови работни места. Старозагорското дружество „ЕЛТЕ инженеринг“ е избрано за строителството на обекта, като ще се наемат и местни работници. Намеренията на фирмата са новият цех да заработи след 7-8 месеца.", "date": "2019.11.28", "title": " Първа копка на нов цех за пелети направиха в Елена\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d0%ba%d0%b8-%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f%d1%82%d0%b0-%d1%86%d0%b5%d0%ba%d0%be-%d0%bc/", "text": "Българската федерация по ски ще отбележи своеобразен юбилей тази зима – за десети път у нас ще гостува Световна купа в някой от зимните спортове през този век. Голямото събитие е в края на януари и поставя домакина Банско в елитната компания на курортите, които посрещат стартове през най-натоварения месец. „Когато ме избираха за президент на федерацията, не съм си и мечтал, че това може да се случи – заяви Минев. – Десет купи в алпийските ски и сноуборда, българин като Радослав Янков с Големия кристален глобус и още един – Алберт Попов, който ни върна в топ 30 на слалома. Моята мечта се сбъдна, сега остава и състезатели да сбъднат своите.“ Банско вече напредва с подготовката за домакинство в необичаен момент от сезона. „През януари времето е по-динамично и затова започваме изграждането на трасетата на 9 януари – разкри директорът на състезанието Виктор Гичев. – В работата ще участват над хиляда души, наред със 101-и алпийски батальон и студенти от НСА.“ Световната купа ще е най-голямото спортно събитие у нас за следващата година, а под връх Тодорка сили ще мерят най-големите звезди на ските при дамите като Микаела Шифрин (САЩ), Анна Файт (Австрия), София Годжа (Италия), Илка Щухец (Словения) и др. Организацията ще струва 4-4,2 млн. лв.", "date": "2019.11.28", "title": " Президентът на ски федерацията Цеко Минев: Мечтата ми се сбъдна, остават тези на спортистите"}
{"url": "https://trud.bg/%d0%bd%d0%b5%d0%bc%d1%81%d0%ba%d0%b8-%d1%81%d0%bf%d0%b0%d1%80%d0%b8%d0%bd%d0%b3%d0%b8-%d0%b7%d0%b0-%d1%80%d0%b0%d0%b4%d0%be-%d1%8f%d0%bd%d0%ba%d0%be%d0%b2/", "text": "Радослав Янков е последвал примера на скиора Алберт Попов и е започнал тренировки с немския национален отбор. Бившият носител на Големия кристален глобус в паралелните дисциплини на сноуборда разчита, че през предстоящия сезон ще успее да подобри представянето си в сравнение синалия, когато го тормозеше травма на ръката.  „Вече съм здрав, макар че последствията още се усещат – заяви чепеларецът. – Направихме четири лагера на сняг, минаха добре, ползотворно, без контузии. Последният лагер беше изключително ползотворен, тъй като имахме добри условия, тренираме с германския отбор и имах така възможност да се конкурирам с две от момчетата, които са им най-добрите състезатели. Във вторник заминаваме за Русия за първите стартове от Световната купа на 7 и 8 декември.“", "date": "2019.11.28", "title": " Немски спаринги за Радо Янков"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d1%80%d0%be%d0%b4%d0%bd%d0%b8%d1%8f-%d1%84%d1%83%d1%82%d0%b1%d0%be%d0%bb-%d0%bd%d0%b0-7-%d1%8e/", "text": "Бъдещето на българския футбол ще се решава на 7 юни (неделя), броени дни след края на първенството. Това решение взе Изпълкома на БФС на свое заседание. В Деня „Х“ ще бъде избран новия президент на централата, след като през октомври Борислав Михайлов хвърли оставка. До лятото неговата длъжност ще заема Михаил Касабов, както стана ясно още в средата на миналия месец. Промените по високите етажи на „Дома на футбола“ в Бояна обаче продължават. Йордан Лечков вече не е вицепрезидент на БФС след решение на членовете на Изпълкома. Освен това героят от САЩ `94 няма да изпълнява повече и длъжността отговорник за националния отбор на България. И двете позиции, които досега заемаше бившият кмет на Сливен, бяха поверени на Емил Костадинов.  „Освободихме го защото създава напрежение и не е уместно на този етап хората да си мислят, че сме против държавата – обясни Венцеслав Стефанов, президент на „Славия“ и член на Изпълкома. – Ако Емил Костадинов се кандидатира за президент, ще го подкрепя със сигурност. 94-та година този човек донесе най-голямата радост на България и мисля, че ще му отива.“  Така на практика Екзекутора на Франция бе повишен само дни след скандалните репортажи на Бтв. В тях бившият играч на ЦСКА и „Байерн“ бе обвинен, че като отговарящ за лагери на подрастващите е допуснал заплащане по завишени цени за настаняване в хотели, част от които са свързани с членове на Изпълкома на БФС. Самият Костадинов призна, че е обиден от обвиненията и намекна, че ще си търси правата докрай.  И докато в „Дома на футбола“ бяха утвърдени всички промени, а също и важната дата, в сградата продължаваше да се извършва полицейска проверка в офисите на БФС. Униформените преглеждат документи вече трети ден. Акцията е по подозрения в икономически престъпления, разкриха през седмицата от МВР.", "date": "2019.11.28", "title": " Решават бъдещето на родния футбол на 7 юни"}
{"url": "https://trud.bg/%d0%ba%d0%be%d0%bb%d0%b5%d0%b4%d0%b5%d0%bd-%d0%b1%d0%b0%d0%b7%d0%b0%d1%80-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b8-%d0%bd%d0%b0-%d0%bd%d0%b8%d0%ba%d1%83%d0%bb%d0%b4%d0%b5/", "text": "Нов базар край морето ще радва варненци в навечерието на Коледа. Той ще бъде открит на Никулден на Морска гара по инициатива на общината и Пристанище Варна и ще работи цели два месеца – до 6 февруари. В атракционната зона ще има 20 къщички с щандове, предлагащи различни кулинарни изкушения, греяно вино и горещи коктейли, голяма елха, пързалка с истински лед и сцена на открито, на която ще се изявяват местни таланти и родни музикални звезди. Нова фигура на Дядо Коледа и влакче с подаръци ще радват малчуганите и на пл. „Независимост“, съобщиха от общината. В навечерието на празника по улиците на града и на Аспаруховия мост ще грейнат 6000 свещички, елхички, снежинки и камбанки и 43 000 м светещи гирлянди.", "date": "2019.11.28", "title": " Коледен базар отваря врати на Никулден на Морска гара"}
{"url": "https://trud.bg/%d0%b4%d0%be%d0%bf%d1%83%d1%81%d0%bd%d0%b0%d1%85%d0%b0-%d0%b4%d0%be-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b5-%d0%b2-%d0%bf%d0%bb%d0%b5%d0%bd%d0%b0%d1%80%d0%bd%d0%b0-%d0%b7%d0%b0/", "text": "Парламентарната комисия за борба с корупцията, конфликт на интереси и парламентарна етика допусна до изслушване в пленарна зала и двамата кандидати за антикорупционен шеф. След разглеждане на документите на двамата кандидати за антикорупционен шеф /КПКОНПИ/ – депутатът Симеон Найденов от „Воля” и сегашният главен прокурор Сотир Цацаров, ресорната комисия установи, че те са представили необходимите документи и двамата отговарят на законовите изисквания. “Допускаме до изслушване Симеон Найденов и Сотир Цацаров. След изслушването ще дадем мотивираното си решение на депутатите”, обясни процедурата председателят на парламентарната комисия Борис Ячев. Той разясни как ще протече публичното изслушване на кандидатите. “Вносителите ще представят своите предложения в рамките на 2 минути. Кандидатите имат по 15 минути, за да представят концепцията си за работата и също така ще трябва да отговарят на въпроси от залата”, поясни Ячев. Номинацията на Сотир Цацаров за поста е на ГЕРБ и „Обединени патриоти”. Обвинител номер едно внесе в парламента във вторник своята концепция, в която предлага нов структурен модел и правилник за работата на комисията. Изслушването на кандидатите за антикорупционен шеф е във вторник, 3 декември, от 9 часа в зала “Запад” на парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Допуснаха до изслушване в пленарна зала претендентите за КПКОНПИ Сотир Цацаров и Симеон Найденов"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%bc%d0%be%d1%80%d1%81%d0%ba%d0%b8%d1%82%d0%b5-%d0%bf%d1%80%d0%be%d1%84%d0%b5/", "text": "Възможностите за реализация в корабоплаването, круизния туризъм, логистиката, агентирането, корабостроенето, кораборемонтът и морските науки представиха експерти от 12 компании пред стотици варненски ученици и студенти на третото издание на „Ден на сините кариери“. Форумът организираха Морски клъстер България и Българската морска камара в партньорство с ВВМУ „Н. Вапцаров“, Техническия университет, Колежа по туризъм и Института по океанология при БАН. За студентите имаше и трудова борса с участие на менингови фирми. „Делът на синята икономика у нас е 3,4% от БВП, а бъдещето й е в иновациите. Те ще са приоритет на ЕС за следващия програмен период. От 2020 г. влизат в сила международни регулации за поетапно намаляване на въглеродните емисии от корабите с 50% и за опазване на чистотата на морската вода. Всичко това изисква обезпечаване с добре квалифицирани кадри“, заяви председателят на Морски клъстър България Илзе Атанасова. Според нея у нас най-голям е дефицитът на специалисти в кораборемонта, а най-малък е той в корабоплаването. Българите намират добра реализация не само в търговския флот, но и на круизни кораби, където успешна кариера градят и много жени. Предизвикателство към подготовката на морските офицери в бъдеще ще са т.нар. автономни кораби, които ще се управляват от брега, стана ясно на форума. Първият произведен в Далечния Изток прототип без екипаж на борда ще бъде пуснат на вода след около година, научиха младежите. Заради големия интерес предстои „Ден на сините кариери“ да се проведе дебютно и в Бургас и Русе.", "date": "2019.11.28", "title": " Експерти представиха морските професии пред ученици и студенти\t"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b0%d1%82%d0%b0-%d1%81%d0%bb%d0%b0%d0%b2%d0%b0-%d0%bd%d0%b0-%d0%b0%d0%bb%d0%bc%d0%b0-%d0%bc%d0%b0%d1%82%d0%b5%d1%80-%d1%81%d0%b5-%d1%81%d1%8a%d0%b1%d1%80%d0%b0/", "text": "„Ето тук в „Яйцето” тренирахме баскетбол до 1974 година и деляхме игрището с колегите от волейбола“ – разкрива Пеню Пенев, бивш състезател на баскетболния тим на Софийския университет. Преди ден именно култовият ресторант в Алма матер събра някогашни и настоящи възпитаници на студентския спорт във ВУЗ-а, който отбелязаха 90-годишен юбилей на катедрата. Именно баскетболните отбори бяха сред едни от най-сплотените на вечерта. В дамския тим си припомниха как 3 поредни години са триумфирали с титлата и са побеждавали най-силния отбор, този на ВИФ (сега НСА). „Първият път, когато спечелихме през 1971-а, играхме в Двореца на спорта във Варна – разказва Лорета Иванова, играла в онзи звезден тим – Залата беше препълнена, забих последната точка. Невероятно изживяване….”  Тогава 5 момичета идват от „Академик” – Малина Димитрова, Лилия Янкова, Анета Кукова, Маргарита Туцова и Веска Вълкова. Начело с именитата треньорка Веселина Маникова тимът става страшилище за конкуренцията.  В годините цветовете на университета по спортните терени са защитавали редица известни личности от обществения живот. Сред тях са двама президенти – Георги Първанов и Петър Стоянов, играли във волейболния тим на Алма матер. Също и двама председатели на Народното събрание – Огнян Герджиков е бил състезател по лека атлетика, а Михаил Миков – по баскетбол. Има и трима медалисти от олимпийските игри. Здравка Йорданова, която е завършила телевизионна журналистика, заедно със Светла Оцетова, печелят злато на игрите Монреал 1976 в гребането на двойка скул. Диана Йоргова стига до сребро в стрелбата на олимпиадата Атланта 1996, а Тервел Пулев ликува в Лондон 2012 с бронз в бокса. В спортната катедра обаче не водят точна статистика за медалите и постиженията на техните възпитаници. „Едно е да станеш републикански шампион през 1950-а и съвсем друго е сега“, пояснява Людмил Симов, един от дългогодишните ръководители. Верни на традицията и тази година бяха наградени най-добрите спортисти и треньори, но по азбучен ред.  Нарпед с проф. Герджиков тържеството уважиха Пламен Юруков, Вили Лилков, Михаил Миков, които сега са в управителния съвет на спортния клуб на университета. Да поздравят юбилярите дойдоха ректорът на НСА проф. Пенчо Гешев, шефът на баскетболната федерация Георги Глушков, както и бившият ректор на университета проф. Боян Биолчев. Снимки ДЕНИСЛАВ СТОЙЧЕВ", "date": "2019.11.28", "title": " Спортната слава на Алма матер се събра в „Яйцето“"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bd%d0%b5%d1%84%d1%82%d0%be%d0%b3%d0%b0%d0%b7-%d1%80%d1%83%d1%81%d0%ba%d0%b8%d1%8f%d1%82-%d0%b3%d0%b0%d0%b7-%d0%ba%d1%8a%d0%bc-%d1%83%d0%ba%d1%80/", "text": "Руската компания „Газпром” възнамерява от 1 януари 2020 г. да прекрати доставката на газ на украинската газопреносна система, ако не бъде подписано ново споразумение за транзит. Това се казва в писмо на руската компания до „Нафтогаз”, заяви изпълнителният директор на компанията Юрий Витренко в интервю за „Дойче веле”. Ако транзитното споразумение не бъде продължено, а руският газ продължи да постъпва в Украйна, тогава „Нафтогаз” ще го складира в своите подземни хранилища и ще го пази дотогава, докато не се появи неговият собственик с необходимите документи. Витренко подчертава, че Украйна „няма да го краде, вземе или ползва”. Газовото споразумение между Москва и Киев изтича на 31 декември 2019 г. Страните водят безуспешни, засега, преговори за продължаване на транзита след 2020 г. Русия разчита на краткосрочен договор за 1 година и се надява през това време да успее да пусне в експлоатация газопровода „Северен поток 2”. Украйна, от своя страна, настоява да бъде сключен дългосрочен договор за транзит.", "date": "2019.11.28", "title": " Шефът на „Нефтогаз“: Руският газ към Украйна спира на  януари 2020 г."}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d1%81%d1%82%d0%b5%d1%84%d0%b0%d0%bd-%d0%b4%d0%b0%d0%bd%d0%b0%d0%b8%d0%bb%d0%be%d0%b2-%d0%bc%d1%83-%d0%bf%d0%be%d1%81%d0%b2/", "text": "Последният клас на проф. Стефан Данаилов му посвещава свое представление. Студентите ще играят дипломния си спектакъл в памет на своя Мастер, който ни напусна в сряда, и ще очакват всички негови бивши възпитаници, приятели и колеги. “Нека се съберем заедно. Стефан Данаилов би искал така”, призовават младите актьори. “Лодкарят” от Джез Бътъруърт ще се играе на Голяма сцена в Театър НАТФИЗ днес и утре от 19 часа. В ролите влизат студентите от последния клас на проф. Стефан Данаилов от IV курс “Актьорство за драматичен театър”, сред които са Йордан Ангелов, Цветан Апостолов, Боряна Бабанова, Радина Боршош, Филип Буков, Роберт Ваханян, Явор Вълканов. През годините Ламбо е водил много класове, а сред учениците му са повечето от най-известните имена от новото българско кино и театър. Поклонението пред легендарния Стефан Данаилов е на 2 декември, понеделник от 11 часа във фоайето на Народния театър “Иван Вазов”.", "date": "2019.11.28", "title": " Студентите на Стефан Данаилов му посвещават спектакъл\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bf-%d0%b5-%d0%bd-%d1%86%d0%b5%d0%bd%d1%82%d1%8a%d1%80-%d0%bf%d0%be%d1%87%d0%b5%d1%82%d0%b5-%d0%b4%d0%b8%d0%bc%d0%b8%d1%82%d1%8a/", "text": "През цялата 2019 г. културната общественост у нас отбелязва 110 години от рождението на класика Димитър Димов. От юни досега Националният литературен музей реализира няколко инициативи: мобилните изложби „В търсене на хармонията” и „Испания – мечта и вдъхновение” гостуваха в Пазарджик, Дупница и Батак; в Националната библиотека „Св. св. Кирил и Методий” бе открита изложбата „Димитър Димов в писма и спомени”, която беше експонирана през октомври и в Народното събрание. Националният литературен музей издаде и юбилеен вестник, посветен на годишнината. В него, освен пътеписът „Януарска пролет“ и статията „Как преработих романа „Тютюн“ от Димитър Димов, са включени спомени за писателя, както и материали от директора на НЛМ – Атанас Капралов, от проф. Михаил Неделчев, Никола Иванов, проф. Димитър Веселинов, проф. Владимир Янев, Петко Тотев, Анна Свиткова, д-р Радка Пенчева, д-р Валентина Фиданова-Коларова, от главния уредник на къща музей „Димитър Димов“ – д-р Милена Катошева и др. Към проявите за достойно отбелязване на делото на Димитър Димов се включи и Българският П.Е.Н.-център в сътрудничество със Столичната библиотека. По идея на Здравка Евтимова на 26 ноември в Американския център на Столичната библиотека се състоя юбилейно тържество с участието на Теодора Димова и проф. Светлозар Игов. В експозето си Здравка Евтимова отбеляза, че е изключително щастлива от провеждането на тази вечер: „Димитър Димов е българската галактика в световната литература. Благодаря на г-жа Цинзова, която предостави залата на Американския център за това събитие. Благодаря и на Теодора Димова, че е тук, въпреки че тази вечер е премиерата на пиесата на нейния син Лило Петров”. От своя страна, Теодора Димова благодари за музей „Димитър Димов” и Милена Катошева за всички досегашни инициативи в памет на нейния баща. Тя разказа за вълнението, което е изпитала в Мадрид, заставайки пред плочата на Димитър Димов, живял в центъра на града през 1943-1944 г.: „Това е изключително красива, мраморна плоча, на която пише: „Тук живя един голям приятел на Испания”. В подробната си лекция проф. Светлозар Игов се спря и на трите романа на Димитър Димов: „Поручик Бенц”, „Осъдени души” и „Тютюн”. Той проследи творчеството на големия ни романист от съвременна гледна точка, разказа лични спомени за него, спря се на политическите репресии срещу автора през 50-те години, когато Димов е принуден да преработи първото издание на „Тютюн”, говори също за екранизацията на романите, за женските и мъжките образи, изваяни от Димов. „За мене са важни някои методологически положения относно промяната в прочита на тези книги в различен исторически контекст. Още след появата на третия роман „Тютюн” ценителите на литературата у нас разбират, че се е появил значим роман, може би най-стойностният след „Под игото”. Романите превръщат в Димитър Димов в първостепенен класик, а „Тютюн” е върхово постижение в средата на века – времето на романа… Преработвайки романа си, Димитър Димов се опитва да го спаси за публиката. Добавката е само по линия на липсващия положителен образ от работническата класа. Той не променя ядрото и основния смисъл на творбата. Нека никога не забравяме, че литературата и изкуството се създават не благодарение, а въпреки социалните и политически обстоятелства. Всеки значим роман представлява синтез на различни тематични и жанрови типове – социално-политически, психологически, любовен, семеен роман. Ако се замислим, ще открием, че и трите романа на Димов са любовни” – обобщи проф. Светлозар Игов. Той отговори и на въпроси от публиката относно новите издания на „Тютюн” след 1990 г., препоръчвайки на читателите да потърсят и сравнят двата варианта. От Столичната библиотека бяха подготвили изложба с първите издания на „Осъдени души” и „Тютюн”. Проф. Людмила Григорова представи накратко своята книга „Димитър Димов: La Famme Modernе”. От Националния литературен музей подариха на всички присъстващи юбилейния вестник „110 години от рождението на Димитър Димов”.", "date": "2019.11.28", "title": " Българският П.Е.Н.-център почете Димитър Димов"}
{"url": "https://trud.bg/%d0%bc%d0%b2%d1%80-%d0%b4%d0%b0-%d1%81%d0%bf%d1%80%d0%b5-%d0%bf%d0%be%d1%80%d1%8a%d1%87%d0%ba%d0%b0%d1%82%d0%b0-%d0%bd%d0%b0-15-%d0%ba%d0%be%d0%bb%d0%b8-%d0%b7%d0%b0-%d0%bf%d0%be-320-000-%d0%bb/", "text": "Още през март е имало възражения Предлагат с отпуснатите 4,8 млн. лв. да монтират камери на всеки километър магистрала у нас МВР да спре незабавно  . Това призоваха различни шофьорски организации. Вчера „Труд” съобщи за решение на държавно-обществената комисия за безопасност на движението да се отпуснат общо 4,8 млн. лв. за 15 немаркирани колите с мощност от 240 конски сили, които да снимат тайно нарушители по магистралите. „Призоваваме МВР, но може би е по-добре да призовем направо премиера Бойко Борисов, незабавно да спре тази поръчка. Тя показва колко некомпетентни хора харчат нашите пари. Предлагаме сумата да се използва за видима пътна маркировка”, заяви Богдан Милчев, шеф на Института за пътна безопасност. „Бях на обсъжданията в комисията през март, когато гласуваха за първия транш от 2,5 млн лв. за тези 15 коли и през ноември, когато приеха допълнителната сума. И двата пъти възразих остро, но за съжаление неправителствените организации имат право само на съвещателен глас.Предложих с парите КАТ да си купи камиони за превоз на добитък, защото само тази година има над 20 убити при катастрофа с кон, крава или свиня, излезли на пътя”, каза Христо Радков, шеф на Българската организация на шофьорите. „Пълно безумие. С тези пари могат да сложат камера на всеки километър от магистралата”, възмути се и Борис Гаврилов, председател на Българския автомобилен съюз. До редакционното приключване на броя от МВР нямаше реакция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " МВР да спре поръчката на 15 коли за по 320 000 лв."}
{"url": "https://trud.bg/19-%d0%b3%d0%be%d0%b4%d0%b8%d1%88%d0%b5%d0%bd-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d1%82%d0%b5%d0%b6%d0%ba%d0%be-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80/", "text": "19-годишен шофьор е пострадал тежко при катастрофа на бул. „Христо Ботев“ във Варна. Това съобщиха от пресцентъра на ОДМВР – Варна. Около 15.30 часа на бул. „Христо Ботев“ в посока центъра близо до автобусна спирка „Осми декември“ е възникнало ПТП. 19-годишният водач на лек автомобил „Фолксваген“ застига колона от автомобили, поради причини в процес на изясняване, губи контрол над МПС и се отклонява вдясно, където се блъска в престояващ там автомобил, след което се блъска в стълб. Вследствие на инцидента са пострадали двама души, пътуващи в автомобила. Един от тях (19 г.) е настанен в Реанимацията на МБАЛ „Св. Анна“ с множество фрактури на таз и разкъсно-контузни рани. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " 19-годишен е пострадал тежко при катастрофа във Варна"}
{"url": "https://trud.bg/3444000-2/", "text": "Тайбе Юсеин взе бронзова статуетка за №1 в борбата за годината от родната федерация. Пластиката има впечатляваща форма. Тя изобразява борцовка, а за модел е послужила обувка на „Адидас“. Тежи 6,200 кг и е изработена от старозагорска фирма. Наградата ще бъде ежегодно връчвана на най-добрия ни борец за годината.  Този сезон Тайбе защити европейската си титла, взе сребро на световното, както и олимпийска квота. „Да, спя спокойно, защото имам виза, но и не съвсем – очакваме олимпиада“, каза тя. За мен отдавна новият сезон е започнал, постоянно съм в състезателен режим.“ Нейни подгласници станаха Айк Мнацаканян, който взе бронз на световно и на европейско в класическия стил, както и Биляна Дудова, с европейска титла в трета различна категория. Националката се върна на тепих след 6-месечно отсъствие. „Всички неприятности са вече зад гърба ми, животът ми се преобърна – каза Биляна. – Самата аз се чувствам изключително щастлива. Имах 22 дни лагер на Белмекен, върнах формата си – мускули, килограми, базова подготовка. Вече започвам работа на тепих и се готвя за следващата ми цел – олимпийско злато.“  Наградата за треньор №1 си поделиха старши треньорът на жените Петър Касабов и Армен Назарян, наставник на класиците. Президентът на федерацията Христо Маринов отчете, че през годината са спечелени 27 медала. „Със смесени чувства изпращаме тази година – каза той. – Емоциите са и отрицателни, и положителни, които са повече. Надявам се догодина да увеличим отличията.“| На снимката:  Тайбе Юсеин доста се измъчи докато даваше интервюта за борец №1 у нас, държейки 6-килограмовата си награда. Снимка: Цветан Томчев", "date": "2019.11.28", "title": " Тайбе Юсеин взе бронзова статуетка за №1 в борбата"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d1%82%d1%8a%d1%80%d1%81%d1%8f-%d1%82%d0%b5%d1%85%d0%bd%d0%b8%d0%ba%d0%b0-%d0%b7%d0%b0-%d0%bc%d0%be%d1%8f-%d1%80%d0%b0%d0%b7%d0%bc/", "text": "Алберт Попов не успя да направи особено добър старт на сезона в Световната купа на алпийците. Коронният слалом му донесе едва 34-о място в Леви (Финландия).  „Пистата там не е моята, има доста равни участъци, а аз все още не съм намерил подходяща техника за моя размер – призна 164-сантиметровият скиор. – Но мисля, че скоро това ще се случи. Оттук натам следват наистина доста тежки и сериозни писти, на които шансовете ми са доста големи, тъй като и в Леви в стръмната част показах доста добро междинно време. А и досега най-силните ми резултати са на писти, на които карам за пръв път. Решихме да не се състезавам на Световните купи в Северна Америка, защото щяхме да загубим много време за едно участие в гигантски слалом.“", "date": "2019.11.28", "title": " Алберт Попов: Търся техника за моя размер"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d1%81-%d0%bf%d0%be%d1%87%d0%b5%d1%82%d0%bd%d0%b8%d1%8f/", "text": "Днес моята благодарност е за тези, които наливаха основите на „Българската Коледа“ и „Подкрепи една мечта“ заедно с президентската институция и вложиха в тях силен морален и емоционален заряд. Това заяви президентът Румен Радев, който днес на церемония в Гербовата зала на „Дондуков“ 2 удостои с почетния знак на държавния глава Евтим Милошев, Силва Зурлева и Любомир Нейков. Отличията са за техния значителен принос за двете благотворителни инициативи под патронажа на държавния глава, съобщиха от прессекретариата на държавния глава. Президентът подчерта, че благодарение на отдадеността им „Българската Коледа“ и „Подкрепи една мечта“ не само се съхраняват във времето, но и успяват да достигнат до „всеки български дом, да разчувстват всяко българско сърце, да ни обединяват около хуманни ценности в името на бъдещето на децата и на България“. С вашия пример показахте, че благотворителността надхвърля рамките на еднократния жест, изтъкна държавният глава. Той благодари на тримата наградени, че от началото през всички години досега са били не само партньори, но и съмишленици и съратници, както и че заразяват с примера на доброто много млади българи. Отличените изказаха благодарност на президента за полученото признание. И според тримата участието им в тези инициативи е кауза. Предстои ни „Българската Коледа“ и тази година. Чувстваме се много специални, че имаме възможност да правим този спектакъл, който на най-светлия християнски празник – Рождество, влиза в домовете на хората, умовете и сърцата им, каза Евтим Милошев. Радвам се, че тази инициатива е мост между миналото, настоящето и се надявам да посеем семе за бъдещото поколение, подчерта Любомир Нейков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.28", "title": " Президентът Радев награди с почетния знак на държавния глава Евтим Милошев, Силва Зурлева и Любомир Нейков"}
{"url": "https://trud.bg/%d0%bb%d0%b5%d1%87%d0%ba%d0%be%d0%b2-%d0%bd%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b5-%d0%bd%d0%b5%d0%bb%d0%b5%d0%b3/", "text": "Освободеният вицепрезидент на БФС Йордан Лечков обяви решението за свалянето му от управление за нелегитимно.  „ Има си ред – коментира спокоен Лечков. – Запазих дълго време мълчание. Сега мога да говоря спокойно. Не съм казал нито една дума срещу мой колега. Към днешна дата няма да кажа нищо в тази насока. Нямам притеснения. Подал съм си в съда моите опасения. Според мен днешното решение е нелегитимно. По устав трябваше първият вицепрезидент да поеме властта и всичко щеше да бъде по реда на нещата. Аз не съм се подписвал и другите колеги също.“   По-рано този месец Лечков поиска да стане президент на БФС чрез съда. В един ден Михаил Касабов беше вписан като нов шеф на централата в Търговския регистър, а легендарният халф подаде жалба срещу решенията на последвалия след оставката на Борислав Михайлов Изпълком.", "date": "2019.11.28", "title": " Лечков не се отказва: Решението е нелегитимно"}
{"url": "https://trud.bg/%d0%b3%d0%b5%d1%80%d0%b1-%d0%b8-%d0%b1%d1%81%d0%bf-%d1%81%d0%b8-%d0%bf%d0%be%d0%b4%d0%b5%d0%bb%d0%b8%d1%85%d0%b0-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb/", "text": "Двете най-големи партии очаквано си поделиха зам.председателските места в общинския съвет. Новоизбраният местен парламент се събра на 28 ноември за второто си поред заседание, за да гласува ръководство и структурира постоянните общински комисии. На заседанието съветничката от ГЕРБ Веселина Тонева, която влезе на мястото на избрания за втори мандат кмет на общината Стефан Радев, положи клетва и бе избрана за зам.председател на общинкия съвет. Колегата й от БСП Деян Дечев зае същата длъжност, за втори пореден мандат. След 41-те съветници в Сливен най-голямата е групата на ГЕРБ – 17 души. Десет са съветниците от БСП. Нито една от двете групи не може да формира мнозинство и трябва да разчита на подкрепа от останалите си колеги, излъчени от 8 различни партии и коалиции. Близо половината от членовете на местния парламент за съветници за първи път. На най-млада възраст е Славена Шейтанова /25 г./ от ГЕРБ. Тя е студентка, работи няколко години като сътрудник на Мария Габриел в сливенския й офис. Дора Ескидарова, досегашен зам.директор на кукления театър в града, е най-възрастният съветник. Икономистката / 68 г./ е бивш управител на „Книгоразпространение“ и бивш ръководител на отдела за култура в общината. По предложение на председателя Димитър Митев заседанието започна с едноминутно мълчание в памет на големия Стефан Данаилов.", "date": "2019.11.28", "title": " ГЕРБ и БСП си поделиха зам.председателските места в новия общински съвет"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8%d1%81%d0%ba%d0%b0-%d1%83%d1%87%d0%b0%d1%81%d1%82%d0%b8%d0%b5-%d1%81%d1%8a%d1%81-%d0%b7%d0%bd%d0%b0%d0%bc%d0%b5-%d0%b2-%d1%82%d0%be%d0%ba%d0%b8%d0%be/", "text": "Руският олимпийски комитет ще направи всичко възможно, за да изпрати спортистите си под знамето на страната на олимпийските игри в Токио догодина.  „Не може и да става дума за неутрален флаг – заяви президентът на РОК Станислав Поздняков. – Санкциите, които се предлагат, са нелогични както от правна, така и от логическа гледна точка.“  Той добави, че руски отбори в 15 вида спорт вече се подготвят в Япония, за да се аклиматизират по-лесно за игрите. 900 милиона рубли ($14 млн.) са похарчени за подготовка на състезатели за Токио и зимните игри в Пекин през 2022-а.", "date": "2019.11.28", "title": " Русия иска участие със знаме в Токио"}
{"url": "https://trud.bg/%d0%bf%d1%80%d0%be%d0%b2%d0%b5%d0%b4%d0%b5-%d1%81%d0%b5-%d0%bf%d1%8a%d1%80%d0%b2%d0%b0-%d1%82%d1%80%d0%b8%d1%81%d1%82%d1%80%d0%b0%d0%bd%d0%bd%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%bf/", "text": "Миграцията, стратегическото сътрудничество в Черноморския регион и европейското бъдеще на Западните Балкани и Турция бяха основните теми, които обсъдиха на първата си тристранна среща парламентарните комисии по външна политика на България, Румъния и Турция, съобщиха от пресцентъра на Народното събрание. Домакин на срещата е Комисията по външна политика на Народното събрание с председател Джема Грозданова. За форума в София пристигнаха делегации на комисиите по външна политика на Сената и на Камарата на депутатите на Румъния и на Великото национално събрание на Турция, водени от техните председатели. Нашата цел е да излезем от рамките на двустранните отношения, да имаме по-широк обхват на разговорите и да погледнем как могат трите държави да си взаимодействат, отбеляза в началото на пленарната среща Джема Грозданова. Въпреки общите позиции на страните от ЕС, е важно държавите-членки да изразяват своите национални позиции по по-чувствителни за тях въпроси, подчерта тя. Джема Грозданова посочи, че новият състав на Европейска комисия готви т.нар. пакт за миграция. Основните елементи в този пакт се отнасят до постигането на нов тип политика за връщане в страните на произход, както и нов подход в общата политика на ЕС за убежището. Факт е, че всички държави-членки следва да проявяват солидарност, за да се справим успешно с предизвикателствата на миграционните процеси и да защитаваме своите граници възможно най-добре, уточни тя. Темата за разширяването на ЕС стана много чувствителна след блокирането на Република Северна Македония и Република Албания от три страни-членки, отбеляза председателят на Комисията по външна политика. По думите й много трудно в близките години ЕС би могъл да постигне пълно съгласие по нови правила за разширяване. Време е по тези въпроси решенията да се взимат с мнозинство от две трети, а не с пълно, добави Джема Грозданова. Щастливи сме, че сме част от това начало на тристранен диалог, посочи председателят на Комисията по външни работи на Великото национално събрание на Турция Волкан Бозкър. Нашите страни са съюзници в НАТО и съм сигурен, че имаме общи тревоги за бъдещето на Алианса. Турция споделя мнението, че трябва да се установи произходът на проблемите и да се работи за тяхното преодоляване, отбеляза той. ЕС е притегателен център за целия свят и причина за това е благоденствието и мирната обстановка в страните от Съюза, подчерта Волкан Бозкър. Надявам се новата Европейска комисия и Европейският парламент да имат нова гледна точка, която да възвърне доверието в институциите на Съюза, за да се предотврати по-нататъшното разделение на страните-членки, посочи той. Членството в ЕС и НАТО създава сигурност на Балканите и региона, каза Волкан Бозкър и добави, че трябва да остане надеждата, че разширяване на ЕС ще има. Председателят на Комисията по външна политика на Сената на Румъния Кристиан Думитреску посочи, че срещата на парламентаристите от външните комисии на трите страни е много благоприятна за обсъждането на теми от общ интерес. Основа за това са общата ни история, геостратегическото ни местоположение и много доброто ни институционално сътрудничество, подчерта той. От общ интерес е да работим за повече сигурност в Черноморския регион чрез засилено присъствие на НАТО и на европейските политики, посочи Кристиан Думитреску. Заместник-председателят на Комисията по външна политика на Камарата на депутатите на Румъния Бен-Они Арделян посочи, че тази среща е изключително важна, защото създава по-различен контекст на взаимодействие. Той акцентира на необходимостта от по-задълбочено сътрудничество между трите страни в областите на икономиката и енергетиката, което по думите му би дало добавена стойност на техните отношения. В заключение Джема Грозданова отбеляза отличното сътрудничество между България, Румъния и Турция не само в НАТО, но и в Организацията на Черноморското икономическо сътрудничество и в Съвета на Европа. По-късно румънските и турските парламентаристи разговаряха с ръководството на Комисията по европейските въпроси и контрол на европейските фондове. Председателят на Комисията Драгомир Стойнев изрази задоволство от факта, че политиката на трите държави се основава на разбирането за приятелство, добросъседство и партньорство в името на просперитета на техните граждани. Той подчерта, че за постигането на тези цели е необходимо да има стабилно икономическо и енергийно сътрудничество, като отбеляза важността на проекта Турски поток и изграждането на интерконекторната връзка между България и Румъния. За да бъде осигурена стабилността и сигурността на региона, е необходимо ЕС в пълна степен да изпълнява своите ангажименти, поети към Турция, допълни Драгомир Стойнев.", "date": "2019.11.28", "title": " Проведе се първа тристранна среща на парламентарните комисии по външна политика на България, Румъния и Турция"}
