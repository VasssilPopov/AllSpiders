{"url": "https://trud.bg/%d1%81%d1%8a%d1%80%d0%b1%d0%b8%d1%82%d0%b5-%d0%bc%d0%b0%d1%81%d0%be%d0%b2%d0%be-%d0%b7%d0%b0%d1%80%d0%b5%d0%b6%d0%b4%d0%b0%d1%82-%d0%b1%d0%b5%d0%bd%d0%b7%d0%b8%d0%bd-%d0%b2-%d0%bc%d0%b0%d0%ba%d0%b5/", "text": "Все повече жители на общините Прешево, Буяновац и Вране се възползват от предимството на граничния район и зареждат колите си с бензин в бензиностанции в Македония или Косово, защото там бензинът е по-евтин отколкото в Сърбия, информира БТА. Най-новото поскъпване на горивата в Сърбия мотивира жителите на Вране, които до границата с Косово или Македония трябва да пътуват 20 км, все по-организирано да правят разходки за пълнене на резервоари и туби, преди всичко в Македония. Средната цена на безоловния бензин в Сърбия в момента е 152,02 динара за литър или 1,29 евро, докто в Македония е 1,19 евро, а в Косово – 1,25 евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Сърбите масово зареждат бензин в Македония и Косово"}
{"url": "https://trud.bg/%d1%85%d0%b0%d0%bb%d0%b5%d0%bf-%d1%83%d1%81%d0%bf%d1%8f-%d0%be%d1%82-%d1%87%d0%b5%d1%82%d0%b2%d1%8a%d1%80%d1%82%d0%b8%d1%8f-%d0%bf%d1%8a%d1%82/", "text": "Симона Халеп сложи край на дългото чакане за първата си титла от Големия шлем. Румънската тенисистка обърна Слоун Стивънс (САЩ) в женския финал на „Ролан Гарос“ – 3:6, 6:4, 6:1, за да спечели третата си битка за трофея в Париж. Това бе четвъртият й финал на Големия шлем – момичето от Констанца се провали и в опита си за титла на Аустрелиън оупън през януари. Халеп отстъпи в първия сет и трудно измъкна втория след 4:4. Играта й обаче потръгна в точния момент – третият сет се разви много бързо и Стивънс се събуди едва при 0:5. Тя спечели почетен гейм, а в последния румънката имаше повече проблеми със самообладанието си, отколкото със съперничката. „В последния гейм не можех да дишам, мислех само, че не искам да стане като миналата година – прина Халеп. – Мечтая за този момент от момента, в който започнах за играя тенис.“ Симона е петата различна шампионка в Париж в последните пет години, а след триумфа й Големият шлем вече има седем победителки в 7 турнира поред от Ю Ес Оупън 2016.", "date": "2018.06.09", "title": " Халеп успя от четвъртия път"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0%d0%bc-%d1%81%d0%b2%d1%8f%d1%82-%d0%b1%d0%b5%d0%b7-%d0%bc%d0%b8%d1%82%d0%b0-%d0%b8-%d1%81%d1%83%d0%b1%d1%81%d0%b8%d0%b4%d0%b8%d0%b8-%d0%b2/", "text": "Президентът на САЩ Доналд Тръмп заяви, че разговорите с колегите му лидери на държавите от Г-7, по отношение на търговията, са били „изключително продуктивни“ и че би предпочел свят свободен от мита и субсидии, ако останалите държави се отнасят към САЩ справедливо, съобщават световните агенции. „Никакви мита, никакви бариери. Така трябва да бъде. И без субсидии. Това заявих (на срещата)”, настоя Тръмп на заключителната си пресконференция преди да отпътува от канадския курорт Ла Малбе. „Имахме изключително продуктивни дискусии върху нуждата от честна и реципрочна търговия“, заяви той. „Искаме и очакваме другите държави да предоставят справедлив достъп до техния пазар за американския износ и ще предприемем каквито стъпки са нужни, за да защитим индустрията и работниците от нечестни практики, от които има много. Изчистваме ги, бавно, но сигурно“, допълни американският президент. Агенция Ройтерс цитира френски представител, според когото Тръмп е участвал във всички дискусии на срещата на Г-7 и видимо е искал да допринесе за споразумение. Налице е “уникална възможност” със Северна Корея, заяви още днес Тръмп, преди да отпътува за Сингапур. Той похвали затворената комунистическа страна, че работи “много добре” със Съединените щати. Може би ще разбера “още на първата минута” от предстоящата си във вторник среща в Сингапур със севернокорейския лидер Ким Чен-ун дали ще може да бъде постигнато споразумение със Северна Корея, увери Тръмп. Той потвърди, че целта остава закриване на севернокорейската ядрена програма, и изрази задоволство от свършената до момента работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Тръмп: Искам свят без мита и субсидии (ВИДЕО)"}
{"url": "https://trud.bg/%d0%bf%d0%be%d1%85%d0%be%d0%b4%d0%b8-%d0%b2-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%bd%d0%be%d1%82%d0%be-%d1%81%d0%b5%d0%bc%d0%b5/", "text": "Хиляди привърженици на брака и традиционното семейство събра Походът за семейството днес в петте най-големи български града. Музика, балони, танци за семействата, хубава българска музика и усмихнати лица изпълниха празничните шествия в София, Пловдив, Варна, Бургас и Русе, съобщиха организаторите. Акцент в Похода бяха мъже и жени облечени съответно със сини и розови тениски с надпис: “За традиционното семейство” и двойки в сватбените им костюми и булчински рокли. В семейна и приятелска атмосфера, участници в Похода изразиха своята позиция по важни за обществото въпроси, свързани с брака, семейството и децата. По време на събитието в 5-те града бе прочетена Декларацията в подкрепа на семейството, адресирана до управляващите, с призив за подкрепа на брака и семейството и за защита на децата от джендър политиките. В нея участниците призовават управляващите да застъпват за утвърждаване на семейството, основано на брачния съюз между един мъж и една жена, за противопоставяне на джендър политиките и за създаване на условия, които осигуряват достоен живот на семействата и насърчават раждаемостта. За финал на шествието участниците изпяха българския химн и десетки балони с надпис „ЗА семейството от мъж и жена“ изпълниха небосклона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Походи в защита на традиционното семейство се проведоха в пет града (СНИМКИ)\t\t\t"}
{"url": "https://trud.bg/%d0%bd%d0%b0%d0%b4-250-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d0%b2-%d0%b1%d0%b0%d0%bb%d0%ba%d0%b0%d0%bd%d1%8a%d1%82-%d0%bf%d0%b5%d0%b5-%d0%b8-%d1%80%d0%b0%d0%b7/", "text": "Над 250 изпълнители от Елена, Трявна, Дряново, Котел, Гурково и Твърдица се включиха в празника „Балканът пее и разказва“ в Елена. Пъстрото шествие на участниците тръгна от Даскалоливницата по главната улица до централния площад на града. Кметът инж. Дилян Млъзев тържествено издигна знамето на празника под звуците на песента „Хубава си моя, горо“ в изпълнение на живо от хор „Полифония“ към Народно читалище „Напредък-Елена-1863“. В приветственото си слово кметът изтъкна, че празникът „Балканът пее и разказва“ е уникален в българската съкровищница от празници и фестивали със своята дълголетна история, с традиции, съхранени и развивани през годините от родолюбиви и талантливи балканджии. Празникът на дружеските градове уважи зам.-областният управител инж. Детелина Борисова. Идеята за общия празник е на еленчани, градът домакинства и първото му издание през юни 1974 г. Акцент в тазгодишното му издание е дефилето на автентични народни носии от балканските градове – мъжка, дамска и детска. Много от елементите на тази хубост българска трудно са оцелели през годините. Похвално е, че днес младите могат да я извадят от старите ракли и да я покажат в цялата й прелест. Близо четири часа продължи празничната програма, в която всеки град показа богатството на фолклора и таланта на изпълнителите. Наградени бяха и победителите от фотоконкурса „ Мой град, моя гордост“. По традиция празникът завърши с тържествено предаване на знамето на следващия домакин – град Дряново, което прие секретарят на общината Мирослава Лилова.", "date": "2018.06.09", "title": " Над 250 изпълнители в „Балканът пее и разказва в Елена”\t\t\t"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d0%bf%d1%80%d0%b5%d0%b1%d0%b8-%d1%81%d0%bb%d0%b0%d0%b1%d0%b0%d0%ba-%d0%b7%d0%b0-2-%d0%bc%d0%b8%d0%bd%d1%83%d1%82%d0%b8/", "text": "Тервел Пулев стигна лесно до 11-ата си победа на профи ринга, след като нокаутира още в първия рунд Армандо Анкона (САЩ) в Чикаго. От самото начало на боя българинът притисна съперника с интензивни серии, а Анкона отвърна с предизвикателен жест, когато намери малко време между ударите. Веднага след това обаче Пулев го приключи, а общата дължина на мача бе едва 2:06 минути. „Мислех, че съперникът е приготвил нещо повече, защото много се заканваше на кантара – заяви Тервел. – С треньора бяхме подготвени тактически мачът да продължи много повече. Всеки удар можеше да е последен, попадна един точен, който дори не бях обмислил.“", "date": "2018.06.09", "title": " Тервел преби слабак за 2 минути"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d1%80%d1%83%d1%81%d0%b8%d1%8f-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d0%b5-%d0%b8%d1%81%d0%ba%d0%b0%d0%bb%d0%b0/", "text": "Русия никога не е искала да се върне в „голямата осмица“ (Г-8), заяви министърът на външните работи на Русия Сергей Лавров в ефира на телевизия „Первый канал“, цитиран от РИА Новости. „Когато беше взето решението, нашите западни партньори в „осмицата“ да се върнат в стария си формат на „седмица“, ние го приехме и започнахме прекрасно да работим в други формати – и в Шанхайската организация за сътрудничество (ШОС), и в БРИКС, и особено в „двадесетте“ (Г20), които споделят нашите подходи“, заяви Лавров. Външният министър отбеляза, че „в рамките на Г20 не могат да се налагат ултиматуми“. Той също така нарече групата на 20-те механизма за постигане на консенсус и го определи за най-перспективния формат за многостранна дипломация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Сергей Лавров: Русия никога не е искала да се върне в Г-8"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81-%d0%b2%d0%b8%d0%b4%d0%b5%d0%be%d0%be%d0%b1%d1%80%d1%8a%d1%89%d0%b5%d0%bd%d0%b8%d0%b5-%d0%b4%d0%be%d0%b1%d1%80%d0%b5-%d0%b4%d0%be%d1%88%d0%bb%d0%b8-%d0%b2-%d1%80/", "text": "Руският президент Владимир Путин приветства с добре дошли гостите, които посещават страната специално за световното първенство по футбол. “За нас е чест да приемем представителите на голямото футболно семейство”, заяви Путин във видео обръщение. Той обеща “истински празник, изпълнен със спортни страсти и силни емоции”. “Надявам се всички да останете с трайни спомени не само от мачовете на най-добрите отбори и най-добри футболисти, но също с впечатленията ви от Русия – нейната отличителна култура и уникална история, както и гостоприемството и топлотата на населението”, каза путин и завърши на английски: “Welcome to Russia”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Путин с видеообръщение: Добре дошли в Русия!"}
{"url": "https://trud.bg/%d0%b1%d0%be%d0%ba%d1%81%d1%8c%d0%be%d1%80%d0%ba%d0%b8%d1%82%d0%b5-%d1%81-%d0%bf%d0%b5%d1%82-%d0%bc%d0%b5%d0%b4%d0%b0%d0%bb%d0%b0/", "text": "Поне 5 медала си осигуриха националките по бокс от европейското първенство за жени в София. Габриела Димитрова (категория до 51 кг) и Деница Елисеева (60 кг) също си проправиха път към полуфиналите в „Асикс Арена“ след убедителни победи с по 5:0 съдийски гласа. Димитрова разби Айкатерини Куцогеоргопулу (Гърция), а Елисеева отнесе Кристина Кравченко (Молдова). Преди това минимум бронзови отличия си осигуриха Севда Асенова, Станимира Петрова и Мелис Йонузова, а късно снощи завърши и мачът на Стойка Петрова (54 кг) с англичанката Ебони Алис Лили Джонс.", "date": "2018.06.09", "title": " Боксьорките с пет медала"}
{"url": "https://trud.bg/%d0%bd%d0%b0%d0%b4%d0%b0%d0%bb-%d1%81%d0%b5-%d0%b2%d0%b0%d0%b9%d0%ba%d0%b0-%d0%bf%d1%80%d0%b5%d0%b4%d0%b8-%d1%84%d0%b8%d0%bd%d0%b0%d0%bb%d0%b0-%d1%81-%d1%82%d0%b8%d0%b9%d0%bc-%d1%82%d1%8f%d0%bb%d0%be/", "text": "Лекарите на „Реал“ (Мадрид) изчислиха, че Кристиано Роналдо има тяло на 23-годишен със 7% мазнини. Видният фен на Кралския клуб Рафаел Надал е с година по-млад от 33-годишния футболист, но твърди, че организмът му е все едно на 40. „Но аз не обръщам внимание на годините, просто играя тенис – заяви Краля на клея, който днес излиза във финала на „Ролан Гарос“ в търсене на 11-а титла. – Предстои ми труден мач срещу силен играч и трябва да съм на върха на възможностите си, за да имам шансове.“ Съперникът му Доминик Тийм пък обяви Матадора за абсолютен фаворит и очаква да играе без напрежение. „Изминах дълъг път, за да стигна дотук и не искам да губя на финала – призна 24-годишният австриец. – Надал е фаворит срещу всеки, с когото играе, но аз имам план. Знам, че сега ще ми е по-трудно, отколкото в Мадрид или Рим, но съм готов и за пет сета.“", "date": "2018.06.09", "title": " Надал се вайка преди финала с Тийм: Тялото ми е на 40"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b3%d0%b5%d0%b9-%d0%bf%d0%b0%d1%80%d0%b0%d0%b4%d0%b0-%d0%bf%d1%80%d0%b5%d0%b7-%d0%be%d0%b1%d0%b5%d0%ba%d1%82%d0%b8%d0%b2%d0%b0-%d0%bd%d0%b0-%d1%82%d1%80%d1%83%d0%b4/", "text": "При засилени мерки за сигурност в столицата преминава 11-тото издание на шествието „София Прайд”. Тази година то се провежда под надслов „Различни хора, равни права”. Според организаторите парадът е възможност за хората с различна сексуална ориентация да комуникират с обществото.  Днес в София и в други градове се проведоха събития срещу Прайда – като националния „Поход за семейството”. От СДВР увериха, че са взети всички необходими мерки за недопускане на инциденти и нарушения на обществения ред. Конна полиция и охранителни фирми осигуряват спокойствието на участниците във фестивала. Няколко пропускателни пункта са отворени около паметника на Съветската армия. В София и в други градове се проведоха и контра-събития, като националния „Поход за семейството”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Вижте гей парада през обектива на “Труд” (СНИМКИ)"}
{"url": "https://trud.bg/%d0%bd%d0%b5-%d0%b2%d0%be%d0%b4%d0%b5%d1%82%d0%b5-%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%bf%d0%bb%d0%b0%d0%b6-%d0%bc%d0%b5%d0%b6%d0%b4%d1%83-1000-%d0%b8-1700-%d1%87%d0%b0%d1%81%d0%b0/", "text": "Летните горещини чукат на вратата, а с тях идва и сезонът на плажните забавления за най-малките. Дерматолозите обаче предупреждават, че заради все по-опасното слънчево лъчение случаите на рак на кожата и то в най-опасната му форма – меланомът, зачестяват изключително през последните години. Повечето родители са достатъчно информирани по темата, но има една малка част, които още робуват на схващането, че слънцето предимно е полезно, отчитат медиците. Това, разбира се е така, но в рамките на определени граници. А ултравиолетовите лъчи са опасни за всички, но най-вече за децата.  “Детската кожа е изключително уязвима на ултравиолетиовите лъчи в средата на деня, тъй като защитните й механизми не са напълно развити, терморегулацията също”, обясни пред “Труд” д-р Здравка Демерджиева, един от водещите специалисти по детска дерматология у нас. Тя е категорична, че най-малките деца изобщо не бива да се излагат на пряка слънчева светлина. Те трябва да стоят на сянка, задължително с фотозащитен крем, шапка и слънчеви очила. Вече има и дрехи с UV-защита, които са препоръчителни. “Счита се, че деца на възраст под 1 годинка не бива да ходят на плаж. Много често обаче виждаме и по-малки по пясъчните ивици. Това е абсолютно забранено за бебетата под 6-месечна възраст. За тези между 6 и 12 месеца може да бъде направен компромис – един час на плажа между 8 и 9 часа сутрин”, препоръчва д-р Демерджиева. „Дори по-големите трябва да се водят на плаж до 10 часа, преди обедния пек, или вечер след 17:30 часа. Преди препоръчвахме престой след 16:00 ч., но това отпадна – слънцето вече е изключително травмиращо и то не само за подрастващите“, обясни специалистът. Слънцезащитният крем е абсолютно задължителен. Според експертите времето за собствена защита, т.е. Периодът, през който детската кожа може да устои без да получи слънчево изгаряне, е 2-7 минути, а след 5-10 минути, в зависимост от възрастта на детето, вече е късно. Най-подходящата защита са широкоспектърните и водоустойчиви фотозащитни кремове, които закупуваме само от аптеката и в никакъв случай от магазина. Терминът „широкоспектърен“ означава, че кремът трябва да пази от двата вида ултравиолетови лъчи – UVA и UVB, както и от инфрачервените лъчи. Човечеството все още няма защита срещу опасните UVC лъчи, които минават през слабите места в озоновия слой на земната атмосфера. “На всеки две влизания във водата, трябва да намазваме децата със слънцезащитен крем. Трябва да се има предвид, че изпотяването също отстранява част от крема по кожата. В тези случаи той също трябва да бъде подновяван по-често”, обясни д-р Демерджиева. По думите й, най-честата грешка, която родителите допускат е, че забравят да намажат ушите на децата. Родителите не бива да пренебрегват и слънчевите очила. Предпазването на очите е много важно, защото и там се наблюдава зачестяване на случаите на меланом, подчерта специалистът по детска дерматология. Слънцето и морето помагат срещу атопичния дерматит Слънцето се отразява прекрасно на малчуганите, които страдат от атопичен дерматит. Фототерапията е част от профилактиката на това все по-срещано дерматологично заболяване. Ако децата не отидат на море, ние я прилагаме в болнични условия. Ефектът от нея обаче не е дълготраен, т.е. възможен е рецидив на дерматита, което няма отношение към посещението на морето. По отношение на козметиката е важно да се знае, че слънцезащитният крем се полага преди емулсиите за облекчаване на обривите и то поне 20 минути преди да отидем на плажа. Децата с атопичен дерматит се чувстват още по-добре в условията на високата планина – над 2000 метра надморска височина. Това е така заради хипоксията (недостатъчното снабдяване с кислород), която възниква в организма. Намаляването на парциалното налягане на кислорода в кръвта води до стимулиране на надбъбречната жлеза и синтез на собствен кортизол. Ефектът тук вече е дълготраен и около половин година след това децата нямат никакви обриви и сърбежи. Ние организираме ежегодно такива групи с посещения на Белмекен и това е част от дерматологичната школа у нас. Морската вода също се отразява добре на тези деца, но при водата от басейна има известен риск заради хлора, който изсушава и без това сухата заради обривите кожа. Обилнотто изплакване и полагането на хидратиращ крем е задължително след къпане в басейн.", "date": "2018.06.09", "title": " Не водете децата на плаж между 10:00 и 17:00 часа\t\t\t"}
{"url": "https://trud.bg/%d0%b4%d0%b6%d0%b0%d0%bd-%d1%85%d0%b0%d0%b9%d0%b4%d0%b6%d0%be%d1%83-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bd%d0%b0-%d0%ba%d0%b8%d1%82%d0%b0%d0%b9-%d1%83-%d0%bd%d0%b0%d1%81-%d0%b1/", "text": "България е мост между Европа и Азия, има много важно стратегическо местоположение, тя е като врата между двата континента и затова вашата страна е между важните държави, участници в инициативата “Един пояс, един път”. Това заяви китайският посланик у нас Джан Хайджоу по  . “България за пръв път е домакин на срещата между Китай и страните от Централна и Източна Европа. В рамките на срещата на върха ще се проведат редица многостранни и двустранни срещи, както и съпътстващи мероприятия, които ще подпомогнат страната ви да намери повече пресечни точки и възможности за взаимно-изгодно икономическо сътрудничество на многостранно и двустранно ниво в рамките на 16+1”, посочи дипломатът. Джан Хайджоу съобщим, че освен с присъствието си на срещата на върха, китайският премиер Ли Къцян ще проведе и официално посещение в България, което е първото от 18 години насам. Двете страни широко и задълбочено ще обменят мнения за сътрудничеството в областта на политиката, икономиката, научните технологии, образованието, културата и др. Селското стопанство, търговията със земеделски продукти, туризмът, науката, финансите и електронната търговия,както енергетиката и инфраструктурата, които споменахте, ще бъдат акценти за разговорите по време на посещението. Нека заедно очакваме повече конкретни резултати и за сътрудничеството между България и Китай в различни области за благоденствието на двата народа, коментира посланик Хайджоу. Най-силно впечатление ми направи българският народ – приятелското му отношение, добротата, миролюбието, както и силното желание за по-добър живот, сподели той. Тези характеристики на народа ви предоставят важна гаранция и възможности за по-нататъшното развитие на България. Бих искал да използвам случая да пожелая просперитет и благоденствие на приятелския български народ! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Джан Хайджоу, посланик на Китай у нас: България е мост между Европа и Азия с много важно стратегическо местоположение"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d1%86%d0%b5%d0%bd%d1%82%d1%8a%d1%80-%d0%ba%d1%80%d0%b0%d0%b9/", "text": "Пожарникари се борят с пожар, избухнал в търговски център в Ломоносов, близо до Санкт Петербург, предава Sputnik. Шест екипи на пожарната са пристигнали на място. Целият район е закрит от гъст дим. Сигнал за огъня е постъпил в 16:40 часа. По време на покривни работи върху сградата е загорял изолационен материал. Засега няма информация за загинали или пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Пожар избухна в търговски център край Санкт Петербург (ВИДЕО)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-173/", "text": " След 26 години затишие гостите на Варна ще могат да пътуват по море до различни точки по Северното Черноморие. Консорциум открива линия до Златни пясъци и Балчик.          Над 5000 жители и гости на Горна Оряховица се стекоха в събота в Градската градина, за да се насладят на богатата музикална програма и кулинарни изкушения.            Досегашните лабораторни резултати на кравата Пенка, която придоби световна слава, след като стана бежанец от Европейския съюз, са благоприятни.          Дерматолозите предупреждават, че заради все по-опасното слънчево лъчение случаите на рак на кожата и то в най-опасната му форма – меланомът, зачестяват.        Четете интервюто на българската естрадна певица.", "date": "2018.06.09", "title": " Вижте акцентите в броя на вестник “Труд” в неделя, 10 юни 2018"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8-%d0%b0%d0%bb%d0%b6%d0%b0%d1%80-%d0%bf%d0%be%d0%b8%d1%81%d0%ba%d0%b0%d1%85%d0%b0-%d1%81%d0%bf%d0%b5%d1%88%d0%bd%d0%b0-%d1%81%d0%b5%d1%81%d0%b8%d1%8f-%d0%bd/", "text": "Турция и Алжар са поискали свикването на спешна сесия на Общото събрание на ООН, за да се обсъди и гласува проекторезолюция за защита на палестинците, предава Anadolu Agency. Сесията е поискана от Турция като президент на Организацията за ислямско сътрудничество (ОИС) и Алжир от името на Арабския съюз, се съобщава в съвместно изявление. Датата на спешната сесия ще бъде обявена до няколко дни. Очаква се да бъде проведена през следващата седмица, разкриват дипломатически източници.", "date": "2018.06.09", "title": " Турция и Алжар поискаха спешна сесия на Общото събрание на ООН"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d1%83%d0%ba%d1%80%d0%b8%d0%b2%d0%b0%d0%bb%d0%be-%d0%bf%d0%b5%d0%bb%d0%be%d0%b2-%d0%b8-%d0%ba%d0%be%d0%bb%d0%b5%d0%b2-%d0%ba%d0%b0/", "text": "Марио Панчев, който уби при престрелка в Ботевград избягалия затворник Владимир Пелов, почина рано тази сутрин. Междувременно полицията продължава издирването на другия избягал с Пелов затворник – Радослав Колев. След стрелбата, при която беше убит Пелов, стана ясно къде са се укривали седмици наред бегълците – в дома на жената на приятел от миналото на Пелов. Бегълците пристигат в дома на Веселка Петкова десетина дни след като напускат затвора през централния вход. Стоян и неговата приятелка отиват в апартамента на майка му няколко дни по-късно. И се сблъскват с гостите-бегълци. „Тогава се случи това с мен и приятелката ми отидохме вкъщи и той ме заплаши. Каза, че ако не си мълча ще ни застреля. И ако не е той ще е някой друг. Не знам как вие бихте реагирали в тази ситуация, ако застрашават сестра ви и майка ви при положение, че сестра ми е на 13 години”, казва Стоян Петков по  . Над 40 дни Пелов и Колев живеят с Веселка и 13-годишната й дъщеря в дома им в центъра на Ботевград. На Стоян е поръчано да ходи в жилището всяка събота между 2 и 3 часа на обяд. „При всяко излизане за пазаруване купувах голямо количество храна и алкохол. Даваха ми доста пари за покупки. При всяко излизане ми казваше, че ме следят постоянно. Ако кажа нещо, сестра ми и майка ми ще бъдат застрашени”, разказва още младият мъж. Стоян има свое обяснение защо затворниците избират дома именно на Веселка, като отхвърля версията майка му да е имала интимна връзка с Пелов: „Според мен Владимир Пелов е знаел, че ние сме сами, че нямаме никой. Може би някой ни е следил или някой е разпитал”. През всичкото време момчето се е срещало с майка си и сестра си и извън жилището. Но никой от тях не е посмял да подаде сигнал в полицията. Стоян маскира лицето си. Признава, че се страхува от отмъщение, от вторник два пъти са разбивали колата му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Семейството, укривало Пелов и Колев: Казаха, че ако не мълчим ще ни застрелят"}
{"url": "https://trud.bg/%d1%83%d0%b2%d0%b8-%d0%b0%d0%b7-%d1%81%d1%8a%d0%bc-%d1%82%d1%80%d0%b0%d0%bf%d0%b5%d1%80/", "text": "Наскоро срещнах мой приятел. Да речем Пешо. Питам го: как си?. „Мани, мани, ми отговаря. Мисля да емигрирам“ „Защо бе!“, учудих се. „Ами, виж сега. При комунизма преследваха и гонеха педерасите. След 10-ти ноември стана модерно да си педераст. Ето, скоро излизат на парад из цяла София“, отговаря Пешо. „Е, и!“, още по учудено вдигам вежди. „Братче, много се опасявам, че ще стане задължително да си педераст и се каня да емигрирам“, добави Пешо. Нали се досетихте, че ви разказах виц . Май сбърках. Не трябваше да употребявам тази звучна българска псувня „педераст“, но пък се успокоявам, че щом е използвана в анекдотичен жанр, няма да отнеса някоя правозащитна анатема. Затова ще използваме общовъзприетия официален термин – хора с нетрадиционна сексуална ориентация. Какво да ви кажа уважаеми, читатели? Нали виждате, че светът напредва със скоростта на новите технологии. Без тях няма прогрес. Но ето, че напредва и в разбирането за любовта – духовна и плътска. Значи вече няма нищо лошо в това мъже да се държат за ръчички и гледат в очите като щастливи гълъбчета. Или пък жени да си общуват с вдървени езици. Натам вървят нещата, драги – нетрадиционната любов става традиционна, а пък традиционната започва да се възприема като нетрадиционна. Ох, нещо се обърках, а не съм пил. Дали да не започна отначало логическата еквилибристика. Не, ще се откажа, защото няма място. Срещнали се две блондинки и едната се похвалила: муцка снощи имах сексуално преживяване. „Какво, какво?“ , полюбопитствала другата. „Ами снощи ме чукаха и позата беше извратена – аз отдолу, а той отгоре, представи си!“, обяснила първата. Ако си спомняте тази поза си беше класика, а другите – полови извращения. Сега се оказва, че класиката е извратена, а извращенията са класика…. Пак се обърках. И се сещам за онзи, дето казал, че нетрадиционната любов може да стане задължителна и се кани да бяга. Не знам защо, но си припомням колко нетрадиционалисти след 10-ти ноемри пребиваваха във властта – и в изпълнителната, и в законодателната. Имаше и такива, които заемаха висши, дори най-висши правителствени постове, но какво натвориха е друга тема. Не казвам, че е лошо, нали трябва да се равняваме по международния опит – вижте Германия, вижте Сърбия, вижте….. Ето вукално преди дни у нас избухна скандал – един нетрадиционалист бил в една партия, после прехвръкнал в друга, а там не го щат и след два дни го изгонили. А местният партиен шеф подал оставка. Лоша работа. Виждате ли колко главоболия ни създават тези ексцентричиви схващания как да се обичаме.  Мисля, че патриархалните разбирания на българина за любовта и секса са за наше добро. По принцип ние сме консервативно настроена нация в това отношение и така трябва да бъде. Адмирирам ги. Изследване на ценностните нагласи на българите през 2017г. показа силно консервативно отношение към еднополовите бракове. Над 80% от анкетираните са против тях и не одобряват възможността хора от един пол да осиновяват деца. Именно този здрав дух на българина, философското му разбиране за социалната функция и билогичното предназначение на мъжа, на жената и на семейстовото са му помогнали на ветровия кръстопът да създаде държава и да оцелее. За добро или за зло хан Аспарух е преминал Дунав, побил меча и отсякъл: тук ще бъде! Баща ми, бог да го прости, страхотен харамия беше, обичаше чашката, не прощаваше на жените и веднъж ми каза, след като гледал поредния прайд по телевизията: сине, запомни от мен: ако в една нация мъжете започнат да пикаят клекнали, тя си отива, загива. Прав е. А аз бих попитал някой нетрадиционно ориентиран как се е родил? Как се е появил на този свят, как е заченала майка му? Да не би да е помирисала маргаритка? Ако я нямаше традицията, нямаше да го има и него – нетрадиционния. Мисля си, че не ни чака добро, ако тръгнем срещу извековечните традиционни закони – включиелно и тези за възпроизводство на човешки род. Но за да разберете, че не съм мракобес, ще ви кажа: нека всеки си обича, както намери за добре. Нали затова гътнахме „омразния“ тоталитаризъм и възцарихме демокрацията – за да може всеки да си избира свободно любовта в живота и партньора в кревата, с когото да мачка чаршафите. Но защо, уважаеми нетрадиционно влюбени, трябва да демонстрирате публично пристрастията си. И да правите пак парад, който днес за пореден път ще блокира столицата. Струва ми се, че вашият ищах се изражда в диктатура, защото толкова полицаи не са охранявали Европредседателството. Вашият прайд го задмина по помпозност. Ами ако анонимните алкохолици и те решат да манифестират. Или лудите? Ами и ако аз реша да манифестирам, че съм нормален, че обичам жените, че харесвам красивите си колежки и съм им хвърлил око? И ще искам и мен да ме охранява полиция. Ако всеки тръгне по улиците да си го размахва, къде ще му излезе краят. Полицията няма да насмогне и ще се наложи да въведем военно положение. А сега, за да спазя изискванията на жанра, ще ви разкажа пак виц, за да подплатя заглавието. Уморен, брадясал и потен трапер след изтощителен лов влезнал в бара. Имало само една дама и седнал до нея. Ударил три уиските и я попитал „галантно“: ти каква си ма? „Лесбийка“, отговорила дамата. Мъжагата се почесал по тила и попитал какво е това? „Сутрин, като стана, мисля за жена, на обед мисля за жена, вечер мисля за жена. Не мога без жена“, отговорила дамата и се умълчала. След малко тя пък го попитала: а ти какъв си? „И аз съм лесбийка“, отговори траперът. По тази логика и аз съм трапер.", "date": "2018.06.09", "title": " Уви, аз съм трапер\t\t\t"}
{"url": "https://trud.bg/%d0%b3%d0%be%d1%80%d0%b5%d1%89%d0%be%d1%82%d0%be-%d0%bb%d1%8f%d1%82%d0%be-%d0%bd%d0%b0-1968-%d0%b0/", "text": "Преди половин век Европа и светът преживяват големи сътресения, които в крайна сметка оформят новия облик на либералната демокрация (длъжна съм обаче да уточня, че не става дума за неолибералната система, която предизвиква толкова проблеми днес). Става дума за бунт на новото, младо поколение, което се противопоставя на живота, който му предлагат неговите родители, белязани от Втората световна война. Следвоенното поколение мисли своя живот и бъдеще по много по-различен начин, отколкото радващите се на мира и на нарастващото материално благополучие негови родители. Това, което младите искат, вече не е спокойствие и сигурност, а полет на мисълта, нови свободи за индивида (включително и сексуални), съпричастие към страданията на унизените и угнетените из цял свят. Желанията им ги тласкат към експерименти с духовното и физическото, към популярните тогава идеи за революционно преустройство на света в духа на марксизма, но пречупен през маоизма, към антивоенния протест и живот в комуни на децата цветя, към най-различни по-трайни или мимолетни идеи и движения. Този младежки кипеж се развива в Западна Европа и в Съединените щати, той разтърсва основите на западното общество, като в резултат предизвиква политическото оттегляне на титан като ген. Шарл дьо Гол, успехи на движението за граждански права, провал на виетнамската авантюра на САЩ. Така изглежда магическата 1968 г., която промени Западния свят. Какво обаче става по същото време зад Желязната завеса в Източна Европа? Оказва се, че през втората половина на 60-те години Желязната завеса вече не е толкова непропусклива, защото започват да се бунтуват младежите и на Изток. И те вече не искат да следват безропотно живота на родителите си и са готови да предложат свой вариант за по-нататъшното развитие на обществото. Вариант, който поставя под въпрос системата, очертана от догматизирания марксизъм като единствено верния път към окончателната победа на комунизма в цял свят. Тук е моментът да обърна внимание върху нещо, което днес обикновено се пренебрегва или направо отрича – общата лява основа на младежкия бунт на Запад и на Изток. За Запада тя някак изглежда не само естествена, но и ясно видима от многобройните портрети на Маркс, Ленин, Троцки, Мао, Хо Ши Мин. Докато студентските протести на Изток сякаш вървят в друга посока, тъй като зарядът им е по-скоро антисъветски и противопоставящ се на утвърдената комунистическа власт. Според мен обаче, така изглеждат нещата само на пръв поглед. Автентичните спомени на участниците в Полския март `68 и в Пражката пролет `68 показват, че те градят своята критика на властващата система върху марксизма. За това говори фактът, че началото на полския студентски бунт е поставено от оповестения през 1964 г. Манифест на преподавателите по диалектически материализъм от Варшавския университет Яцек Курон и Карол Модзелевски, в който те подлагат на марксистки анализ тогавашното полско общество и правят извода, че разминаванията с марксизма са огромни. Такива – марксистки, са и повечето лозунги на полските студенти през 1968 г. Те искат не капитализъм, а справедливо общество, в което хората имат равни възможности за развитие и при това разполагат с политически свободи. Сиреч, истински социализъм. В светлината на господстващите днес убеждения, марксизмът и демокрацията нямат нищо общо, но това съвсем не е така – всъщност марксизмът залага именно на демокрацията, макар и с ударение върху пряката й форма. Все пак разликите между опитите за промени на Запад и на Изток са също толкова безспорни, колкото и подобията. А като най-важната бих посочила това, че Пражката пролет `68 не е резултат на младежки бунт, а реформена програма, започната и реализирана от управляващата ЧКП.  Първата амбиция на чехословашките комунисти е да променят модела на държавен социализъм от съветски тип, като го съчетаят с демокрацията и пазарната икономика. И това съвсем не е всичко – голямата тяхна цел, изразена в думите на председателя на Националното събрание Йозеф Смръковски, се състои в убеждението: „Нашият социализъм има много да даде на развитите страни“. Какво означава това? То не е бълнуване, както би си помислил някой днес, а реален отговор на желанието на младите западноевропейци да направят обществото си социално справедливо, което е основната характеристика на социализма. Накратко казано, идеята е новият чехословашки модел на социализъм да съчетае социалните предимства на социализма с гражданските права при западната демокрация. Така се ражда същинското име на тази най-голяма реформаторска акция в Източния блок – „социализъм с човешко лице“. Това е изцяло в духа на станалата популярна в началото на 70-те години теория за конвергенцията, според която социализацията на капитализма и либерализацията на социализма ще доведат до единно общество. Една, в светлината на събитията от 80-те години, оказала се по-скоро утопична идея. Която обаче не е изчезнала безследно и безвъзвратно в общественото съзнание. И ако приемем, че човешкото общество се развива, може да се окаже, че идеята за съчетаване на социалната справедливост с демокрацията може да се реализира, макар и при други исторически обстоятелства. Дотук с идеите и стремежите на източноевропейското реформаторство на 1968 г. Оттук нататък идват реалностите. А те не са никак благоприятни за подобни идеи. Защото новият чехословашки модел се очертава като опасен конкурент на наложения в цяла Източна Европа съветски социализъм.  Началото на вътрешноблоковото обсъждане на чехословашките реформи е поставено на срещата в Дрезден от 23 март 1968 г. на шест страни от Варшавския договор. Най-неочаквано за чехословашките представители Александър Дубчек, Йозеф Ленарт, Драхомир Колдер, Олдржих Черник и Васил Биляк те се оказват изправени пред нещо като другарски съд. Полският лидер Владислав Гомулка става изразител на критиката, като обвинява реформаторите, че говорят за демокрация, а всъщност има „разгул на реакцията“. Бурните промени от първите месеци на 1968 г. са възприети от източноевропейските лидери като разграждане на социализма в Чехословакия, което застрашава съществуването на целия Източен блок. Критиките ще се засилват през следващите месеци, като тяхната същност може би най-вярно са изразени в следните цитати, отново на Гомулка: „Чехите говорят за демократичен социализъм. Ясно е обаче, че този лозунг противопоставя Чехословакия на всички други социалистически страни, т.е. ние в Чехословакия искаме да строим демократичен социализъм, а навсякъде другаде той е диктаторски, тоталитарен социализъм“. В светлината на тези думи решението за военна интервенция на 21 август срещу една мирна реформа отгоре, очевидно е самозащитна реакция на съветския модел срещу опитите той да се демократизира, което при всички случаи означава загуба на властта. Къде е мястото на България? Съвсем накратко – българският лидер Тодор Живков вече е влязал в ролята на най-близък съветски съюзник, затова позицията му е на пълна подкрепа за интервенцията. Но малко по-внимателното вглеждане в документите показва, че Живков напълно подкрепя чехословашките промени в икономиката, но също толкова категорично е против политическите. Какви са последиците от потушаването на Пражката пролет `68? Пропуснат шанс за демократизация не само на Чехословакия, а и на цяла Източна Европа две десетилетия преди това реално да стане, но и при много по-лоши условия. От друга страна, за тогавашните комунистически лидери е ясно, че пътят на реформите в крайна сметка ще ги доведе до загуба на властта, а и крах на започналия през 1917 г. експеримент. От гледна точка на сблъсъка на идеите, най-важният извод е направен от полския философ Лешек Балцерович: Танковете на Варшавския договор в Чехословакия превръщат комунизма от поле за интелектуални спорове в изцяло властови.", "date": "2018.06.09", "title": " Горещото лято на 1968-а\t\t\t"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%bd%d0%b0%d1%80%d0%be%d0%b4%d0%bd%d0%b8%d1%8f-%d1%82%d0%b5%d0%b0%d1%82%d1%8a%d1%80-%d0%bc%d0%b0%d1%80%d0%b8%d1%83%d1%81/", "text": "– Първото издание на формата “Театър пред театъра” миналата година бе много успешно. Самата инициатива е прекрасна и видях, че на софиянци много им харесва. Коментарите на много от зрителите бяха: “Чувствам се все едно не съм в България”. Бил съм на много такива фестивали и усещането наистина е различно. Не случайно се правят и Ти си под небето в един момент, а не под полюлей със златни колони отстрани. Свободата и възприятието е различно, артистите също се чувстват особено – мои колеги са споделяли колко по-различно е навън. – Откриването на “Театър пред театъра”, който отново е с пълното съдействие на Столична община,  ще бъде на 30 юни с концерт-спектакъла “България – благословена земя”. Това е наша инициатива и ще реализирам една своя мечта, която сънувам от години. Този концерт е по-особен жанр – театрализиран спектакъл, насочен е към духовността, а не към примитива на деня. Искам да разкажа всичко за страната си – дори се започва хиляди години преди новата ера, т.е да говорим и за Орфей, и за траките ни, и за цялата ни история. – Не, интересът ми към историята е доста по-рано. Може би е някакво чувство и емоция в определена посока, в определен период от време, към определени трагедии. За мен цар Симеон е бил изключително трагичен човек, защото не случайно е изпратен да учи в Магнаурската школа с идеята да бъде духовен глава… Но не бих искал и нямам намерение да връщам нещата към себе си. Все пак кълбото змии постоянно се търкаля по улиците, има го и в театъра. – Не зная какво е, но важното е, че не ме интересува. Казал съм и на колегите ми от екипа. Не се занимавайте с безумията на хората и ежедневието – вие имате цели, вървете към тях. И трябва да стигнете там. И в това има смисъл. – Радвам се много за оценките на колегите. Имахме толкова много номинации за Икарите тази година – 11 на брой. Никога не сме получавали и толкова много театрални награди “Аскеер”. Промяната на атмосферата в театъра, готовността на колегите да бъдат по-добри помежду си, да бъдат готови да ти помогнат, да бъдат взаимни дори и в живота, не само на сцената. И това е много хубаво. – Миналия сезон успяхме да вдигнем много високо летвата – изиграхме 586 представления, имаме общо 120 000 души зрители. Много съм щастлив, защото и в настоящия сезон не свалихме тази летва. За мен е много важно, че продължавам да изпълнявам програмата, с която спечелих този пост – идването на наша сцена на двама българи, които направиха прекрасни творчески и административни кариери извън България. Първият е  Галин Стоев, той направи постановката “Танцът Делхи”, която взе доста награди на Икарите. – Да и тя имаше огромен успех на тази сцена, която е една от най-престижните в света. Франция е пример за република, но като че ли монархическото отношение в някои посоки си е на много високо ниво – особено в културата. От основаването му още по времето на Молиер нито един чужд театър не е допускан на сцената му с едно изключение – веднъж по време на последната война, когато там играе германски театър. А сега те разрешават човек чужденец да направи постановка. След това Галин стана директор на театъра в Тулуза и  едно от първите ни излизания беше на спектакъла “Танцът Делхи”,  изиграхме осем представления при препълнени салони! Оценката за нас беше много висока, там се говореше за висотата на българската актьорска школа. Малко по-късно – тази зима, отидохме в Париж, където изиграхме с много голям успех “Богът на касапницата”. – Вторият е Иван Пантелеев, който направи “NEOдачници” на Максим Горки. Иван има страхотни успехи в Германия, започнал е да работи с Митко Гочев, а в момента едни от най-добрите представления в Дойчес театър и “Фолксбюне” са негови. Той гостува на наша сцена през 2016-а с “Очакване на Годо”. Тези момчета – Галин и Иван, първо бяха безумно щастливи, защото попаднаха във въздуха и водите, където са се родили и възпитали. Те предложиха и нова динамика, друга организация и дисциплина – нещо, което исках да се случи. Допринесоха за това усещане за любов между хората и едновременно внесоха и друг начин на мислене. – Консерватизмът естествено, че съществува в Народния театър, който е институция, задължена да пази класиката на българската драматургия. Но артистът е гъвкав психологически и новото винаги му прави впечатление, затова той може да го възприеме. Колегите, които работиха с двамата режисьори, много бързо се приспособиха. Ние обаче сме направили много и на другите две сцени в театъра. Имаме например 3-4 представления от миналата година, които са с  много голям зрителски и творчески успех. Това са “Майстори” на Петринел Гочев, “Чаровно лято” по “Чудаци” на Краси Спасов, “Лисичета” на Бина Харалампиева, за което и сега не могат да се намерят билети. Не искам да изпусна спектакъла “Калигула” – едно изключително представление – като театрална визия и енергия. Всичките представления си имат своето силно въздействие, а трупата актьори демонстрират способности, те умеят във всички жанрови форми да бъдат просто на върха. – Това наистина страшно много ме затруднява. Всеки театър трябва да има своята трупа – тя е сърцето и духа на тялото, наречено Народен театър, със своята си енергия и дух създават физиономията му. Нямам нищо против необходим жанр или човек да влезе в този театър за някаква работа, но да идват страшно много артисти, които затрудняват цикличността на работата по другите представления, е ужасно трудно. Така се нарушават и човешките взаимоотношения. – Е, има я, тя тече подмолно, но не казвам, че това е проблем. Обикновено се оценява кой е най-добрият театър на 27 март, когато е Денят на театъра. Тогава бяха оценени колегите от Театър 199 – те са  с традиция от дълго време и всяка година подготвят високо художествени спектакли. Тези цифри, които казах преди малко, започват да се бият с подобна оценка, но ми казаха, че Народният театър няма равен старт с всички други театри. Има повече сцени, повече места и т.н. Добре. Но ако нямаш добра продукция, тези салони няма да са пълни. Затова не разбирам равния старт. А когато няма такъв, защо да се сравняваме? Не е справедливо спрямо колегите и спрямо театрите и за мен това е несериозно. Основният стремеж в нашия театър искам да бъде близко и до това, което е казал проф. Иван Шишманов по време на откриването на тази сграда:  “Това е най-красивата сграда в България. Но той ще стане театър тогава, когато творците в него станат социални възпитатели”. – Пречките са в организационен аспект. Аз съм един от тези, които е създавал подобни пречки навремето. Първото, с което трябва да се съобразяваш, е, че тук е твоето работно място с неговия работен режим. Това са творчески необходимости, ето – някои от колегите като Жоро Мамалев пишат и книги, други следват режисура и започват да правят постановки като Владо Пенев и Вальо Танев. Това е едно творческо богатство. Моята молба към всички е да знаят къде работят и къде е работното им място. И че на първо място трябва да е този театър. В противен случай не приемам обвинения като това, че някоя постановка не се играе циклично или нещо подобно. И колегите се съобразяват с това. – (Смее се) Ооо, ние имаме почти готова програма за два сезона напред. На голямата сцена догодина ще бъдат пиеси, които ще са по-различни по жанр от отиващия си сезон. Защото трябва да мислим и по-широк кръг от публиката ни. По-следващата година ще бъде годината на чуждестранни режисьори, които за сега са четири и са достатъчни за една година – единият е македонец, другият руснак, третият словак, а четвъртият е американец. Няма да говоря с имена, защото с двама от тях финализираме отношенията си. Следващите два сезона за половината на 2020 и 2021 г., ще бъде посветена на Вазов. Търсим нови и различни неща, за да докажем с основание, че той наистина е наричан патриарх на българската литература. Но… горе-долу и с това съм готов – идеите и основните екипи. – В края на септември ще бъде първата премиера за следващия сезон – това е  “Един безумен ден – Сватбата на Фигаро” на Бо Марше – режисьор е Михаил Петров. В началото на октомври ще бъде пък премиерата на “Опит за летене” по Радичков – 25 години по-късно, режисьор Стоян Радев. Следващата година ще има четири нови български пиеси – в тях е освен Радичков, и Стефан Цанев, може би и Яворов или Станислав Стратиев. В края на октомври ще бъде третата премиера на голямата сцена – “Бащата” на Флориан Зелер, с режисьор Диана Добрева.  Явор Гърдев ще работи на Камерната сцена “Наблюдатели” на Константин Илиев – още една българска пиеса. Предстоят ни и гостувания в следващите години навън в страни и на Изток, и на Запад. Създадохме асоциация на Балканските национални театри, имаме меморандуми с националните театри на Грузия и Азербайджан, покани за фестивали и т. н. – Не, няма повторение на творческия продукт. Постановката на режисьора Бранко Плеша наистина беше събитие. Но сега времето е друго, динамиката, комуникациите, артистите са други в представите си. Но спектакъл по Душан Ковачевич ще има и той ще започне да се репетира от януари месец – ще бъде много интересна пиеса с музика на Горан Брегович. – Продажбите вървят много добре, около 40% от билетите вече са продадени. Все пак има повече от три седмици до началото, надявам се да се получи като миналата година – зрителите да търсят билети. Цялата трибуна за публиката, която ще бъде изградена пред Народния театър, е за малко повече от 1100 души, големината й е 14/12 метра, ще се издига на 90 сантиметра над земята. – Звънях на Дядо Боже, но той не ми вдига телефона (смее се). Това няма как да се предвиди. Но искам да ви споделя още нещо за програмата на сцената под звездите в София. Различното тази година е, че решихме да поканим и колеги, т. е. да не е само Народният театър. На 1 и 2 юли играем “Калигула”, като ще има и субтитри на английски език, на 3-ти ще гостува театър “София” с “Госпожа министерша”, на 4 и 5 юли е нашата постановка “Животът е прекрасен” на Александър Морфов, на 6 юли ще изиграем “Сако от велур”, а на 7 юли отново ще има гост – Театърът на армията ще представи 100-тното представление на своя “Швейк”.  Ще закрием театъра на открито със спектакъла-хепънинг “Опит за летене” – с участието на Теодосий Спасов и неговият оркестър. Той пише и музиката към спектакъла. – Е, ще ви издам една наша тайна, която не съм споделял – този спектакъл си е наш, с наши артисти – поканили сме само Ансамбъл “Българе”, и ще го запазим. Ще го ползваме като наш продукт целогодишно. Ще го играем на празници като Деня на будителите, например. Но режимът на този спектакъл ще бъде по-особен…  Мариус Донкин е роден на 13 февруари 1950 г. във Варна. Завършва актьорско майсторство във ВИТИЗ. Става част от екипа на  Народния театър през 1979 г. Играе в много постановки, както и в доста филми. Сред тях са “Петимата от Моби Дик”, “Дом за нашите деца”, “Бащи и синове”, “Знакът на българина”, както и в 11-серийния тв филм “Златният век”. От лятото на 2016 г. е директор на Народния театър.", "date": "2018.06.09", "title": " Директорът на Народния театър Мариус Донкин пред „Труд“:  Кълбото  със змии  в театъра не ме интересува"}
{"url": "https://trud.bg/%d1%80%d0%b5%d1%81%d1%82%d0%be%d1%80%d0%b0%d0%bd%d1%82-%d0%be%d1%82%d0%b4%d0%b0%d0%b4%d0%b5-%d0%bf%d0%be%d1%87%d0%b8%d1%82-%d0%bd%d0%b0-%d0%b0%d0%bd%d1%82%d1%8a%d0%bd%d0%b8-%d0%b1%d1%83%d1%80%d0%b4/", "text": "Известният в Ню Йорк магазин за деликатеси „Барни Грийнграс” отдаде почит на рок звездата в кухнята Антъни Бурдейн, като сервира обичайната му закуска при тях, предаде БТВ.  Служителите на „Барни Грийнграс” подредиха маса с един единствен празен стол, на която има кафе, портокалов сок, бейгъл и бъркани яйца. Смъртта на Бурдейн потресе света и много хора се обърнаха към социалните мрежи, за да изкажат съболезнования и възхищението си от покойния готвач. „Антъни даваше всичко от себе си във всичко, което правеше. Неговият безстрашен дух докосна и вдъхнови много. Той беше моята любом, моят камък, моят защитник. Съсипана съм”, написа неговата приятелка Ейжа Ардженто в „Туитър”. Водещата Кристиан Аманпур също отдаде почит на колегата си от Си Ен Ен. „Сърцето ми се къса за Тони Бурдейн. Дано почива в мир. Той беше приятел, колега и семейство. Страхотен характер, голям талант, уникален глас и истински човек”, написа тя. „В тотален шок съм откакто разбрах, че невероятният Антъни Бурдейн е починал. Той наистина счупи модела и започна кулинарния разговор. Почивай в мир, шеф”, написа известният готвач Джейми Оливър. Старият ресторант на Бурдейн в Ню Йорк се превърна в мемориал за готвача, като десетки хора оставиха цветя, послания и снимки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Ресторант отдаде почит на Антъни Бурдейн с обичайната му закуска"}
{"url": "https://trud.bg/%d0%bf%d0%b5%d0%bd%d0%b5%d0%bb%d0%be%d0%bf%d0%b5-%d0%ba%d1%80%d1%83%d1%81-%d1%89%d0%b5-%d0%b8%d0%b3%d1%80%d0%b0%d1%8f-%d0%b4%d0%be-%d0%b4%d1%8a%d0%bb%d0%b1%d0%be%d0%ba%d0%b0-%d1%81%d1%82%d0%b0%d1%80/", "text": "– Беше едно от най-интересните ми кино преживявания. Сценарият беше превъзходен, режисурата е на ниво, страшно се гордея, че участвам в този филм. Историята е толкова вълнуваща и драматична, има насилие и любов, отмъщение и предателство, политически интриги и международни отношения. Богат филм, направен с вдъхновение и внимание към детайла. Наистна вярвам, че се получи. А да работя с Хавиер, и то в такъв филм, беше чисто удоволствие. – Освен, че танцувам от малка, винаги съм обичала да подстригвам косите на хората. Родителите ми имаха салон и се занимавах с това още откакто бях девет годишна. И до днес съм запазила тази своя страст, или по-скоро забавно хоби. Което обаче аз си взимам насериозно, независимо от оценките на хората за моя талант в тази област. И сега бих подстригала всеки, който ми позволи. Наскоро си поиграх с косата на Салма Хайек, която е една от най-добрите ми приятелки. Подстригвала съм я един път в нейната къща, токът беше спрял и стояхме само на една свещ. Ето това се казва доверие. Радвам се, че съм съхранила детските си интересни и черти. Поне някои. – Нищо не може да се сравни с това да разговаряш с едно дете. Най-силните емоции, които някога съм изпитвала са били провокирани от начина, по който моите деца Лео и Луна ме гледат. Да бъда майка за мен е като да гледам живота от различна гледна точка. Общуването с децата ме връща към моята детска среда и отдавна отминал свят. Дори връзката ми с природата се промени, откакто родих. Виждам всичко през други, нови очи. – Всяка година, всеки ден дори, пред човек се откриват възможности за лична промяна. Но в същото време си мисля, че мистериите на вътрешния свят на всеки са недостижими. Невъзможно е да знаем всичко за себе си. – Остаряването трябва да се празнува. В Испания особено, всички обичаме да се чувстваме млади и темата за навлизането във възраст изобщо не е повод за треговги и стрес. – Никога не може да прекалиш с думичката “Благодаря”. Никога. Благодарността винаги води до положителни неща в живота ти. – Заминах с идеята да се върна след като участвам в един филм – всичко трябваше да отнеме три месеца. Но после веднага получих нова роля. Обичам страната си Испания, но предпочитам да живея в САЩ, където винаги съм се чувствала като гражданин на света. – Страхът. Смятам, че страхът има способността да парализира човека най-много и да го постави в капан, от който излизането е най-трудно. Страхът поразява толкова много наши решения. Не трябва да позволяваме на страха да ни отнеме свободата. – Педро е много повече от приятел, покровител, колаборатор. Той е основната причина аз да стана актриса. Като малка си спомням, че се промъквах на снимачните площадки на неговите филми в Мадрид и го шпионирах. Бях на 14 години. -Успявах да убедя охраната да ме пусне всеки път. Стоях там около час, гледах го как режисира и се надявах един ден той да режисира мен. – Не мисля. Странно е, но винаги забравям да му разкажа тази история. – Още тогава имаше славата на смел и провокативен творец. Много хора бяха шокирани от нещата, които снимаше, но още повече хора знаеха, че той създава специално кино, които ще издържи теста на времето и ще бъде третирано като модерна испанска класика в областта на седмото изкуство. Както и стана. Без Педро моята страна щеше да бъде много по-бедна в културно отношение. Много хора на изкуството смятат, че той беше ключов фактор в прехода на Испания след смъртта на Франко в средата на 70-те години на миналия век. Те не могат да си представят този процес без него и неговото творчество. – Беше невероятно. Не бих казала, че е сбъдната мечта защото никога дори не съм си и мечтала да бъда на тази сцена и да приема тази легендарна златна статуетка. Да правя пари като актриса беше научна фантастика за мен, какво остава за най-престижната и бляскава награда в киното. Трудно е да опиша с думи момента, в който обявиха името ми. Вече знам, че киното е моят живот и смятам да играя до дълбока старост.", "date": "2018.06.09", "title": " Пенелопе Крус: Ще играя до дълбока старост\t\t\t"}
{"url": "https://trud.bg/%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%bd%d0%b8%d1%82%d0%b5-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8-%d0%bd%d0%b0-%d0%ba%d1%80%d0%b0%d0%b2%d0%b0%d1%82%d0%b0-%d0%bf/", "text": "Лабораторните резултати на кравата Пенка, която придоби световна слава,   от Европейския съюз, са благоприятни, съобщиха от пресцентъра на агенцията по храните. Животното се изследва за вируси, чието отхвърляне е важно, за да се предотврати появата на икономически опасни болести като син език, заразен нодуларен дерматит и други. Окончателните резултати се очакват в понеделник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Лабораторните резултати на кравата Пенка са благоприятни"}
{"url": "https://trud.bg/%d0%b1%d1%83%d1%80%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8-%d0%b8-%d0%b3%d1%80%d0%b0%d0%b4%d1%83%d1%88%d0%ba%d0%b0-%d0%bf%d0%be%d0%b6%d0%b5%d0%bb%d0%b0-%d0%b5%d0%b2/", "text": "Българският евродепутат и заместник-председател на ВМРО Ангел Джамбазки от официалната си страница във “Фейсбук” написа отворено писмо, отговор на покана, изпратена до него за участие в “София прайд”. Тя е отправена и до всички български народни представители, представителите на България в Европейския парламент, министри. Джамбазки пожела по време на събитието да има буря с грамотевици и градушка. В писмото си той пише, че „София прайд” е политическо събитие с политически искания и лозунгите, които се издигат там категорично противоречат с неговите политически убеждения. Той прилага и десет свои коментара към конкретни политически искания от страна на организаторите на това събитие. В отговор на исканията им за промяна на чл. 6 от Конституцията на Република България, Джамбазки пише, че текстът на КРБ е напълно изчерпателен и задава въпроса „ако искате да Ви споменем поименно в Конституцията?” Не желая по никакъв повод да си прекарам времето в компанията на странни същества тип „Елза Парини“, които се кривят и кълчат, качени на платформа, гримирани и намацани като статисти в нискобюджетна комедия на ужаса, това поне е естетически избор, на който имам право, коментира още Ангел Джамбазки. Той допълва, че това събитие ще струва на българските данъкоплатци командироването и събирането на повече от хиляда и двеста служители на МВР, от няколко областни дирекции. Оголвайки райони, в които тези служители са много по-нужни. Доста скъпо излизат на данъкоплатеца съботните Ви разходки из центъра на столицата, категоричен е воеводата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Бури, гръмотевици и градушка пожела евродепутат на гей парада"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bf%d1%80%d0%b8%d0%b7-%d0%b4%d0%b8%d0%bd%d0%b0%d0%bc%d0%b8%d1%87%d0%bd%d0%b0/", "text": "Община Благоевград бе отличена с приз „Динамична община“ от Асоциация на българските градове и региони, съобщиха от общината. Той бе приет от заместник-кмета по култура и хуманитарни дейности Христина Шопова, която благодари за признанието от името на кмета на Благоевград д-р Атанас Камбитов и декларира абсолютна готовност за развитие на Благоевград с бързи темпове и занапред. През последните години Община Благоевград реализира редица проекти, включително и по Европейски програми, за подобряване на стандарта на живот. Националната годишна среща на Асоциацията тази година е под надслов „Бъдещето на кохезионната политика на ЕС. Дигитализация на общините и регионите“.  На нея присъстваха  областни управители, заместник-областни управители, кметове, заместник-кметове, председатели на общински съвети, общински съветници. През 2017 година Община Благоевград бе отличена в категория „Успешно управление на голяма община 2017“. Асоциация на българските градове и региони е организация, чиято дейност е насочена към развитие на местното самоуправление в градовете и регионалната политика в България на основата на европейските ценности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Община Благоевград с приз „Динамична община“ от Асоциация на българските градове и региони"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bf%d0%be%d0%b4%d0%b0%d1%80%d0%b8-%d0%bd%d0%b0-%d1%81%d0%b8-%d1%86%d0%b7%d0%b8%d0%bd%d0%bf%d0%b8%d0%bd-%d1%80%d1%83/", "text": "Президентът на Русия Владимир Путин, който е на посещение в Китай, е избрал оригинален подарък за колегата си Си Цзинпин – руска баня, предаде ТАСС. Президентският прессекретар Дмитрий Песков е потвърдил избора на Путин за подарък на китайския му колега. Преди посещението си в Китай руският президент пожела да запази в тайна какъв дар е предвидил за Цзинпин. “Китайската страна ще избере мястото и наши специалисти ще я монтират”, казва Песков. Прессекретарят е допълнил, че за изработването на дървената конструкция е използван 200-годишен кедър от Алтай. По време на размяната на подаръци между двамата държавни ръководители Владимир Путин е показал на Си Цзинпин скица на банята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Владимир Путин подари на Си Цзинпин руска баня"}
{"url": "https://trud.bg/%d0%b2%d1%81%d1%8f%d0%ba%d0%b0-%d1%81%d0%b5%d0%bc%d0%b5%d0%b9%d0%bd%d0%b0-%d0%b4%d0%b2%d0%be%d0%b9%d0%ba%d0%b0-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%bc%d0%b5%d0%bd%d0%b8-%d0%bf%d0%be/", "text": "Тази година на пазара на роби в античния град Марцианопол всяка семейна двойка може да продаде половинката си и да се сдобие с нова. Това е най-новото изкушение за публиката сред руините на стария амфитеатър в Девня, където започна в събота III издание на грандиозния и зрелищен фестивал „Марцианопол-животът в древния град” с над 100 участници от цяла България и от Констанца. Те изпълняват исторически възстановки от тракийско и римско време, които се въртят и на огромна видеостена. В двата дни на уикенда на арената ще се сражават гладиатори, ще дрънкат оръжия и доспехи, ще има езически ритуали, дегустация на тракийски вина, на леща по рецепта от римско време, приготвена с червено вино и джанки в бакър от 12 литра. „Пътят на хляба в римската империя„ е пресъздаден от клуба за исторически възстановки във Велико Търново. Насъщният се е замесвал и с ферментирал гроздов сок за квас. Голямата томбола на финала ще бъде за делва римско вино. Девня е върху земя на древни цивилизации. Марцианопол е бил временна столица на Източната римска империя, а градът е имал собствени монети, каза в обръщението си към участниците във фестивала кметът Свилен Шитов. Общината финансира основно събитето заедно с няколко фирми спонсори, за да възкреси духа на древния град, а съвременния да утвърди като атрактивна туристическа дестинация. Сред гостите на събитието бяха народните представители от ГЕРБ д-р Емилия Милкова и Таня Петрова, кметове на съседни общини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Всяка семейна двойка може да замени половинката си с нова\t\t\t"}
{"url": "https://trud.bg/%d1%81%d0%bb%d0%b0%d0%b2%d0%b0%d1%82%d0%b0-%d0%be%d0%bf%d0%b8%d1%8f%d0%bd%d1%8f%d0%b2%d0%b0-%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%82%d0%b5-%d0%b0-%d0%b4%d1%80%d0%be%d0%b3%d0%b0%d1%82/", "text": "Миналото на големия син на звездата Никълъс Кейдж е белязано от постоянни проблеми с полицията, обвинения в домашно насилие, употреба на наркотици. Агресивен е и на сцената като лидер на сатанинската блек-металик група Eyes of Noctum, и в живота. Първата му съпруга, певицата Ники Уилямс, често страда от постоянните му скандали под влияние на дрогата. След бурна свада в холивудски ресторант през 2011 г. Уестън е откаран насила в болницата “Сидърс-Синай” в Лос Анджелис за психиатричен преглед, след като полицаите го заплашват с електрошоков пистолет, но той оказва съпротива. Миналата година Никълъс Кейдж беше в София за снимките на най-новия си филм – „Код: 211”, но счупи глезен и отпътува за лечение в Щатите. Вместо да го придружи, Уестън, който също участва в лентата, остана в България с годеницата си Хила Аронян, възхити се от страната и сподели, че е открил любовта на живота си, която го окриля и му помага да стане по-добър. Популярният му баща е този, който го принудил да се лекува в клиника. Кейдж-младши твърди, че е благословен да има такъв страхотен татко, с когото имат много дълбока духовна връзка. На 2 май т.г. 27-годишният Уестън и Хила се ожениха на романтична церемония в Калифорния в присъствието на куп знаменити гости от Холивуд, сред които братовчедката и чичото на Никълъс Кейдж – режисьорката София Копола и баща й Франсис Форд Копола. Когато Брус Уилис и Деми Мур още са женени, пресата и феновете са жестоки към момичетата им, наричайки ги грозни патета, констатирайки злорадо, че не са наследили ефектната външност на родителите си. И трите имат болезнени спомени, свързани с алкохола, дрогата и хранителните разстройства. Голямата – Румър, преживява комплекси от непрекъснатото сравнение с известните й родители, затова посяга към наркотиците, но Брус и Деми й помагат да излезе от ада. Средната – Скаут, е известна с буйния си нрав. Няколко пъти се снима разсъблечена просто така или защото протестира за нещо си. След това пък публикува компрометиращи снимки на знаменития си баща – на една от тях Брус е нагизден с женски дрехи и перука с букли. Тя открито признава, че употребява наркотици и дори е арестувана – непълнолетна, с бутилка на обществено място и с подправена лична карта. Най-малката – Талула, също е клиент на рехабилитационен център. Тя също носи на родителите си много неприятности, най-малкото от които е шофиране в нетрезво състояние. Когато е на 20, се говори, че Брус и Деми я заплашили с лишаване от наследство, а именно – 300 млн. долара. Днес Румър (29), Скаут Лару (26) и Талула (23) са големи и разумни девойки, които са преодолели насмешките и залитанията от детството. За първи път Камерън, синът на Майкъл Дъглас, пробва наркотици на 13, на 20 започва да си инжектира хероин, а на 25 вече има опасна устойчива зависимост. През юли 2009 г. е задържан в скъп хотел в Манхатън при операция на агенти на федералната Агенция за борба с наркотиците. Признава се за виновен за притежание на хероин и търговия с големи количества кокаин и метамфетамин.  Когато е арестуван, се е „боцкал” по 5-6 пъти дневно, както личи от материалите по делото. Отначало го поставят под домашен арест от уважение към баща му Майкъл и дядо му Кърк, но само след няколко дни е зад решетките – негова приятелка се опитва да премине полицейската охрана с доза хероин върху четка за зъби. По американските закони е заплашен да получи до 10 години, но му дават 5 заради проявената снизходителност от съда. След време все пак срокът е удължен с още 4 и половина години, тъй като и в затвора Камерън се занимава с контрабанда на наркотици. През 2016 г. той е освободен предсрочно за добро поведение и сътрудничество на следствието. На една от първите му снимки, които споделя в инстаграм, се вижда, че е татуирал на гърдите си ликовете на баща си и дядо си. Започва работа в кинокомпания и явно новият живот е пред него. Майкъл поема вината за неговото възпитание, дори нарича себе си безполезен баща, а затвора определя като спасение за сина си, който иначе или би умрял от предозиране, или биха го убили. Самият Майкъл Дъглас е разследван за насилие след злоупотреба с алкохол през 1990 г. Неговият полубрат Ерик умира през 2004-а след смъртоносна комбинация от алкохол и хапчета. “Наясно съм с това какъв натиск оказва върху собствената ти идентичност фактът да имаш известен баща – пише големият актьор. – Не съм сигурен, че съм го превъзмогнал: две поколения от фамилията ни се опитват да се справят с това.” През декември м.г. Камерън направи Майкъл дядо за първи път – приятелката му Вивиан Тайбс роди момиченце. Щастливият татко е споделял, че с нетърпение очаква раждането на дъщеричката си и се надява заради нея да стане по-добър и да й осигури хубав живот. Владимир е син на Вячеслав Тихонов (известен у нас най-вече с ролята на Щирлиц) и Нона Мордюкова. Още от малък живее в сянката на знаменитите си родители. Те се развеждат, всеки вече има свой личен живот и това се превръща в истинска трагедия за младежа, който се чувства изоставен и попада в лоша компания, където още в 5 клас е първата му среща с алкохола и дрогата. Още преди студентските си години преминава лечение от наркозависимост. Първата му съпруга е Наталия Варлей („Кавказка пленница”), която още в деня на сватбата разбира, че мъжът й е наркоман. Прави и невъзможното да му помогне, но усилията й са безуспешни и бракът се разпада, без да е продължил и година. С втората си съпруга – фигуристката от Московския балет на лед Наталия Егорова, почти не живеят заедно, тъй като им пречат както гастролите й, така и неговите запои. И двете жени му раждат синове – Василий и Владимир. В началото актьорската му кариера се очертава като блестяща – наричат го „руския Ален Делон”, снима се в успешни продукции, предричат му големи върхове. Обаче Владимир осъзнава, че зрителите не се интересуват от неговия талант, а непрекъснато го сравняват с родителите му. Започва отново все по-често да посяга към чашката, после – към наркотиците. Здравето му се влошава, към 40-те вече е преживял два инсулта и на 11 юни 1990 г. лекарите констатират смъртта му от сърдечна недостатъчност, провокирана от свръхдоза наркотици. Нона Мордюкова лежи в един гроб със сина си, Вячеслав Тихонов също приживе пожелава това, но второто му семейство не изпълнява неговата воля.", "date": "2018.06.09", "title": " Славата опиянява известните, а дрогата – децата им"}
{"url": "https://trud.bg/%d0%b4%d0%b2%d0%b0%d0%b9%d1%81%d0%b5%d1%82-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%b1%d1%83%d1%80%d0%b8-%d0%b2-%d1%81%d0%b5%d0%b2%d0%b5%d1%80/", "text": "Най-малко 20 души загинаха през последното денонощие от силните дъждове и гръмотевични бури, обхванали северния индийски щат Утар Прадеш, съобщиха индийските власти, цитирани от Синхуа. Някои умрели, ударени от дървета и електрически стълбове, повалени от бурята, а други ударени от мълнии. Десетки хора са ранени. Правителството на щата е обещало обезщетения от по 400 000 рупии (6000 долара) за семействата на жертвите. Индийската метеорологична служба прогнозира още дъждове и гръмотевични бури за следващите две денонощия. Миналия месец в пет индийски щата при поройни дъждове, гръмотевични и пясъчни бури загинаха около 250 души, а над 400 бяха ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Двайсет души загинаха при бури в Северна Индия"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%b4%d0%b2%d0%b0%d0%bc%d0%b0-%d1%85%d0%be%d0%bb%d0%b0%d0%bd%d0%b4%d1%86%d0%b8-%d0%b0%d1%80%d0%b5/", "text": "Варненският окръжен съд Окръжен съд – Варна наложи постоянна мярка „задържане под стража“ на 55-годишния Курт М. и 50-годишния Робърт П.- граждани на Кралство Нидерландия, обвиняеми за това, че в периода 26 януари 2017 до 16 март 2018 г. са осъществявали контрабанда на три вида прекурсори с общо тегло 16,222 тона. Според обвинителният акт чрез фалшиви документи двамата внесли през митнически пункт Варна-Запад три пъти суровината за производство на амфетамини. Контрабандата тръгвала с кораби от Китай и Латинска Америка, но не била предназначена за Варна. Наркосуровината била декларирана като почистващ препарат за прозорци, посочиха от пресслужбата на съда. Престъплението, в което са обвинени Курт М. и Робърт П. е тежко по смисъла на закона, като НК предвижда наказание „лишаване от свобода” от 15 до 20 години и глоба от 200хил. до 300 хил. лв. Защитата на Курт М. поиска по-лека мярка за неотклонение с мотива, че той има постоянен адрес в Бургас, както и 3 собствени предприятия в морския град и ако остане в ареста не би могъл да ги управлява. Адвокатът на 55-годишния холандец изтъкна, че той страда от диабет и има нужда от лечение, поради което поиска „домашен арест“. Защитата на вторият обвиняем Робърт П. също поиска по-лека мярка за неотклонение, защото мъжът трябвало да се грижи за трите си деца, а и очаквал четвърто. Като разгледа всички събраните до момента гласни и писмени доказателства, включително и тези събрани чрез СРС, протоколи от претърсвания и изземвания, съдът прецени че съществува обосновано подозрение Курт М. и Робърт П., да са автори на деянието. Предвид реалната опасност лицата да се укрият или да извършат друго деяние, съдът определи най- тежката мярка за неотклонение „задържане под стража“. Решението може да се обжалва пред Апелативен съд– АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Постоянен арест за двама холандци, арестувани с 16 тона прекурсори за амфетамини"}
{"url": "https://trud.bg/%d0%ba%d0%be%d0%bb%d0%be%d0%bd%d0%b0-%d0%be%d1%82-632-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-land-rover/", "text": "Преди две години България влезе в рекордите на Гинес с най-дългия парад от автомобили Ford. В началото на юни 2016 г. на новопостроената северна тангента на Околовръстния път на София се събраха 1527 коли от тази марка. Гигантската колона в движение надхвърли 20 км и измина трасето до финала за близо 2 часа. Това постижение подобри двойно предишния рекорд на Ford, регистриран в САЩ през 2014 г. и остава №1 в света към днешна дата. В името на рекорда на 30 май в Германия се събра колона от 632 превозни средства Land Rover. Това също е най-доброто постижение за култовата офроуд марка. Грандиозното шествие задмина предишното подобно в Португалия, събрало 516 автомобила Land Rover през 2014 г. Рекордът бе поставен в околностите на баварския град Бад Кисинген в чест на 70-ата годишнина на британската компания. Участваха представители на най-различни моделни поколения – от първите серии след Втората световна война до чисто новия Range Rover Velar. Образува се колона с дължина 7 км, оглавявана от известни личности зад волана на Defender и кабрио Range Rover Evoque. За да бъдат изпълнени стриктно изискванията за рекорд на Гинес, всеки участник предварително получи книга с инструкции за спазване на условията. В парада на Land Rover са взели участие не само германци, а собственици на автомобили от цяла Европа. Най-голям интерес предизвикаха по-старите модели на марката, които продължават да се движат въпреки напредналата си възраст, тъй като техниката е здрава и има дълъг живот.", "date": "2018.06.09", "title": " Колона от 632 автомобила Land Rover\t\t\t"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-170-%d0%ba%d0%b3-%d0%ba%d0%be%d0%bd%d1%82%d1%80%d0%b0/", "text": "В зоната за отговорност на ГПУ – Гоце Делчев е проведена специализирана полицейска операция по противодействие на контрабандата и незаконното разпространение на акцизни стоки, съобщи МВР. Граничните полицаи спрели за проверка в района на село Катунци лек автомобил “Нисан-Микра” с българска регистрация, управляван от 52-годишния П. Ч. от село Абланица, община Хаджидимово. При извършената проверка на задните седалки на автомобила те открили предварително опаковани и подготвени за продажба пакети и кашони с нарязан тютюн без акцизен бандерол – 170 килограма. Водачът на автомобила е задържан в ГПУ Гоце Делчев за срок до 24 часа. Уведомена е районната прокуратура, образувано е досъдебно производство по описа на ГПУ-Гоце Делчев. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Гранични полицаи задържаха 170 кг контрабанден нарязан тютюн"}
{"url": "https://trud.bg/%d0%bf%d0%b0%d1%83%d0%bb%d0%be-%d0%b0%d1%83%d1%82%d1%83%d0%be%d1%80%d0%b8-%d0%ba%d0%be%d0%bd%d0%ba%d0%b2%d0%b8%d1%81%d1%82%d0%b0%d0%b4%d0%be%d1%80%d1%8a%d1%82/", "text": "Пауло Аутуори е същински конквистадор. Работил е в пет държави на три континента. Отвоювал е 9 трофея.  България ще е неговата шеста страна в богатата му и успешна кариера. Отборите, които е водил, не могат да бъдат преброени на пръстите на … две ръце. Общо са 26, без да броим “Лудогорец”. Но това е нещо нормално, тъй като кариерата му започва през далечната 1975-а. И от този момент той работи без прекъсване вече 43 години както в родината си, така и в други точки на света. Любопитното е, че никога не е бил професионален футболист. Занимава се е с футзал. Мечтата му да стане професионален играч обаче рухва заради заболяване от детски паралич в тийнейджърските години. Болестта го оставя с атрофирал крак. Въпреки това, бразилецът не се отказва от мечтата си да работи на най-високо ниво в най-великата игра. Първите му стъпки са като кондинционен специалист в щаба на “Португеза”. По това време завършва университета “Кастело Бранко” в родината си. Там Аутуори изкарва и треньорски курс, за да поеме в последствие бразилския тим. В края на 80-те поема към Португалия. Там той води “Насионал”, “Витория” (Гимараеш) и “Маритимо”. Едва през 1995-а обаче постига първия си значим успех. Специалистът се завръща като силния човек в бразилския “Ботафого” и извежда тима до шампионската титла. След големия триумф поема отново към Португалия, заставайки начело на “Бенфика”. Въпреки доброто представяне, отборът остава трети в крайното класиране. Това не задоволява Аутуори и той поема обратен курс към родината си. Докато е в Португалия работи с трима българи – Илиан Илиев, Антони Здравков и Красимир Наков. А в Бразилия е бил начело на 15 клуба. Това са “Португеза”, “Америка” (Рио де Жанейро), “Сао Бенто”, “Мариля”, “Бонсуксесо”, “Ботафого”, “Крузейро”, “Фламенго”, “Интернасионал”, “Сантос”, “Гремио”, “Васко да Гама”, “Сао Пауло”,”Атлетико” (Паранаензе) и “Атлетико” (Минейро), където се засича и с мегазвездата Роналдиньо. Прави впечатление, че Аутуори не се задържа никъде за повече от година-две, с изключение на първите му клубове в кариерата. Най-дългият му престой на едно място е в “Португеза” – в периода 1975-1979 г. Освен превърналите се в традиционни за него дестинации Бразилия и Портуалия, наставникът е заставал начело на олимпийския отбор на Катар, а на клубно ниво е водил местния “Ал Раян”. Има опит и в Япония с “Кашима Антлърс” и “Серезо” (Осака). В Южна Америка е работил също в перуанския “Спортинг” (Кристал) и националния тим на Перу. Това прави назначението му в “Лудогорец” неговата 27-а месторабота, което е един своеобразен рекорд. Това е само сухата статистика. Аутуори е постигал големи успехи в Южна Америка. Той е печелил два пъти най-престижната континентална надпревара Копа Либертадорес. Първият път е през 1997 г. със “Сантос”, а вторият е през 2005-а на кормилото на “Сао Пауло”. Същата година вдига и Междуконтиненталната купа, след като на финала неговият тим надделява с 1:0 над “Ливърпул”, спечелил същия сезон Шампионската лига. Безспорно 2005 година е най-успешната в кариерата на наставника, който след два месеца навършва 62 години. Освен титлата в Бразилия с “Ботафого” той има и 2 щатски първи места на страната. С “Крузейро” печели Кампеонато Минейро през 1997 година, а през 2016-а триумфира в Кампеонато Паранаензе с “Атлетико”. В Перу е истинска легенда, след като два пъти вдига титлата. Първият път с “Алианса Лима” през сезон 2000/2001, а на следващата година изкачва върха със “Спортинг” (Кристал). С “Ал Раян” пък на два пъти завоюва Купата на емира в Катар, така че за 43 години във футбола може да се похвали с 9 трофея. А сега не крие, че очаква витрината му да се обогати още, ако успее да наложи идеите си и в “Лудогорец”.   Часове, след като Пауло Аутуори бе представен като наставник на “Лудогорец”, цял свят отрази новината. “Eurosport”, “Fanatik”, “O Progresso”, “Mundo Deportivo” бяха само част от медиите, съобщили за треньорската рокада в Разград. В Словения местен портал пък обърна внимание на броя на клубовете, в които е работил бразилския специалист. Според “Ekipa24”, отборите са 37, но в действителност в някои от тях Аутуори е работил по повече от веднъж.   В “Лудогорец” има много бразилци, които предполагам, че бързо ще се сработят с Аутуори. Южноамериканците в клуба го знаят много добре кой е той. Ще имат огромен респект към него. Той е водил всички грандове в родината си и дори спечели световното клубно първенство през 2005 година. Смятам, че “Лудогорец” уцели десетката с него.   Без съмнение идва голямо име за треньор на отбора. В „Лудогорец” футболистите винаги сме приемали методите на работа на всеки един треньор. И този път няма да има изключение. Надяваме се с него да имаме още по-големи успехи.   Не съм работил с него, но знам, че е много голямо име. В Бразилия го хвалят доста. Работил е само в грандове. Има много успехи. Мнозина твърдят, че характерът му е прословут – изключително добър и честен човек. Всичко това, което знам ме мотивира много, за да работя под неговото ръководство. Ще направя всичко възможно да му помогна и заедно да направим от “Лудогорец” още по-голям клуб.   За Пауло Аутуори мога да кажа, че е голям човек и голям треньор. В “Бенфика” спечели съблекалнята и неслучайно на полусезона за първи път бяхме толкова близо до “Порто” на върха. Под ръководството на Аутуори беше най-силният ми период в “Бенфика”. Играех силно, вкарвах голове и получих оферта за нов 3-годишен договор. За съжаление, заради странични неща той си тръгна четири месеца преди края на сезона. Дойде нов треньор – португалец. Той имаше други виждания и аз също напуснах.", "date": "2018.06.09", "title": " Пауло Аутуори – Конкистадорът"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b8%d0%b4%d0%b5%d0%b8%d1%82%d0%b5-%d0%bd%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d0%b1%d0%bb%d0%b0/", "text": "„Съвременно, актуално и човешко е делото и словото на Димитър Благоев – Дядото. Времето показва истината – тези идеи за солидарност, справедливост, равенство, мир, помощ на слабите, на онеправданите, са вечни“. Това заяви председателят на БСП Корнелия Нинова по време на честването на 162 години от рождението на Димитър Благоев-Дядото, съобщиха от партията. Според нея и днес България, Европа и светът са изправени пред същите предизвикателства, защото пропастта между бедни и богати расте. „Защото големите продължават да експлоатират и мачкат малките. Защото чиновничеството и бюрокрацията взе връх над истинската грижа за човека. Защото нараства напрежението в света и все повече трябва да мислим и говорим за мир“, каза още тя. „Радвам, че днес тук са опитни хора, с бели коси, които са отдали живота си на това дело. Но и много млади хора, които с присъствието си показват, че са готови да поемат същата кауза и да я предават на поколенията след себе си“, допълни председателят на БСП. Според нея най-голямото признание към Дядото ще бъде да видим идеите му реализирани в живота си. По време на събитието председателят на БСП Корнелия Нинова връчи членските карти на 26 нови членове на БСП-Банкя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Корнелия Нинова: Идеите на Димитър Благоев-Дядото са актуални и днес – солидарност, справедливост, равенство, мир\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f%d0%bc/", "text": "Министерството на земеделието е в комуникация с Европейската комисия за регистрация на българските продукти за защитено географско указание. Това заяви на празника на горнооряховския суджук министърът на земеделието, храните и горите Румен Порожанов. Той обяви, че около десетина производители на продукти са подали документи и очакват становище преди изтичане на крайните срокове. „Има забавяне заради непостъпила още преди 10 г. цялостна документация в регистрите на МЗГХ. Сред изчакващите одобрение продукти са бялото саламурено сирене, кашкавалът и киселото мляко”, каза Порожанов. Министърът коментира, че в процес на разработка е Наредбата за наличието на минимално количество месо в различните месни продукти. „Предстои публикуване на Наредба за млечните продукти, чрез която ще бъде забранено използването на растителни мазнини в производството. Тя ще влезе в сила през втората половина на юли. Тези производители, които не изпълняват изискванията на наредбата ще минат в групата на производителите на имитиращи продукти и няма да се водят млечни производители”, уточни Порожанов. Той добави, че контролът ще се осъществява от специално звено от МЗГХ и освен проверка на документацията, се предвижда и визуален контрол и проби. Актовете ще бъдат издавани от БАБХ, а на нарушителите ще им бъде отнеман лицензът за производство на млечни продукти. При визитата си в Горна Оряховица министър Порожанов информира още, че МЗГХ настоява за промени в Закона за земята, който влезе в сила от 22 май тази година. Поводът е обявената от зърнопроизводителите стачна готовност заради невъзможност да спазят срока до 22 юни за подаване на новите декларации за договорите за наем над една година.  “Тези добавки в парламента за регистриране на нотариални заверки на договорите с отдаване под наем е несериозно. Не мога да кажа, че парламентът е приел несериозно решение, но то е неизпълнимо. Вече съм подготвил писмо до Земеделската комисия”, подчерта министър Порожанов. Той коментира, че от МЗГХ предлагат да се удължи срокът и да се редуцира обхвата на договорите, които трябва да бъдат допълнително нотариално заверени, но само там, където няма собственици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Забраняват с наредба растителните мазнини в млечните продукти"}
{"url": "https://trud.bg/%d0%b1%d1%8f%d1%85%d0%b0-%d1%83%d0%b1%d0%b8%d1%82%d0%b8-19-%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%bf%d1%80%d0%b8/", "text": "Днес при нападение на талибани бяха убити 19 афганистански полицаи в северната част на Афганистан, съобщиха официални представители, след като часове по-рано бунтовниците приеха временно прекратяване на сраженията, предаде АФП. Талибаните поеха отговорността за нападението, при което, според говорител на провинциалното правителство на Кундуз са убити 19 души и 5 са били ранени. Общо 36 служителите на силите за сигурност са загинали при две отделни нападение през последните часове. Атака срещу армейска база в провинция Херат е отнела живота на 17 военни, уточниха представители на местната власт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Бяха убити 19 афганистански полицаи при атака на талибаните"}
{"url": "https://trud.bg/%d0%bc%d0%b5%d1%81%d0%be%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%b5-%d0%b1%d1%80%d0%b0%d0%bd%d1%88%d1%8a%d1%82-%d1%81-%d0%bd%d0%b0%d0%b9-%d0%bc%d0%bd/", "text": "Месопроизводството е браншът с най-много продукти с контролирано качество. Това заяви в Горна Оряховица д-р Светла Чамова от Асоциацията на месопроизводителите. “Общо 20 са продуктите, които са подложени на контрол по стандарт „Стара планина”. Други пет продукта за деца и ученици са в процес на стандартизация”, коментира д-р Чамова. Тя информира, че в организацията членуват 130 месопроизводители, които дават над 70 % от месната продукция на българския пазар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Месопроизводството е браншът с най-много продукти с контрол за качество"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-79-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd/", "text": "Столичното Шесто РУ издирва Снежанка Василева Милева /79г./ от София. Жената напуснала дома си снощи, около 20 часа, и оттогава е в неизвестност. За последно била видяна в близост до бл.19 в ж.к. “Лагера“ където живее. Снежанка Милева е висока около 160 см, с къса прошарена коса и кафяви очи. Била е облечена с черен панталон, бяла тениска, зелена блуза с дълъг ръкав и зелен елек. Умоляват се всички, които могат да дадат информация за жената, да се обадят на тел: 112, 02/9821760, тел. 02/9821755, тел. 02/9821791 или в най-близкото районно управление на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Столична полиция издирва 79-годишна жена"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%81%d1%80%d0%b5%d1%89%d1%83-%d0%b3%d0%b5%d0%b9-%d0%b1%d1%80%d0%b0%d0%ba%d0%be%d0%b2%d0%b5%d1%82%d0%b5-%d1%82%d0%be%d0%b2%d0%b0-%d0%b5-%d0%b7%d0%b0%d0%bf%d0%bb/", "text": "Няма да се съгласим с еднополовите бракове и с осиновяването на деца от такива двойки, какъвто и натиск да се оказва върху нас, заяви лидерът на БСП Корнелия Нинова по  . Да пазим децата, призова тя и изтъкна, че е против гей-браковете. “Казвам го от свое име, че няма да се съгласим какъвто и да е натиск да се оказва върху нас, защото това е България, българското национално общество, българските традиции, християнското семейство и най-вече децата. Това е заплаха за децата. Имам случай на колега от онзи ден, на когото детето му се обади в парламента да го пита какво е. Защото му дали да попълни анкета дали е момче, момиче или друго, да не изреждам всичките 14 разновидности. Какво е това, бе хора?! Децата трябва да пазим! Нека тези, които имат различни усещания и схващания – добре, уважаваме ви, че сте различни, бъдете различни, но не ни натрапвайте това”. През седмицата Корнелия Нинова отказа да шества заедно с прайда: “Мисля, че много ясно отговорих в писмения си и официален отговор. Ясно и категорично заявих, че аз лично съм против гей-браковете и осиновяването на деца от такива двойки”. Нинова попита дали са чути позициите на други партийни лидери: “Скатаха се, за да не разгневят едните или другите. Това не е позиция. Има моменти, в които трябва да вземеш позиция. И смятам, че тук спасяваме българското семейство и българските деца. И го казвам с целия риск, който поемам и с всички удари, които знам, че ще последват оттук нататък върху мен лично. Говоря всичко това в лично качество”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Нинова срещу гей-браковете: Това е заплаха за децата"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%b1%d0%be%d1%80%d0%b4-%d0%bf%d0%be-%d1%82%d1%83%d1%80%d0%b8%d0%b7%d1%8a%d0%bc-%d0%b8%d1%81%d0%ba%d0%b0-%d1%81%d0%b0%d0%bc/", "text": "Саморегулация в туризма, особено при категоризацията на местата за настаняване, иска Националният борд по туризъм. Това мнение изрази заместник-председателят на Управителния съвет на организацията Мартин Захариев по  . “Тъй като министерството вдига за обществено обсъждане категоризацията, по-точно наредбата, ние считаме, че това е една от ключовите теми в момента. Важно е да се синхронизира методиката по категоризиране на местата за настаняване, така че четирите звезди в Пазарджик да са равни на четирите звезди в Дюселдорф, петте звезди в София да са като петте звезди в Мелбърн, Торонто и т.н. Как? С единна методика, приемайки правилата, по които работи съвременният модерен свят в сектора на туризма. Ние трябва да се съобразим с това, което съвременният туристически свят и бизнес искат от местата за настаняване, категоризирайки ги”, обясни Захариев. И допълни: “Ние си представяме, че е възможно в един бъдещ момент, когато на правителството му узрее главата за това, да прехвърли категоризирането на местата за настаняване в ръцете на сектора, а да остави при себе си контрола върху това как са изпълнени тези изисквания. Не хотелиерите да дават звезди, а номинирана и призната от тях организация, както е Германия, Италия, Франция – трите първи държави по туризъм с света”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Националният борд по туризъм иска саморегулация в сектора\t\t\t"}
{"url": "https://trud.bg/%d0%bc%d0%be%d0%bd%d0%b4%d0%b8%d0%b0%d0%bb-2018-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b7%d0%b0-%d1%81%d0%b2%d0%b5/", "text": "Заедно с броя на “Труд” в събота, 9 юни има и подарък за читателите на вестника и сайта Trud.bg: Мондиал 2018 – специално приложение за световното първенство в Русия. Вижте рекордите, голмайсторите, отборите, треньорите, големите отсъстващи, стадионите, заедно с коментар от специалистите в 24 цветни страници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Мондиал 2018 – изтеглете специалното приложение за световното първенство в Русия"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%ba%d0%be%d0%bd%d1%86%d0%b5%d1%80%d1%82-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%be%d0%b1%d0%bb%d0%b5%d0%bc-%d1%81-%d0%b0%d0%b2%d1%82%d0%be%d1%80/", "text": "Първият спрян концерт в България заради неуредени авторски права вече е факт, съобщиха от Музикаутор. Организацията за управление на авторски права е сезирала всички контролни органи, които са задължени от закона да защитават правата на авторите у нас. В резултат на това Община Русе, в качеството си на собственик на залата, където трябваше да се проведе концертът на американския джаз китарист Ал Ди Меола, взе решението да го спре ден преди провеждането му. Причината – поредица от съмнителни обстоятелства около организатора на събитието, установени от проверка на Министерство на културата по сигнал, подаден от Музикаутор. Става въпрос за фирма, която се промотира под търговския бранд “Vulsima” и която според проверката няма нищо общо с лицето, което се представя за организатор на събитието. Това е първият пробив в този сегмент, при който заради некоректен промоутър се спира събитие, след приетите промени в Закона за авторското право, които бяха одобрени от депутатите през март тази година, уточняват от Музикаутор. С тях собствениците на зали вече носят солидарна отговорност заедно с организаторите на концерти за уреждането на авторските права. Така, за да наемат зала, промоутърите трябва да предоставят лицензионен договор за изпълняваната на концерта музика. Това се отнася и за клубове и заведения, в които редовно се организират концерти. „Важно е да се знае, че влезлите в сила промени, които въвеждат понятието солидарна отговорност всъщност засягат не само големите концертни зали, но и заведения и клубове, където има музика на живо и дори общински терени, на които се организират различни концерти“, подчерта Иван Димитров – изпълнителен директор на Музикаутор. Именно общините ще имат съществена роля при упражняването на контрол не само на пазара с концертите, но при търговските обекти, заведения, хотели и ресторанти. Съгласно промените общинските инспектори, вече ще могат да проверяват обектите за наличието на договори с организациите за управление на права, с които доказват че ползват музика в обектите си напълно легално. В противен случай ще бъдат налагани санкции до 10 000 лв. С половината от парите, които инспекторите ще съберат като глоби от некоректните собственици на обекти, ще се финансират различни културни проекти в регионите, а останалата част ще отива в Национален фонд „Култура“.  Очакванията са, че с промените ще се подобри значително контрола върху този сектор, който до момента е обхванат едва на 15% и то без да се налага да се ангажират допълнително нови служители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Спряха концерт заради проблем с авторски права"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d0%b8-%d0%b7%d0%b8%d0%bc%d0%bd%d0%b8%d1%87-%d1%81%d0%b8-%d0%bf%d0%b0%d1%80%d1%82%d0%bd%d0%b8%d1%80%d0%b0%d1%82-%d0%bf%d0%be-%d0%bf%d1%80%d0%be%d0%b5%d0%ba%d1%82/", "text": "Кметът на община Свищов в присъствието на депутата от ГЕРБ Станислава Стоянова подписа партньорско споразумение с община Зимнич по одобрен проект по програмата „Interreg V-A Румъния-България”. Проектът „Единни стандарти, повишена координация – обща сигурност“ е насочен към закупуване на оборудване за справяне с бедствени ситуации, като следва устойчив модел на създаване на Кризисен център, разработен за първи път в България от община Свищов. През последните години кризисният център става не само място за спешна ситуация, но и място, откъдето жителите могат да намерят решения за оказване на първа помощ и непрекъснато съдействие. Предвидените средства за община Свищов по проекта са в размер на 494 721 евро, с които ще бъде закупено модерно оборудване, съобразено с нуждите на населението и критериите за неговата безопасност.", "date": "2018.06.09", "title": " Свищов и Зимнич си партнират по проект за обща сигурност\t\t\t"}
{"url": "https://trud.bg/%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d0%b7%d0%b2%d1%8a%d0%bd%d0%bd%d0%b0-%d0%bd%d0%b0-%d0%bf%d1%83%d1%82%d0%b8%d0%bd/", "text": "Руският президент Владимир Путин е обсъдил по телефона с президента на Украйна Петро Порошенко ситуацията в югоизточната част на Украйна, както и хода на реализацията на споразумението от Минск. Това съобщиха от пресслужбата на Кремъл. „По инициатива на украинската страна се състоя телефонен разговор между президента на Русия Владимир Путин и президента на Украйна Петро Порошенко. Обсъдена беше ситуацията в югоизточната част на Украйна и ходът на реализацията на споразумението от Минск, в това число и предстоящата среща на 11 юни в Берлин между министрите на външните работи от „нормандския формат““, се казва в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Порошенко звънна на Путин"}
{"url": "https://trud.bg/%d1%83%d1%87%d0%b5%d0%bd%d0%b8-%d1%80%d0%b0%d0%b7%d1%88%d0%b8%d1%84%d1%80%d0%be%d0%b2%d0%b0%d1%85%d0%b0-%d0%b4%d0%bd%d0%ba-%d0%ba%d0%be%d0%b4%d0%b0-%d0%bd%d0%b0-%d0%b1%d0%b0%d0%ba%d1%82%d0%b5%d1%80/", "text": "Според приблизителните оценки на специалистите, около 70% от бактериите са устойчиви най-малко към един от популярните антибиотици. Изследователи взеха 3000 бактерии и разшифроваха тяхното ДНК. Сред образците имало възбудители на дизентерия на войник, загинал през Първата световна война, и екземпляри на микроорганизми от колекцията на Александър Флеминг, съобщава  . Изследователите разшифроваха ДНК на смъртоносни щамове на чума, дизентерии и холера, за да сравнят бактериите от миналото с техните съвременни аналози и да разберат как се появява резистентността към антибиотиците. Сред наий-опасните болести, чиито причините са устойчиви на антибиотиците, може да се посочи туберкулозата. С тях всяка година се сблъскват 10 млн. души. Не по-малко опасна е гонореята. Това заболяване се предава по полов път и също не подлежи на антибактериална терапия. Авторите на изследването публикуваха генетичните карти на микроорганизмите. Сега учените по цял свят могат да ги използват за създаването на серуми и ваксини.", "date": "2018.06.09", "title": " Учени разшифроваха ДНК-кода на бактерии-убийци"}
{"url": "https://trud.bg/%d0%b3%d0%be%d0%bb-%d0%bc%d1%8a%d0%b6-%d1%81%d0%b5-%d1%80%d0%b0%d0%b7%d1%85%d0%be%d0%b4%d0%b8-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%b2-%d1%82%d1%8a%d1%80%d0%bd%d0%be%d0%b2%d0%be/", "text": "Гол мъж се е появил в събота по улиците на Велико Търново и шокирал жителите на квартал „Колю Фичето”. Младият човек се е разхождал, както го е майка родила през целия жилищен комплекс. Той обиколил района от улица „Краков” до СУ „Емилиян Станев”, но след сигнал на граждани, го пресрещнала линейка. Мъжът обаче се метнал върху капакът и не искал да влезе в специализираното возило. Ситуацията породи шеговити коментари в мрежите относно екстравагантното поведение на търновеца, които варираха от лоша навигация към Слънчев бряг до бързане към близкия басейн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Гол мъж се разходи по улиците в Търново (СНИМКИ)\t\t\t"}
{"url": "https://trud.bg/%d1%80%d0%b5%d0%b0%d0%bb-%d0%b8%d1%81%d0%ba%d0%b0-%d1%82%d1%80%d0%b5%d0%bd%d1%8c%d0%be%d1%80-%d0%b4%d0%be-%d1%87%d0%b5%d1%82%d0%b2%d1%8a%d1%80%d1%82%d1%8a%d0%ba/", "text": "„Реал“ желае да назначи нов треньор преди началото на световното първенство. То стартира в четвъртък. Изминаха десет дни от изявлението на Зинедин Зидан и шефовете на „Кралския клуб“ усърдно търсят негов заместник. Липсата на треньор парализира спортно-техническото ръководство, което трябва да работи върху трансфери и планиране на лятната подготовка. Последният, който отказа да поеме „Реал“ е Антонио Конте. Гути също е спряган за поста и чака обаждане от президента на клуба Флорентино Перес. Най-новото име, което се спряга, е това на селекционера на Бразилия Тите. Снимка: Twitter", "date": "2018.06.09", "title": " „Реал“ иска треньор до четвъртък"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b6%d0%b8%d0%b2%d0%bd%d0%b0-%d0%bb%d1%8c%d0%be%d0%b2-%d0%be%d0%bf%d1%82%d0%b8%d0%bc%d0%b8%d1%81%d1%82/", "text": "Германия се събуди и победи Саудитска Арабия с 2:1 в последна репетиция преди световното първенство в Русия. Бундестима, който е един от фаворитите на мондиала, се намираше в серия от 5 поредни мача без победа. Възпитаниците на Йоаким Льов ще отпътуват към Русия с приповдигнато настроение след успеха, дошъл с попадение на Тимо Вернер и автогол на Омар Хасуауи. “Ще продължим да се подобряваме – каза Льов. – Имаме още седмица, за да заиграем по-динамично.” Льов остана разочарован от отношението на публиката към Илкан Гюндоган по време на контролата. Халфът бе освиркан от трибуните. Феновете са недоволни от снимката на Гюндоган с турския държавен глава Реджеп Ердоган, под която футболистът написа “Моят президент”. “Освирквания не помагат – заяви Льов. – Какво толкова е сторил? Важното е, че игра добре.“", "date": "2018.06.09", "title": " Германия живна, Льов оптимист"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%b8-%d1%81%d1%83%d0%b4%d0%b6%d1%83/", "text": "Над 5000 жители и гости на Горна Оряховица се стекоха в събота в Градската градина, за да се насладят на богата музикална програма и кулинарни изкушения по време на Дванадесетия празник на горнооряховския суджук. От ранни зори под дебелите сенки на парка кипеше оживление край димящите скари, а около украсените в битов стил павилиони се носеше аромат на запечени мезета и се лееше ледена бира. Традиционната тридневна проява е организирана от Асоциацията на месопреработвателите в България, с финансовата подкрепа на Министерството на земеделието, храните и горите и ДФ „Земеделие“ и с участието на Община Горна Оряховица. Главни участници в празника са фирмите „А. Р. Боби 03“, „Родопа – 96“ и „Стефанов – Иван Стефанов“, които са единствени в страната, имащи право да произвеждат горнооряховски суджук. Месния деликатес притежава защитено географско указание от ЕС от 2011 година. На празника, който премина под мотото „Горнооряховски суджук, който вкуси, той престава да се муси!”, присъства министъра на земеделието Румен Порожанов. „Този пресован, сурово-сушен продукт продукт, произвеждан от раздробено говеждо месо и подправки, е уникален за региона на Горна Оряховица и е един от символите на града. Защитеното наименование на продукта беше защитено от Сдружение „Раховец 2007” . Добрият пример даден от сдружението беше последван и от Сдружение „Сурово-сушени местни продукти”, което кандидатства за регистрация като храни с традиционно-специфичен характер”, заяви в приветственото си слово министър Порожанов. Той припомни, че към момента в България има регистрирани пет такива-филе „Елена”, роле „Трапезица”, луканка „Панагюрска”, кайсерован врат „Тракия”, пъстърма „Говежда”. „Традициите в района за производство на суджук датират от векове. Първите писмени сведения за продукта са от далечната 1538 г, а през 1861 г.суджукът на горнооряховският производител и търговец Михаил Николов е отличен с медал на международното изложение в град Торино, Италия.Регистрацията на горнооряховския суджук като защитено географско указание се основава на характеристиките на продукта, свързани с природо-климатичните условия на Горна Оряховица, на характерния начин на производство предаван от поколения колбасари и добрата му репутация на пазара”, изтъкна Румен Порожанов. Той обяви, че има ръст на производството на горнооряховски суджук, което помага за осигуряване на повече работни места и запазване на вековните кулинарни и културни традиции. Земеделският министър разгледа щандовете и се разходи между димящите скари. За внушителното тържество колбасарите бяха осигурили над 10 тона суджук. Всяка от трите фирми предлагаше богатия си асортимент в кокетни павилиони, украсени със житни класове, старинни оръдия на труда, бродирани тъкани. Вниманието приковаваха и две солидни пана с архивни снимки, запечатали производството на кулинарното изкушение от преди два века. Собственикът на „Родопа-96” Христо Христов впечатли присъстващите с огромен макет на суджук с марката на предприятието. Производителят Стефан Стефанов пък връчи на министър Порожанов красиво аранжирана кошница с цяла гама от месни изделия. Кметът на Горна Оряховица инж.Добромир Добрев съпровождаше гостите като обясняваше особеностите на местния колбасарски занаят. По време на празника в Художествена галерия „Недялко Каранешев“ се проведе форум за сензорен анализ на горнооряховския суджук, организиран от Асоциацията на месопреработвателите в България. Той бе открит от изпълнителния директор на АМБ д-р Светла Чамова, а лектор на семинара бе д-р Даниела Данаджикова. Освен представители на месопреработвателите, присъстваха и ученици от ПГХТ „Проф. д-р Асен Златаров“ в Горна Оряховица. Сензорният анализ е научна дисциплина, която използва реакциите на човешкото тяло към характеристиките на храни, които се възприемат от неговите сетива:зрение, обоняние, вкус, допир, слух. Той е полезен инструмент при определяне качеството на продуктите, изследване срока на годност и проучване на потребителския вкус. Тържеството продължи с богата фолклорна програма с участието на клуб „Балканика“. На сцената се изявиха музикантите от оркестър „Елит фолк“ и сестри Диневи. С много музика, кулинарни демонстрации, игри, викторини с награди, забавления и изненади бе изпълнена празничната програма с водещ Ненчо Балабанов. Представен бе спектакълът „Молитва за България“ с участието на Поли Паскова и ансамбъл „Чинари“. Увеселителните прояви през третия празничен ден-неделя ще стартират с изпълнение на самодейни състави . Посетителите ще видят и театрална постановка „Горнооряховски суджук – значим и прочут“ по Чудомир. Ще има много кулинарни игри, викторини и награди. В 17 часа е концертът на оркестър „Плам“, а от 19 часа щафетата ще поеме Пепи Христозова. След това ще пеят Кичка Бодурова и квартет „Мистик“. Празникът на горнооряховския суджук ще завърши с пъстри празнични илюминации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Производители: Горнооряховски суджук, който вкуси, той престава да се муси!\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b8%d0%b2%d0%b0%d0%bd-%d0%b2%d1%8a%d0%bb%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b2-%d0%b1%d1%8a%d0%bb%d0%b3/", "text": "В България има 4 милиона превозни средства. Затова се търси най- добрият вариант за Закон за движение по пътищата. Търсим полезни предложения, който да използваме и анализираме, за да се прецизират разпоредбите, касаещи движението по пътищата в България – нещо, което засяга пряко всеки един от нас. Това каза народният представител от ГЕРБ-Бургас Иван Вълков пред “Труд” след на широкото обсъждане на новите законопроекти, отнасящи се до движението по пътищата в България, проведено в Бургас. В качеството си на член на Комисията по транспорта в 44-то НС и експерт, той организира дискусията, която е част от серия срещи относно проектите за Закон за движение по пътищата, Закон за водачите на моторни превозни средства и Закон за пътните превозни средства. „Към момента имаме един много голям закон с много отговорности, споделени между МВР, Министерствата на транспорта, регионалното развитие, здравеопазването и образованието, а взаимодействието между всички тях е особено сложно.“ – заяви Иван Вълков. За това говори и фактът, че само за последните 15 години, законът е провенян над 90 пъти. Новите предложения не са само на народните представители, те са свързани с унифициране с Европейското законодателство, обясни още депутатът. Той коментира, че въпрос на дебати е и това до колко години може да се шофира. От една страна ако човек стигне определена възраст, трябва да сяда много рядко зад волана. Но от друга- ако е здрав и няма проблеми, трябва ли да се ограничава правото му да управлява автомобил. Основен отговарящ за новия Закон за движението по пътищата е МВР. Там попадат административно-наказателните разпоредби т.е. наказанията, глобите и санкциите, които са свързани с неспазването на закона и контрола по пътищата, извършван върху водачите на моторни превозни средства и върху тяхното техническо състояние. Другите два проектозакона – Закон за водачите на моторни превозни средства и Закон за пътните превозни средства, ще попаднат под обхвата на Министерството на  транспорта. При разделянето и специализирането им се цели разграничаване на функциите, отговорностите и контрола. Предложените нови текстове описват ясно отговорностите по ремонтите и поддръжката на моторните превозни средства както и закупуването на резервните части чрез съставянето на електронни регистри. Едно от конкретните предложения, е и премахването на изискването за надпис „Погледни“ на пешеходните пътеки тип „Зебра“.", "date": "2018.06.09", "title": " Депутатът Иван Вълков пред Труд: В България има 4 милиона превозни средства, търси се най-добрият вариант на Закона по пътищата\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b0%d0%bd%d0%be%d0%b2-%d1%80%d0%b0%d0%b7%d0%ba%d0%be%d0%bf%d0%ba%d0%b8%d1%82%d0%b5-%d0%bf%d1%80%d0%b8-%d1%82%d1%80%d0%b0%d1%81%d0%b5%d1%82/", "text": "Археологическите разкопки край Благоевград при трасето на магистрала “Струма” трябва да продължат. Това заяви министърът на културата Боил Банов по  . Попитан дали има нещо, което да налага магистралата да обикаля, той обясни: “Това ще кажат експертите. Със сигурност има една гробница, която е много ценна. Със сигурност тя може да остане на мястото си, може и да се премести с 20 метра настрани – въпрос на експертно решение. Градът, за който говорим, е развит оттам нагоре. Много по-важно за мен като министър на културата е да продължат разкопките, защото този град ще бъде уникален. Ако това, което виждаме долу в периферията, върви и нагоре, там ще излязат интересните неща”. Дали е по-лесно да се преместят разкопките или магистралата да заобиколи, министърът смята: “Всичко е възможно, въпрос на ясна експертиза, след това могат да се вземат решения. За мен това е второстепенен въпрос. За мен е важно дали това наистина е градът. Важно е да се качат нагоре и разкопките, за да започне да излиза същината. Тук има една гробница, която наистина представлява ценност. Да, има начини и технология, тя да бъде преместена и да остане на същото място, но на 20 метра, за да не се цепи магистралата. Има възможност да мине и магистралата, но тези решения ще подадат експертите. Моята работа е политически да подкрепя техните становища”. Шест-седем пъти се е ускорила работа на Института за паметниците на културата, отчете министър Боил Банов. Той обаче призна, че министерството се оказало неподготвено за тези темпове на работа: “Аз мисля, че процесът вече е урегулиран. За да съм сигурен, че всичко е наред, съм взел подписа при мен и подписвам лично аз, следя всяка преписка. В момента през мен минават около 50 преписки на ден, като аз не ги разписвам просто ей така, а трябва да ги изчета, за да не пропусна нещо. В Министерството на културата има над 500 натрупани. Имам две седмици, в които ще ги сваля до нула. В такава степен институтът започна да работи активно, агресивно, както трябва да бъде, в такава степен започна да подава и да разрешава неща ежедневно! Нашият екип в Министерството на културата е по-малък, сега правим необходимата реорганизация, привикваме хора и от други служби, назначаваме още хора, за да можем да поемем този поток. Но мисля, че до края на юни ще бъдем готови. Ще вървим вече заедно – като влизат 50-60 от института, ще излизат веднага до няколко дни и от нас. Ключова задача ми е паметниците на културата, свръх задачата е този огромен брой паметници, които са просто декларирани с временен статут, който е от преди 50 години, а същевременно не дава на възможност на собствениците да кандидатстват по програми, пази ги охранява ги. Забавени процеси от 40-50 години, поставили сме си цел аз и моят екип и колегите от института в рамките на този мандат, когато говорим за проблеми в културното наследство, то да бъдат как да съхраним нещо или как да накажем някой, който си позволява да направи нещо нерегламентирано, а не да говорим за един батак”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Министър Банов: Разкопките при трасето на магистрала “Струма” трябва да продължат"}
{"url": "https://trud.bg/%d1%82%d1%80%d0%b8%d0%b4%d0%bd%d0%b5%d0%b2%d0%bd%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d0%b4%d0%bd%d1%81%d0%ba-%d0%b2-%d1%81%d0%bb%d1%8a%d0%bd%d1%87%d0%b5%d0%b2-%d0%b1/", "text": "Тридневни проверки предстоят в курорта Слънчев бряг от експерти на ДНСК. Вицепремиерът Валери Симеонов е сезирал Строителния контрол и експерти ще гледат под лупа за нарушения и дали е неспазен Закона за устройство на територията. Симеонов в събота бе в Поморие, където се срещна с кмета на града Иван Алексиев и представители на институциите, които декларираха готовност за лятото. Георги Куцаров, директор на РУП Поморие, съобщи, че полицейското управление ще бъде снабдено с нови дрегери и тестове за проверка на дрогирани шофьори. Предния ден и през нощта е била извършена проверка и в Слънчев бряг. Проверката е била насочена основно съм „Какао“, „Бедрум“ и „Дъ уан“, които откриха официално сезона на 8 юни. „Беше извършена и засечена наличността от касовите апарати от националната Агенция по приходите, оборотите бяха също установени, предстои да се направи съответният анализ“, коментира пред журналисти Валери Симеонов. Регионалната здравна инспекция в Бургас е извършила замерване на шума в района. И в трите заведения са установени нарушения, направени са предписания. Много е възможно собствениците на „Бедрум“ да отнесат допълнителна санкция. „Оказва се, че заведението е преградено, затова ще се обследва от органите на националния строителен контрол през следващата седмица доколко може да се приеме, че заведението е затворено, тъй като е преградено със стъклени панели“, обясни вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Тридневни проверки на ДНСК в Слънчев бряг"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%85%d0%b2%d1%8a%d1%80%d0%bb%d0%b8-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%bd%d0%b0%d1%88-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd/", "text": "Присъда от 12 години затвор издаде съдът на остров Родос срещу 26-годишен български гражданин за телефонни измами.  Жертвата на измамата поискала помощ от полицията за арестуване на българина, съобщава  . Разследването по случая доказа, че осъденият български гражданин е извършил няколко престъпления към възрастни хора. Сценарият на престъплението е познатата схема – по телефона се съобщава на възрастен роднина, че негов близък е предизвикал катастрофа с жертви. Иска се голяма сума, за да се промени констатацията на полицията и роднината да бъде оневинен. Разкритията по конкретния случай на остров Родос идват от възрастна жена, която се усъмнила в достоверността на разказаната й по телефона история и незабавно сигнализирала в полицията. На мястото на предаването на сумата от 5 000 евро идва българинът, който е задържан на място. Съвместно с него в престъпната схема са участвали и две жени, които все още не са арестувани. Престъплението, съгласно действащото законодателство в страната, се счита за участие и организиране на престъпна група, както и поставяне на риск живота и здравето на жертвите на телефонните измамници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Гърция хвърли в затвора наш телефонен измамник"}
{"url": "https://trud.bg/%d1%81%d0%b8%d0%bb%d0%bd%d0%b0-%d0%b1%d1%83%d1%80%d1%8f-%d0%bd%d0%b0%d0%b2%d0%be%d0%b4%d0%bd%d0%b8-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%ba%d0%be%d0%bf%d0%b8%d0%b5-%d0%b2/", "text": "Мощна буря връхлетя македонската столица Скопие с дъжд, град и силен вятър, затрудни движението на транспорта, съобщи агенция МИА. От силния вятър са изпочупени и са изкоренени много дървета. В града валя град с големината на орех, а вятърът достигна скорост над 80 км в час. Свикано е спешно заседание на градския щаб за защита и спасяване от бедствия. Бурята предизвика наводнение и в сградата на македонската информационна агенция МИА. Стихията и затрудненията, които тя причини, дадоха повод на политическата опозиция, в лицето на ВМРО-ДПМНЕ, да нападне правителството. „СДСМ е на власт от 5 години в община Център и през ръцете им са минали повече от 100 милиона евро, а въпреки това те не са успели да уредят градската канализация и да подобрят работата на службите. Богданович и неговият партиен другар Шилегов оставиха Скопие и Центъра почти един час по вода. Дали Богданович си представя по този начин най-урбанизираната община в Република Македония, която само след няколкоминутен дъжд плува под вода?“, заявиха от ВМРО-ДПМНЕ. Според тях, в Скопие днес могат да се видят “сцени като от африканските държави”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Силна буря наводни центъра на Скопие, ВМРО-ДПМНЕ обвини управляващите"}
{"url": "https://trud.bg/%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82-%d0%bd%d0%b0%d1%80%d1%8f%d0%b7%d0%b0-%d0%b3%d1%83%d0%bc%d0%b8%d1%82%d0%b5-%d0%bd%d0%b0-%d0%bb%d0%b8%d0%bd%d0%b5%d0%b9%d0%ba/", "text": "Велосипедист е нарязал гумите на линейка в София, твърдят свидетели. Около 12:30 медиците на Спешната помощ – София отиват на спешен адрес в центъра на града. Бързат, защото сигналът е спешен случай – 19-годишно момче с тежък диабет с усложнения, изпаднало в криза, съобщава  . Линейката спряла на велоалеята, тъй като законът дава това право. Разгневен велосипедист обаче нарязва гумите на автомобила. Граждани са станали свидетели на това. Целият ден спешният екип е давал показания в полицията е не е могъл да изпълнява служебните си задължения да спасява пациенти. Автомобилът също е извън движение. Извършителят се издирва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Велосипедист наряза гумите на линейка\t\t\t"}
{"url": "https://trud.bg/%d0%b2%d0%be%d0%b8%d0%bd%d0%b8%d1%82%d0%b5-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%b2%d1%8a%d1%80%d1%85%d0%b0-%d0%b2-%d0%bd%d0%b1%d0%b0/", "text": "„Голдън Стейт Уориърс“ направи още една голяма крачка към установяване на „династия“ в НБА. „Воините“ за втора поредна година и общо за шести път триумфираха с титлата, след като спечелиха с 4-0 победи серията срещу шампиона на Източната конференция „Кливланд Кавалиърс“. В последния мач момчетата на Стив Кър надиграха „Кавалерите“ със 108:85, а герой този път бе Стеф Къри, който вкара 37 точки. Кевин Дюрант пък добави „трипъл-дабъл“ от 20 т., 12 борби и 10 асистенции, с което стана най-полезен играч на финалната серия. Звездата на „Кливланд“ Леброн Джеймс пък се отчете със „скромните“ 23 т., а след мача се появи с шина на ръката и разкри, че е играл с фрактура в последните три мача.", "date": "2018.06.09", "title": " „Воините“ отново на върха в НБА"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d0%b5-%d0%be%d0%b1%d1%80%d1%8a%d1%89%d0%b0-%d0%ba%d1%8a%d0%bc-%d1%81%d1%82%d0%b0%d1%80%d0%b0-%d0%b6%d0%b5%d1%80%d1%82%d0%b2%d0%b0/", "text": "Кубрат Пулев бързо си намери съперник след отказа на Дилиън Уайт да се бие с него за мястото на задължителен претендент за световната титла на Международната боксова федерация (IBF). Българинът почти сигурно ще се бие с 35-годишния Александър Димитренко, когото вече победи веднъж в професионалната си кариера. 201-сантиметровият боксьор е роден в Украйна, но по време на аматьорската си кариера се бие за Русия, а като профи излиза под германски флаг. Той има 41 победи (26 с нокаут) и 3 загуби, а втората от тях е от Пулев. През май 2012-а Кобрата печели с нокаут в 11-ия рунд боя им в Ерфурт (Германия). Преговорите за реванша вече са в напреднала фаза, а идеята е мачът да е в най-голямата зала в Чикаго – „Юнайтед Сентър“. Организатор на боя е промоутърската агенция Epic Sport & Entertaimenmt, която спечели търга за мача на Пулев с Уайт. В погряващите срещи пък ще участва и по-малкият брат на Кубрат – Тервел. „Имаме резервирана дата за тази есен и скоро ще обявим събитието, на което братя Пулеви ще присъстват“, обяви съсобственикът на компанията Ивайло Гоцев.", "date": "2018.06.09", "title": " Кобрата се обръща към стара жертва"}
{"url": "https://trud.bg/%d0%bb%d1%83%d0%b4%d0%b8%d1%8f-%d0%bc%d0%b0%d0%ba%d1%81-%d1%81%d0%b5-%d1%8f%d0%b4%d0%be%d1%81%d0%b0-%d0%bd%d0%b0-%d1%80%d0%b5%d0%bf%d0%be%d1%80%d1%82%d0%b5%d1%80%d0%b8-%d1%89%d0%b5-%d1%83%d0%b4%d0%b0/", "text": "Пилотът на „Ред Бул“ Макс Верстапен се ядоса на репортерите по време на пресконференцията преди Гран при на Канада. „Ако още някой ми зададе въпрос за катастрофа, ще го ударя“, заплаши 20-годишният холандец. Лудия Макс обаче отговори на критиците си с най-добри времена в петъчните тренировки на пистата „Жил Вилньов“. Сесиите бяха доста оспорвани като в първата шест коли се събраха в рамките на по-малко от половин секунда. Друга добра новина за „Ред Бул“, но не чак толкова приятна за Верстапен е, че е възможно съотборникът му Даниел Рикардо да се размине с очакваното наказание на старта в Канада. Австралиецът трябваше да бъде преместен назад заради ремонт на двигателя след победата в Монако, но е възможно тимът да го остави със същата машина и да отложи поправките за Гран при на Франция.", "date": "2018.06.09", "title": " Лудия Макс се ядоса на репортери: Ще ударя някого, ако ме пита за катастрофи"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%be%d0%b1%d1%8a%d1%80%d0%bd%d0%b0-3-%d0%b3%d0%b5%d0%b9%d0%bc%d0%b0-%d0%bd%d0%b0-%d0%bb%d1%8a%d0%b2%d0%be%d0%b2%d0%b5%d1%82%d0%b5/", "text": "Мъжкият национален отбор по волейбол загуби с 1:3 (-23, -19, 21, -19) втория си мач от група 10 на Лигата на нациите в Япония. „Лъвовете“ успяха да вземат един гейм, но не и повече, което ги остави без точки за класирането от мача. Любопитно бе, че във всичките 3 гейма, които „скуадра адзура“ спечели, момчетата на Пламен Константинов повеждаха в началото, но бързо губеха аванса. За разлика от победата над Япония сега селекционерът използва цели четири резервни играчи. Те обаче не му свършха кой знае каква работа – приносът им бе общо 1 точка, дело на Розалин Пенчев. Иначе най-резултатен от българите отново бе диагоналът Николай Учиков, който заби 19 т., а Валентин Братоев и Николай Пенчев добавиха по 13 т. Филипо Ланца с 20 т. пък бе героят за Италия. Успехът бе 5-и за „адзурите“, които имат и 3 загуби, докато „лъвовете“ са с отрицателен баланс – 3 успеха и 5 поражения. Тази сутрин те имат тежката задача да го подобрят срещу световния шампион Полша, който вчера разби с 3:0 (16, 21, 20) Япония.", "date": "2018.06.09", "title": " Италия обърна 3 гейма на „лъвовете“"}
{"url": "https://trud.bg/%d0%b3%d0%b5%d0%b9-%d0%bf%d0%b0%d1%80%d0%b0%d0%b4%d1%8a%d1%82-%d0%bd%d0%b5-%d0%bc%d0%b8%d0%bd%d0%b0-%d0%b1%d0%b5%d0%b7-%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-4-%d0%bc%d0%b0/", "text": "Четирима души участници в контрашествието “Да запазим децата от разврата” са отведени в полицията, съобщиха от МВР. Двама от задържаните са били с маски, един е бил без документ за самоличност, а четвърти е имал в себе си “бокс”. В близост до паметника на Съветската армия се провеждат успоредно гей парадът “София Прайд” и контрашествието “Да запазим децата от разврата”. От СДВР призовават случайно преминаващи граждани да проявят толерантност и да спазват стриктно указанията на униформените. Пререкание и опит за физическа саморазправа по време на шествието срещу провеждащия се в столицата „София Прайд” завърши с два ареста, информира Нова ТВ. Инцидентът стана в Борисовата градина. Две жени от гей парада преминаха директно през контрапротеста. Тогава противници на “София Прайд” реагираха остро и започнаха да дърпат момичетата. Една от участничките в протеста определи действията на дамите като “провокация”. Полицаите, който го охраняват, веднага задържаха агресивните мъже. Кадри от разправата може да видите  По-рано напрежение възникна между полицията и участници в “София Прайд”, докато шествието преминаваше по ул. “Г. С. Раковски”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Гей парадът не мина без напрежение, 4-ма са арестувани"}
{"url": "https://trud.bg/%d0%bf%d0%be-%d0%bf%d1%8a%d1%82%d1%8f-%d0%bd%d0%b0-%d1%81%d0%bb%d1%8a%d0%bd%d1%86%d0%b5%d1%82%d0%be-%d0%b2-%d1%81%d0%b2%d1%8f%d1%82%d0%b0%d1%82%d0%b0-%d0%b7%d0%b5%d0%bc%d1%8f/", "text": "Тази година се навършват 70 години от създаването на държавата Израел, когато след Плана за подялба на Палестина един от великите мъже от новата история на страната и неин пръв министър председател, Давид Бен Гурион, обявява независимостта ѝ през 1948 г. Неговото име носят най-голямото летище в Тел Авив и най-голямото висше училище – Негевският университет „Бен Гурион”. През седемдесетте години съществуване страната преминава през различни периоди на военни кризи (Арабско-Израелската война – 1948, Суецката криза – 1956, Шестдневната война – 1967), защото въпреки че държавата е призната веднага от великите сили САЩ и СССР, тя не е призната от съседните арабски държави. Други национални герои на новата еврейска държава – генерал Ицхак Рабин и Шимон Перес, остават в историята като успешни ръководители, въпреки политическите борби между тях и трудностите във вътрешната и външна обстановка. Техният принос за признаването на Израел е несъмнен. Тук живеят около два милиона руски евреи, чехи, поляци и арменци. Много украинци и днес продължават преселението си, бягайки от войната в Украйна, а българската общност наброява 50 000 души. Въпреки че напрежението около Израел не е спаднало (и сега често държавата е подложена на ракетен обстрел и провокации), населението е миролюбиво и доброжелателно настроено, а управлението е насочено към съзидание и установяване на все по-благоприятни условия за живот, развитие на икономиката. Всеки квадратен метър от населените територии е залесен и озеленен, от пустинята е израсла истинска райска градина. Тел Авив е един модерен космополитен град, с модерна архитектура и инфраструктура. Древните и светите места се поддържат и привличат безбройни туристи от цял свят, които посещават както Божи гроб и Стената на плача в Източен Йерусалим, река Йордан, Гетсиманската градина и Църквата на народите, Мъртво море, така и Бахайските градини в Хайфа, Назарет и старо Яфо – най-старото пристанище в света. Градовете са свързани с модерна и удобна пътна мрежа. Стремежът за усъвършенстване личи в политиката, в икономиката, в духовния и културен живот. Част от културния афиш на Тел Авив и Бат Ям беше обогатен със събитията, протекли в   тази година. Фестивалните дни бяха истински празник за българската общност там, както и за руски, украински, сръбски преселници. В рамките на Международния фестивал „Българска душа на Святата земя” участваха художници и музиканти, певци и артисти, режисьори, писатели и поети от различни части на България. Проектът на продуцентката и организатор на фестивала  , се реализира за четвърти път тази година и продължава традицията да се комбинират няколко видове изкуства, да се привличат участници от различни държави. Още от първото си издание проектът се осъществява под егидата на кмета на град Бат Ям г-н Йоси Бахар и с подкрепата на Българското посолство в Държавата Израел. Програмата на фестивала беше успешно структурирана в рамките на три вечери, а организаторите се бяха постарали да покажат на участниците забележителностите на страната в останалото време. Дните на българската култура се откриха на 28-ми май в зала „Мендел”, близо до Старо Яфо в Тел Авив, с постановката „Детектив” от репертоара на театър „Българска армия” с участието на актьора   и на известния продуцент и артист  . Представители на българската общност от различни градове на страната бяха препълнили залата и аплодираха бурно изпълнението на артистите по пиесата на Антъни Шефър. По време на антракта, във фоайето на залата, организаторите бяха предвидили представяне на български и израелски художници, сред които   и  . Художникът и арт-експерт   представи всеки от тях и разказа на публиката интересни подробности.   е млада графичка от Кюстендил, която беше решила да пропусне абитуриентския си бал, за да участва на фестивала. Творбите се предлагаха с благотворителна цел, за кауза, предложена от организаторката   и допаднаха на заинтересованата публика. Хората се радваха на всеки от участниците, разпитваха ги, снимаха се с тях за спомен. Втората част на програмата през първата вечер беше прожектирането на култовия филм „Каръци“ на режисьора  , който присъстваше в залата. Следващият изгрев започна с посещение на улицата на изкуствата – базар, който се провежда всеки вторник в центъра на Тел Авив. Участниците във фестивала посетиха и лобното място на Ицхак Рабин и площада, кръстен на негово име. Там, където той е бил застрелян от еврейски екстремист, има паметна плоча и малък бюст на националния герой на Израел, а датата на убийството е обявена за национален ден, в памет на прочутия генерал. Народът на Израел е много патриотично настроен, почита и не забравя делата на големите си синове, въпреки че и в днешни дни от „Осанна” до „Разпни го” има съвсем малко разстояние. От едни възхваляван, от други обвиняван в предателство и отстъпление от израелските земи (Договорите в Осло 1993 г.), Ицхак Рабин остава в историята с военните си победи и постиженията си, като дипломат. Втората фестивална вечер се превърна в кулминация с грандиозния  концерт, в красивата, разположена сред градини зала „Ешкол апайс” в Бат Ям. Отново препълнената зала и екзалтираната публика приветстваха участниците, от най-малки деца на български евреи, до музиканти и певци от цяла България и Израел. Трогателни моменти, когато българското знаме се развяваше в залата или деца тичаха и танцуваха по сцената с български и израелски знаменца. Втората част на концерта не остави нито едни сухи очи с изпълненията на български и израелски фолклор  , изключителните   и  и, разбира се, звездата  на фестивалните вечери – доц.  , който изпълни популярни  песни на български и на иврит. Етиен Леви е любимец на българските евреи в Израел. Той се представи и със самостоятелен рецитал на закриването на фестивала. По време на концерта, художникът и арт-експерт д-р   осъществи пърформанс – рисуване на живо под въздействие на музиката и изпълненията. Картината, която тя създаде по време на концерта, съдържаше сакрални символи за Израел, както и много цветя, които наподобяваха кът от Бахайските градини в Хайфа – място, което видяхме за първи път след два дни. Картината беше предоставена на организаторите с благотворителна цел – сумата да бъде използвана за образованието на млада и талантлива българка. Третото утро започна за участниците рано, по изгрев, с пътуване до Витлеем, Йерусалим и Божи гроб, ден, който освен че беше горещ и труден, остави незабравими спомени и впечатления. Неописуемо красивият залез на Бат Ям сложи началото на заключителната вечер на фестивала – програма, посветена на поезията, в която аз представих стихосбирката си   (2017). Вечерта започна с музикални изпълнения, а след това продължи с авторкски рецитал и с мултимедията за създаването на книгата – „Пясъчна роза на Святата земя”. Това е един проект който обединява идеята за илюстрациите на Райна Дамяни в книгата, част от които са снимани в Израел преди една година. Много от нейните цветни и чернобели композиции, наподобяващи истински пустинни рози, се преливаха в оригинални снимки на фона на известната песен на Стинг „Пустинна роза” (Dessert Rose), a специално за българите в Израел мултумедията продължи с „Една българска роза” на Паша Христова и фотоси от известни места в България и розобер. Присъстващите пяха и се просълзиха, прегръщаха ни и останаха трогнати от това послание от Родината, а още повече на последната част, където се преливаха снимки от Старо Яфо, Стената на плача, от Тел Авив и други, на фона на известната еврейска песен „Евкалиптовата гора” в изпълнение на Преслава Пейчева. Вечерта завърши в прощални разговори, танци и хора, кулинарни изненади и, разбира се, рециталът на Етиен Леви, който беше невероятен подарък за присъстващите гости и участници. В рамките на фестивала се проведе и за първи път литературен конкурс за поезия, разказ и есе, който се оценява от международно жури. Ще бъде връчена награда на името на известния български поет, инженер и журналист от еврейски произход  . Поради неочаквано големия брой участници в конкурса, наградите не бяха обявени на заключителната вечер. За щастие на участниците, които пътуваха обратно късно вечерта на следващия ден, утрото ги застигна по пътя за един невероятно красив, сътворен почти от голи хълмове град – Хайфа. Известен с Бахайския храм и уникалните градини около него, той е притегателна точка за туристи и почитатели на Бахайското религиозно учение. Създадено през 19 век от персиеца Бахаулла, Бахайството бързо се разпространява сред персийската висша класа, но представлявайки заплаха за управляващата религия и династия, въстанието на бахаите бива жестоко потушено и водачите му избити с хитрост. И до днес е най-преследваното религиозно учение в шиитски Иран. Една от известните последователки на Бахайската религия е румънската кралица Мария, която изгражда Двореца в Балчик и градините около него по бахайския принцип за съвършенство и хармония. По света има над шест милиона привърженици на Бахайството, което е религия над религиите и изповядва един-единствен, общ Създател Бог и единната цялост на човечеството. Основен закон на бахайската религия е хармонията – всеки ден трябва да творим нещо съвършено и да се стремим към красота. Разбирания, които биха превърнали не само материалното изражение на тези закони – Бахайските градини, но и целия свят в райска градина, ако човечеството възприеме този възвишен и градивен начин на мислене. Следобедните часове и полусенки смениха картината на съвършената хармония в Хайфа с древните храмове и улици на Назарет. Мястото, където е била съобщена Благата вест на Божията майка, е магнит както за туристи, така и за дълбоковярващи поклонници. Съвсем различната атмосфера, особеното чувство за святост и древни символи, шарените пазари и магазини за сувенири и подправки, допълниха картината на захождащото зад хълма слънце, което сякаш искаше да ни изпрати в последния ни ден по пътя си към края на деня и към края на нашето кратко, но незабравимо пребиваване на Святата земя и срещите с българите на фестивала в Бат Ям, Израел.", "date": "2018.06.09", "title": " По пътя на слънцето в Святата земя\t\t\t"}
{"url": "https://trud.bg/%d0%b2%d1%8a%d0%b7%d1%80%d0%b0%d0%b6%d0%b4%d0%b0%d1%82-%d0%ba%d1%80%d0%b0%d0%b9%d0%b1%d1%80%d0%b5%d0%b6%d0%bd%d0%b8%d1%82%d0%b5-%d0%ba%d1%80%d1%83%d0%b8%d0%b7%d0%b8-%d0%b2-%d1%87%d0%b5%d1%80%d0%bd/", "text": "След 26 г. затишие гостите на Варна отново ще могат да пътуват по море до различни точки по Северното Черноморие. Консорциум “Блек сий травел”, в който влизат няколко транспортни фирми, открива линия до Златни пясъци и Балчик. Ще я поддържа докараният миналата година от Истанбул кораб “Фентъзи”, който побира 149 пасажери, съобщи пред “Труд” представителят на консорциума Максим Петков. Цената на морската разходка до Златните ще е 10 лв., а до Балчик – 20 лв., като за организирани групи ще има и варианти за посещения на Албена и Двореца в Балчик с екскурзовод. Предстои графикът на кораба да бъде обявен, като при всеки курс ще бъдат пазени и места за пасажери, дошли до Морска гара в последния момент, гарантира Петков. Втора линия ще свързва ежедневно Варна и Белослав. Тя ще бъде открита на 14 юни. Билетът за пътуване по езерото с корабчето на община Белослав “Белла” ще струва 10 лв. След като варненското кметство влезе във владение на отдаденото от държавата пристанище в кв. Аспарухово, “Белла” ще спира и там, а за деца от летните зелени училища и за организирани групи туристи ще предлагаме пакетни оферти с посещения на три музея, допълни Петков. Според него при успех на инициативата догодина тя може да се разшири с възраждане на крайбрежните линии от Северното към Южното Черноморие. В миналото те бяха истински хит и за българските, и за чуждестранните летовници. Мнозина помнят вятъра в косите при прехода с кометите от Варна до Несебър. 13 корабчета на подводни криле пореха морето с 60 км/ч, а билетът струваше 4,20 лв. Автобусите вземаха с около левче по-малко, но острите завои по трасето накланяха везните в полза на морските крайбрежни круизи. Според стари морски вълци в средата на 70-те години годишно държавните тогава комети са возели над 600 000 души. Въпреки това експерти са категорични, че и в пиковите години този вид транспорт е бил губещ и се е издържал единствено благодарение на дотациите. До 1987 г. оцеляват 6 от кометите, а през 1994 г. е спряна и последната. Опит да бъдат възродени морските връзки на подводни криле между Варна и Бургас през 2011 г. направи бургаска фирма. Комети тръгнаха от и до Варна за 55 лв., но бизнесът се оказа нерентабилен и линията затихна след два сезона. Отдавна ги няма и пътническите кораби, които до 70-те години поддържаха крайбрежното плаване по цялото Черноморие, а после пореха вълните до Одеса и Истанбул. “Варна”, “Несебър” и “Васил Коларов” са нарязани за старо желязо. Няма го и малкото корабче “Мичурин”, което през соца разхождаше летовници от несъществуващия днес мост на Рибарския плаж до нос Галата, където има китно диво плажче. От старата туристическа флотилия оцеля само бившето правителствено корабче “Атанас Димитров”, което е в състава на Българския морски квалификационен център, но не се експлоатира. “Този кораб не е мъчен, в него още има хляб и след ремонт може да се ползва”, смята Максим Петков, който е и председател на Националния съюз на превозвачите. Текат преговори скоро пътнически кораб да пори вълните между Бургас и Истанбул. От два месеца насам ръководството на пристанище Бургас работи по тази идея. “Водим разговори с турското консулство”, потвърди пред “Труд” изпълнителният директор на пристанището в Бургас Диян Димов. Обсъждана е и възможността за облекчаване на визовия режим специално за туристи, които ще пресекат водната граница и ще се върнат обратно в рамките на 48 часа. Ако това стане към Бургас ще има голям интерес от страна на турските туристи, но и в обратна посока. Към тази морска линия интерес със сигурност ще проявяват и туристи, дошли да почиват на българското море. В момента те имат допълнителни екстри – екскурзии до Несебър, Созопол и селски туризъм. Според предварителните планове, корабът ще тръгва от Бургас късно вечерта и рано сутрин ще е в Истанбул. Шефът на пристанището Диян Димов смята, че линията трябва да се обслужва от неголям кораб, с около 200 места. Морски експерти смятат, че и билетът може да стане по джоба на всеки, защото в Турция има държавна политика за дофинансиране с 45 долара на пътник и тази дотация може да се използва. След като държавата чрез областна администрация във Варна намери най-после купувач на легендарната “Комета-5″, която ръждясва от години на брега в парка на квартал ” Аспарухово”, търгът за нея се обжалва в Административния съд. Делото ще се гледа чак през декември, точно година, след като обявихме продажбата й, каза за “Труд” областният управител Стоян Пасев. “Комета-5” беше продадена при второто наддаване, когато фирма брои 10 530 лв. с ДДС, за да стане собственик на извадения от строя кораб на подводни крила. Някой от останалите четирима играчи в търга обаче е обжалвал веднага в съда избора на победителя. “Комета-5” е била дадена безвъзмездно на местния Комсомол от БГА „Балкан” през 1985 г., за да стане атракция. Според чл.6 на Закона за имуществото на БКП, ДКМС , БЗНС , ОФ морският плавателен съд е станал през 2012 г. собственост на Министерството на финансите, което насрочи търга. Една от най-обичаните и екзотични разходки за туристите е по река Камчия, известна като българската Амазонка. Поне десет моторни лодки, вързани на пристана, предлагат това удоволствие за душата и очите всяко лято. Цената от 5 лева на човек не е мръднала от години. Разходката е 30 минути и започва от курортен комплекс Камчия до устието на реката в Черно море, следва завой и обратно към живописното рибарско селище. Маршрутът е през обилно зелената лонгозна гора, обявена за природен резерват. От борда на лодката туристите могат да видят понякога сърни и елени, които уплашено се скриват от погледите им, или пък големи риби във водата. Капитанът на лодката разказва всякакви лакардии за Камчия и гората на гостите си. Първите туристи за този сезон бяха израелци, които излязоха от казината заради разходката, както и руснаци. Първият български пътнически кораб “Емона” в момента е приказен ресторант в едноименния язовир до Кърджали. Навремето той е превозвал пасажери в Черно море, а сега е туристическа атракция, включен е в стоте национални ресторанта на България. Корабът бил пуснат на вода в Черно море през 1942 година (по настояване и лична идея на цар Борис III). Именно тогава е било поставено началото на пътническия морски транспорт у нас. “Емона” е дълъг 39 метра, широк е 7, водоизместването му е 217 тона. До 1979-а корабът осъществява регулярни курсове между Бургас и Царево. Идеята “Емона” да бъде докарана от Бургас била на кап. Георги Георгиев, първият българин, осъществил околосветско пътешествие с яхта, вписан в книгата на “Гинес”.", "date": "2018.06.09", "title": " Възраждат крайбрежните круизи  в Черно море\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b2%d0%b4%d0%b8%d0%b3%d0%b0-764-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0-%d0%b1%d0%b5%d1%82%d0%be%d0%bd%d0%bd%d0%b0-%d1%81%d1%82%d0%b5%d0%bd%d0%b0/", "text": "Турция е завършила изграждането на 764-километрова бетонна стена по границата със Сирия, съобщава Анадолската агенция, като се позовава на турски официален представител, пожелал анонимност. Турската държавна агенция за жилищно строителство е построила 564 километра от стената, а за изграждането на останалите 200 километра от стената са отговаряли валийствата на пограничните окръзи, предаде  . Анкара стартира проекта за построяване на 826-километрова защитна стена по границата със Сирия през 2015 г. в рамките на мерки за засилване на граничната безопасност и борба срещу контрабандата и случаите на нелегално преминаване на границата. Турция има 911-километрова обща граница със Сирия. Защитната стена е изградена от бетонни блокове, високи три метра, с бодлива тел. На всеки 300 метра са издигнати кули, оборудвани с термо- и инфрачервени видео камери, системи за нощно виждане, радари. На кулите се поставят лазерни и стрелкови системи с дистанционно управление за поразяване на жива сила, наземна техника и безпилотни апарати, както и устройства за заглушаване на радиосигнали с различни честоти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Турция вдига 764 километра бетонна стена по границата със Сирия"}
{"url": "https://trud.bg/%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82-%d0%b5-%d0%b1%d0%bb%d1%8a%d1%81%d0%bd%d0%b0%d1%82-%d0%be%d1%82-%d0%ba%d0%be%d0%bb%d0%b0-%d0%bd%d0%b0-%d1%81%d1%82%d0%be%d0%bb/", "text": "Велосипедист е бил блъснат от лек автомобил на бул. „Ситняково“, малко преди кръстовището с ул. „Черновка“, предаде „Фокус“. Пострадалият е откаран с линейка. Няма информация за състоянието му. На мястото на инцидента има полицейски екип и няколко автомобила, един от които е със счупено предно стъкло. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Велосипедист е блъснат от кола на столичния бул. “Ситняково”\t\t\t"}
{"url": "https://trud.bg/%d0%bd%d0%b0%d0%b4%d0%b5%d0%b6%d0%b4%d0%b0-%d0%b7%d0%b0-%d0%ba%d1%80%d0%b0%d0%b2%d0%b0%d1%82%d0%b0-%d0%bf%d0%b5%d0%bd%d0%ba%d0%b0-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b8%d1%8f/", "text": "Досегашните лабораторни резултати на кравата Пенка, която придоби световна слава, след като стана бежанец от Европейския съюз, са благоприятни, съобщиха от пресцентъра на Агенцията по храните. Окончателните резултати се очакват в понеделник. Скандалът се разрази след като българската крава се отдели от стадото си и мина в съседна Сърбия, а след две седмици се върна обратно. Проблемът е, че Сърбия не е член на ЕС, а съюзът има сериозни правила за ветеринарен и фитосанитарен контрол. Пенка се изследва за вируси, чието отхвърляне е важно, за да се предотврати появата на икономически опасни болести като син език, заразен нодуларен дерматит и други. До края на седмицата ще продължат и срещите на изпълнителния директор на БАБХ д-р Дамян Илиев с колеги от Сърбия по трансграничното сътрудничество в областта на ветеринарната дейност. По тази тема разговори имаше и с експерти от Македония. Междувременно в социалните мрежи Пол Маккартни защити кравата Пенка, която избяга на сръбска територия за две седмици. “Мисля, че би било много приятно да видим как помилват животното”, написа легендарният „Бийтълс”. Той сподели и линк към петицията в защита на Пенка. Информацията му изглежда обаче леко остаряла, тъй като преди дни стана ясно, че Пенка не е бременна. Преди дни БАБХ препоръча кравата Пенка да бъде евтаназирана. По европейското и българско законодателство всяко живо животно, влязло в Европейския съюз от трета страна без документи, трябва да се конфискува и унищожи, за да се предотврати евентуална зараза и да се защити индустриалното производство на страната. Съдбата на българската крава Пенка предизвика възмущение и тревога в Страсбург и Брюксел. Случаят беше отразен от десетки водещи медии по света.", "date": "2018.06.09", "title": " Надежда за кравата Пенка, изследванията й са добри (ОБЗОР)"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bb%d0%b5%d0%ba%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8/", "text": "Движението на леки автомобили по магистрала “Люлин” ще бъде спряно от 13 до 18 часа заради обрушване на скатове при 9-и километър, съобщиха от пътната агенция. Затворен за коли ще бъде участъкът от пътен възел Даскалово до пътен възел Мало Бучино. За пътуващите за София обходният маршрут е през Владая, а в посока Перник – през Владая и Мало Бучино. Камионите над 12 тона ще бъдат спирани на интервали от два часа и ще изчакват на място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Спират движението на леки автомобили по “Люлин” от 13 до 18 часа заради обрушване на скатове"}
{"url": "https://trud.bg/%d0%bf%d0%b0%d1%80%d0%b0%d0%b4-%d0%b2-%d1%87%d0%b5%d1%81%d1%82-%d0%bd%d0%b0-%d1%80%d0%be%d0%b6%d0%b4%d0%b5%d0%bd%d0%b8%d1%8f-%d0%b4%d0%b5%d0%bd-%d0%bd%d0%b0-%d0%ba%d1%80%d0%b0%d0%bb%d0%b8%d1%86%d0%b0/", "text": "Във Великобритания с военен парад днес ще бъде отпразнуван рожденият ден на кралица Елизабет Втора. Най-дълго управлявалият монарх в съвременната история на Кралството – Елизабет, е родена на 21 април 1926 година. От 1974 обаче, денят се отбелязва във втората събота на юни заради по-добрите климатични условия. Кавалерийският парад се нарича “Посрещане на знамето” и по традиция се изпълнява от 1748 година. Пищната церемония ще бъде наблюдавана от членове на Кралското семейство и техни гости. По този повод Би Би Си предлага няколко любопитни факта за Нейно Величество: На мястото в Лондон, където е родена Нейно Величество, понастоящем има китайски ресторант. За любопитните остава загадката дали кралицата някога го е посещавала. Приблизителният ръст на кралица Елизабет Втора е 163 сантиметра. Всеизвестно е, че любимите кучета на кралицата са от породата корги. За времето си като монарх Нейно Величество е имала над 30 коргита. Първото си корги, Сюзан, бъдещата кралица получава като подарък за 18-ия си рожден ден през 1944 г. Колкото до останалите животни – Елизабет Втора официално притежава всички китове и делфини във водите около Великобритания. Схващането, че Нейно Величество притежава и всички лебеди във Великобритания, е погрешно. В действителност нейна собственост са само екземплярите от вида Ням лебед, обитаващи части от река Темза. Кралица Елизабет Втора е почитателка на шотландските фолклорни танци. Всяка година, когато се оттегля в имението си Балморал в Шотландия, Нейно Величество организира специални балове за съседите си, управата и персонала на имението и членовете на местната общност. Първият футболен мач, на който присъства кралица Елизабет Втора, е финалът на първенството през 1953 г., когато “Блекпул” побеждава “Болтън Уондърърс” с 4 на 3. Топката, използвана по време на мача, по-рано през тази година беше продадена на търг за над 5000 лири. Улиците, кръстени на Елизабет, са 237. Ликът на кралицата е изобразяван върху монети в минимум 35 различни страни и е запазен дори в някои държави, които вече не са нейно владение. По този показател Елизабет Втора държи рекорда за жив монарх. Иновациите и технологията на са чужди на Нейно Величество. Кралица Елизабет Втора изпраща първия си имейл през 1976 г. от британска военна база – дълго преди повечето хора да са “помирисвали” компютър. Първия си туит Нейно Величество изпрати през 2014 г. Кралица Елизабет Втора е “участвала” в каскада в стил Джеймс Бонд. Всъщност двойничка на Нейно Величество скача с парашут на церемонията по откриването на летните олимпийски игри в Лондон през 2012 г., преди истинската кралица да заеме мястото си на стадиона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Парад в чест на рождения ден на кралица Елизабет Втора"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b0-%d0%b4%d0%be%d0%ba%d1%82%d0%be%d1%80%d0%b0%d0%bd%d1%82%d0%ba%d0%b0-%d0%b5-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb-%d0%b2-%d0%bd/", "text": "Докторант Силвия Заркова от катедра „Финанси и кредит“ при Стопанската академия „Д. А. Ценов” в Свищов бе класирана на първо място в националния конкурс „Млад икономист-2018”. Официалната церемония бе в събота по повод Деня на икономиста. Националният конкурс се провежда ежегодно под наслов „Гласът на младите за силна икономика“ и стимулира ангажираността им за актуална оценка, осмисляне и търсене на полезни решения по актуални проблеми. Докторант Силвия Заркова завършва с отличен успех бакалавърска степен специалност „Финанси“ в Свищов през 2015 г., а година по-късно се дипломира в магистърска програма „Финансов мениджмънт“. Тя е възпитаник на Професионална гимназия по лека промишленост и икономика „Атанас Буров” в Горна Оряховица, като още като ученик получава получава наградата „Михаил Стоянов“ за отличен успех и постижения в извънучилищни дейности на фондация „Атанас Буров“. През 2014 г.завойва първо място в конкурса „Млад икономист-2014“ като студент с разработка на тема „Зелената икономика – възможности и предизвикателства”. Като докторант разработва дисертационен труд „Проблеми и предизвикателства пред управлението на държавния дълг на еврозоната (по примера на Гърция и Италия)“, под научното ръководство на доц. д-р Стефан Симеонов към катедра „Финанси и кредит” с ръководител проф. д-р Андрей Захариев. В категорията „Студенти” успешно представяне за свищовската академия има и в лицето на класираната на трето място Беатрис Любенова, която се обучава в редовна форма в магистърска програма „Финансов мениджмънт”. “В тазгодишния конкурс вече традиционно Фондация „Проф. д-р Минко Русенов” осигури награда за участник в надпреварата, която освен парична стойност от 200 лв. бе подкрепена и със сувенири и издания на катедра „Финанси и кредит”. Наградата е за Лилиана Димитрова, ученичка в Националната финансово-стопанска гимназия в София”, съобщи проф.Андрей Захариев. Председател на националното жури за провеждане на конкурса бе проф. д-р ик. н. Ненов Павлов, зам.-председател на УС на СИБ и ректор на СА „Д. А. Ценов” от 1999 до 2007 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Свищовска докторантка е победител в националния конкурс „Млад икономист-2018“"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%82/", "text": "Прессекретарят на Кремъл Дмитрий Песков заяви, че президентът на Русия Владимир Путин и на САЩ Доналд Тръмп по време на последния си телефонен разговор са разглеждали Виена като един от възможните градове за провеждането на двустранната им среща, предава агенция ТАСС. „Разглеждат се различни градове, които да са подходящи за среща между двамата президенти. Знаете, че те обсъдиха необходимостта от подобна среща по време на последния си телефонен разговор. В това число и че Виена може да стане такъв град“, заяви Песков. Той допълни, че все още няма конкретни договорености за детайлите на срещата.", "date": "2018.06.09", "title": " Кремъл: Путин и Тръмп може да се срещнат във Виена"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d0%bc/", "text": "Министърът на младежта и спорта Красен Кралев даде старт на Четвъртото международно ретро рали България, което се провежда от 8 до 10 юни на територията на гр. София, Софийска и Ловешка област, съобщиха от министерството на младежта и спорта. „Изключително ми е приятно да бъда тук сред Вас и да Ви подкрепя. Това е едно прекрасно събитие, което дава чудесна възможност да се промотира безопасността на движението. Вярвам, че емоциите по време на състезанието ще бъдат много големи. Пожелавам Ви успех“, обърна се към участниците министър Кралев. Той допълни, че е силно впечатлен от колекцията от автомобили и обеща, че догодина отново ще се включи в ралито, но като състезател. Камен Михайлов от Автотранс Рейсинг Тим, който официално откри ретро ралито, поздрави участниците и им пожела успешно и безаварийно шофиране. Тазгодишното издание на състезанието започна с 10-километров пролог по централните улици на столицата, на който жителите и гостите на града имаха възможността да видят колона от 22 автомобила с историческа ценност. Най-впечатляващите сред тях бяха Mercedes 190D от 1959 г., Mercedes Benz 380sl от 1985 г. , Volkswagen Karman Ghia от 1973 г. и направеният в Хасково от студио САЗ – Ягуар. В Четвъртото международно ретро рали ще вземат участие 22 екипажа. Те ще изминат обща дистанция от 480 км, разделени в два етапа. Началото на първия етап с маршрут Костинброд – с. Зверино – Правец – с. Рибарица – Троян ще бъде дадено утре в Костинброд. В неделя от Троян ще стартира надпреварата от втория етап. В него екипажите ще преминат през селата Московец и Микрово и ще финишират отново в Костинброд, където ще се състои официалното награждаване на участниците. Четвъртото издание на Международното ретро рали се организира от софийския клуб Автотранс Рейсинг Тим, с помощта на Българския Автомобилен Клуб и Община Костинброд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Министър Красен Кралев даде старт на  Международното ретро рали България (СНИМКИ)"}
{"url": "https://trud.bg/%d0%b2%d1%83%d0%bb%d0%ba%d0%b0%d0%bd%d1%8a%d1%82-%d1%84%d1%83%d0%b5%d0%b3%d0%be-%d0%b2-%d0%b3%d0%b2%d0%b0%d1%82%d0%b5%d0%bc%d0%b0%d0%bb%d0%b0-%d0%be%d1%82%d0%bd%d0%be%d0%b2%d0%be-%d0%b8%d0%b7%d1%80/", "text": "Вулканът Фуего в Гватемала отново изригна. Заради него временно бяха прекратени издирвателните операции, предаде БТВ. Вулканът изригна за първи път преди седмица. По официални данни са загинали 109 души, но се предполага, че броят на жертвите ще нарасне. Властите евакуираха района около Фуего. Гватемала поиска международна помощ за справяне с последиците от бедствието, засегнало над 1,5 млн. души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Вулканът Фуего в Гватемала отново изригна"}
{"url": "https://trud.bg/%d0%bf%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%be%d1%82-%d0%bf%d0%be%d0%bc%d0%be%d1%80%d0%b8%d0%b5-%d0%b7%d0%b0%d0%b2%d1%8a%d1%80%d1%88%d0%b8%d1%85%d0%b0-%d1%83%d1%81/", "text": "78 петокласници от училище „Иван Вазов” – Поморие завършиха успешно двугодишното обучение по превантивната програма „Детско полицейско управление”, стартирала в крайморския град в средата на месец май 2016 година. Малчуганите получиха дипломите си сред екзотичното разнообразие на зоокомплекса в бургаския квартал „Черно море”, където разгледаха редки породи животни, подкрепиха се с лакомства и си пожелаха много здраве и успехи. Учениците в две поредни учебни години, ръководени от полицейски инспектор Георги Димитров от Районно управление – Поморие изучаваха правилата за движение по пътищата, участваха в акции на пожарникари и спасители, получаваха знания за оказване на първа помощ и умения за събиране на веществени доказателства. Преди броени седмици младите полицаи посетиха Летищен комплекс – Бургас, където началник група „Летищна сигурност” Иван Недялков и служителите от „Гранична полиция” и „Граничен контрол” разказаха повече за паспортните проверки и контрола на багажи. Малчуганите имаха възможността да се снимат и докоснат до истински самолет, но най-голям интерес предизвика специализираното служебно куче Нерон, което освен отлично изпълнение на подадените команди, демонстрира и безпогрешни умения за откриване на взривно вещество. Припомняме, че двугодишното обучение по превантивната програма „Детско полицейско управление” имаше за основна цел под формата на игри и забавления учениците да бъдат теоретично и практически подготвени за справяне в трудни ситуации и за опазване на своя живот и този на приятелите си. За постигането на тези цели помагаше работата с експерти от „Охранителна”, „Пътна” и „Криминална полиция”, психолози от МВР, специалисти от БЧК и духовни лица. На територията на Община Поморие програмата се осъществяваше в партньорство с крайморската община и Местната комисия за борба с противообществените прояви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.09", "title": " Петокласници от Поморие завършиха успешно двугодишното обучение по превантивната програма „Детско полицейско управление”"}
