{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-222/", "text": "Богатите гинат по-скъпо в катастрофи В момента съдиите присъждат еднакви суми за обезщетение на всеки наследник. Обсъждат правила по модели на развитите държави.     Разходите ни растат, доходите изостават Най-много се увеличават парите, които даваме за транспорт, образование и почивка. Линията на бедност става 348 лева.         Кога хазната връща ДДС по европроекти Данъчен консулт на „Труд“.           Властта ваканцува, фейсбук царува Социалната мрежа е мозайка от паралелно съществуващи и често противоположни малки картинки. Дебатите в политиката ни са сведени до заяждане на дребно – анализ на д-р Борислав Цеков.             На Балканите ще продължи да мирише на барут Политиците ни не знаят колко страшно е да си народ без история, казва доц. д-р Йордан Величков, преподавател по международно право и дипломат, в интервю за „Труд“.         Гръцкият залез продава и без търговски регистър Как съседите инкасират от всеки проблем, който ги връхлита – коментар на Бойка Атанасова, кореспондент на „Труд“ в Атина.       Голяма Богородица Силует на Мадона Луиз Чиконе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Вижте акцентите в броя на вестник „Труд“ в четвъртък"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%80%d0%b0%d0%b7%d0%ba%d0%b0%d1%80%d0%b0-%d0%b6%d0%be%d1%80%d0%b4%d0%b8-%d0%b3%d0%be%d0%bc%d0%b5%d1%81/", "text": "Ръководството на „Левски“ освободи Жорди Гомес. Халфът пропусна вчерашното занимание на тима. Днес също не тренира. Испанският халф изигра близо 40 срещи за „сините“, вкара и 5 гола. Към този момент новината все още не е потвърдена от „Герена“, но това се очаква да стане в следващите часове.", "date": "2018.08.15", "title": " „Левски“ разкара Жорди Гомес"}
{"url": "https://trud.bg/%d0%b1%d1%81%d0%bf-%d0%bf%d0%be%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%bd%d0%b0-%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%b8/", "text": "БСП поиска оставката на министъра на правосъдието Цецка Цачева и на директора на Агенцията по вписванията Зорница Даскалова заради срива с Търговския регистър. Според социалистите причина за случилото се е лошо и некомпетентно управление. Според депутата от левицата Крум Зарков, министър Цачева е знаела за проблемите в Агенцията по вписванията, тъй като Инспекторатът към министерството е изпратил в началото на тази година доклад. Документът, според Зарков, завършва с препоръка – да бъде потърсена дисциплинарна отговорност от Зорница Даскалова за неизпълнение на трудови задължения, информира  Според социалистите случилото се дължи на “вопиюща некомпетентност“ и лошо управление. „Те трябва да понесат отговорност и да напуснат постовете си незабавно. Щетите за фирмите и за неправителствените организации тепърва ще се изясняват, но последиците за бизнес климата, за доверието в институциите, способността на българската държава да изгради ефективно електронно управление са трагични. Затова трябва да се носи отговорност. Политическата отговорност е на министъра на правосъдието Цецка Цачева, защото тя е била запозната отдавна с неадекватността на управлението в агенцията и не е взела никакви мерки“, каза депутатът Крум Зарков. Зарков твърди, че разполага с доклад на Инспектората към Правосъдното министерство от февруари т.г., след извършена проверка в Агенцията по вписвания, адресиран до министър Цачева. В него се препоръчва да се потърси дисциплинарна отговорност от Ралица Даскалова заради тежки нарушения при изпълнение на трудови задължения. Според Зарков оставките се налагат и заради необяснимото мълчание на институциите през последните дни, които създали условия за паника и слухове. Зам.-председателят на БСП Деница Златева попита дали е вярно, че Агенцията по вписванията е оставена без извънгаранционно обслужване и дали поръчката за надграждане на системата е спечелена от фирма на козметичка: „Честно казано колеги, това не ме учудва, след като софтуерна фирма може да доставя ваксини по обществена поръчка, явно и фризьорски салон може да надгражда IT системите, в случая на Агенцията по вписванията“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.15", "title": " БСП поиска оставките на Цецка Цачева и Зорница Даскалова"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b2%d0%b0%d0%b4%d0%b8-4-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%bd%d0%be%d0%b2/", "text": "Българският шампион „Лудогорец“ е на път да привлече една от най-големите звезди в израелското първенство. Става дума за атакуващия халф Дия Саба, който е капитан на местния „Макаби“ (Нетаня). От тази година той е и национал на Израел. В Йерусалим се твърди, че „орлите“ ще платят почти 4 милиона лева за 25-годишния играч. Медиите в страната обобщават, че трансферът на Саба ще бъде голяма загуба за „Макаби“. Халфът има 44 гола за тима в 95 шампионатни срещи. Израелците го определят като Краля на местната Висша лига. Докато „Лудогорец“ се опитва да уреди играча, тимът стои под ключ в Босна и Херцеговина преди срещата реванш в Лига Европа срещу „Зрински“. Полицията предупреди футболистите и щаба на „орлите“ да избягват излизане от хотела по време на пребиваването си в град Мостар. Тази рестрикция важи особено, ако играчите се появят с отличителни знаци на българският шампион. Сериозните мерки за сигурност идват на база опита на местните власти с феновете на „Зрински“, които не са добронамерени към гостуващите отбори. „Настроението в отбора е да бием и да продължим – каза Пауло Аутори, треньор на „Лудогорец“. – Два дни преди мача ни те смениха своя треньор. Това ще донесе импулс от емоционална гледана точка, но не знам в коя посока ще тръгне – в позитивна или негативна.“ Двубоят е четвъртък вечер от 21 часа.", "date": "2018.08.15", "title": " „Лудогорец“ вади 4 млн. лева за нов"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%83%d0%bb%d0%b5%d1%82%d0%b0-%d0%be%d1%81%d1%82%d0%b0%d0%b2%d0%b8%d0%bb%d0%b8-6-720-%d0%bb%d0%b2-%d0%b2-%d0%bc%d0%b0%d1%80%d0%b0/", "text": "Полицейски служители установиха две „мулета“, помагачи на телефонни измамници, които излъгали 69-годишна жена от град Велики Преслав да им даде 6 920 лв. Измамата била реализирана на 16 юли, а в сряда двамата съучастници са задържани и разпитани, съобщиха от ОДМВР-Шумен. Това са С.К /19г./ и С.И./27г./ от град Нови пазар, които направили пълни самопризнания. Те разказали, че оставили парите в маратонка на пътя към град Ветово, като удържали за себе си надник 200 лв. Иначе пенсионерката била измамена по стандартната схема „помощ на полицията“. Неизвестен позвънил на домашния й телефон и се представил за полицай. Обяснил, че в града се провежда акция за залавяне на телефонни измамници, заловени били трима, а четвъртият се издирвал. Казали, че в задържаните е намерен списък с телефонни номера на потенциални жертви и нейният номер фигурира. Най-вероятно щели да я потърсят и ако получи обаждане я помолили да окаже съдействие на полицията за задържане на измамника. Малко по-късно на телефона й се обадил мъж, който започнал да сипе закани и заплахи, ако не му бъде предадена конкретна парична сума. Жената веднага разбрала, че става дума за измама. Малко след това й позвънил „полицаят“ и й казал да остави пред вратата на жилището си в найлонова торба всички налични пари, за да може измамникът да бъде задържан на място. С идеята, че помага на полицията жената събрала 6 920 лева и ги оставила пред дома си. По-късно установила, че е измамена и подала сигнал в полицията. Жената е имала късмет, защото нейн съсед видял колата, дошла пред дома й, запомнил и част от регистрационния номер. Проведените издирвателни действия от полицията дали резултат и двамата мъже са били установени. Те обяснили, че били наети на работа след пусната в сайт за продажба на автомобили обява. С тях се свързал мъж, който им предложил да работят с колата си за него, докато я продадат. „Работодателят“ се представил за търговец на автомобили. Казал, че има клиенти, от които трябва да прибират капаро за поръчките му и така ги изпратил във Велики Преслав. Мъжете не са криминално проявени, работата по документиране на случая продължава, уточняват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Задържаха „мулета“, оставили 6 720 лв. в маратонка\t\t\t"}
{"url": "https://trud.bg/%d0%ba%d0%b0%d1%80%d0%b0%d0%bc%d0%b5-%d0%ba%d0%be%d0%bb%d0%b8-%d0%b7%d0%b0-13-%d0%bc%d0%bb%d1%80%d0%b4-%d0%bb%d0%b5%d0%b2%d0%b0-%d0%bd%d0%b0-%d0%bb%d0%b8%d0%b7%d0%b8%d0%bd%d0%b3/", "text": "Намаляват необслужваните вземания Българите карат леки автомобили за 1,33 млрд. лева на лизинг, показват данните на БНБ в края на юни 2018 г. На годишна база те нарастват с 21,1% или с 232,2 млн. лева. Този тип лизинги заемат една трета от всички, като делът им се увеличава от 33,2% в края на юни 2017 г. до 36,5% в края на същия месец на 2018 година. Вземанията по договори за товарни автомобили са за 1,202 млрд. лв., като се увеличават със 7,8% за година. Нараства и сумата на взетите на изплащане машини, съоръжения и индустриално оборудване и достига 729 млн. лв. Най-предпочитаният срок за лизинг е от 1 до 5 години, като такива са 75,6% от всички сключени договори. Със срок над 5 години са 15,5% от тях, а до 1 година – едва 2%. Намаляват необслужваните лизинги, отчита още БНБ. Към края на юни 2018 г. необслужваните вземания са 252 млн. лв. Те намаляват с 14,1% (41,5 млн. лв.) спрямо края на юни 2017 г. и с 1,9% (4,9 млн. лева) в сравнение с края на първото тримесечие на 2018 г.  ", "date": "2018.08.15", "title": " Караме коли за 1,3 млрд. лева на лизинг"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%81%d1%8a%d0%b6%d0%b4%d0%b0%d0%bc-%d0%bd%d0%b0%d1%81%d0%b8%d0%bb%d0%b8%d0%b5%d1%82/", "text": "Осъждам насилието върху камериерката, ударена от чуждестранен турист в хотел на „Златни пясъци“. Това пише министърът на туризма Николина Ангелкова в профила си във фейсбук по повод инцидента от 13 август, при който  „И гостите, и българските граждани трябва да спазват законите на страната ни. Изключително важно е да запазим България като спокойна и сигурна дестинация, предлагаща качествен туризъм. Министерството на туризма следи състоянието на жената и при нужда е готово да съдейства“, пише още Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.15", "title": " Ангелкова осъди насилието върху камериерка в хотел на „Златни пясъци“"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d1%80%d0%b5%d0%bc%d0%be%d0%bd%d1%82%d0%b0-%d0%bd%d0%b0-%d0%b3/", "text": "Ремонтът на част от ул. „Граф Игнатиев“ ще струва 25 млн. лв. Този участък е не повече от километър и половина и ако сравним цената, с тази за километър магистрала, става ясно, че този ремот ще излезе в пъти по-скъпо. Това заяви лидерът на БСП – София и председател на групата на социалистите в СОС Калоян Паргов. Той цитира министър Нанков, според когото цената за километър магистрала е 3,5 милиона евро. „Този ремонт е ярък пример за безотговорно пилеене на обществени средства. А тези пари можеше да бъдат вложени в изграждането на достатъчно детски ясли, така че повече от 4 000 родители да не бъдат в патова ситуация къде децата им да бъдат настанени за дневно отглеждане. Столична община им е длъжник, защото те са данъкоплатци и с техните пари се пълни бюджета на София”, категоричен е Паргов. Председателят на БСП – София е убеден, че столицата има нужда от друга посока на развитие. „Очевидно е, че управлението на Йорданка Фандъкова започва да се амортизира. Пример за това е, че независимо от шумните медийни инспекции на ремонтите, след края им се налага да бъдат доремонтирани, а дори да се прави ремонт на ремонта. Явно контролът по време на строително-ремонтните работи е силно занижен“, каза Калоян Паргов. Той посочи, че напълно погрешно е цялото внимание и финансов ресурс да се средоточават само в центъра на София, а изобщо да не се инвестира в инфраструктурата в крайните квартали и жилищните комплекси. „Има квартални улици, коите не са асфалтирани от времето на социализма, а горе-долу от тогава не са и мити“, констатира Паргов.", "date": "2018.08.15", "title": " Калоян Паргов: Цената на ремонта на „Граф Игнатиев“ е в пъти по-висока от тази на магистралите"}
{"url": "https://trud.bg/5-%d0%bd%d0%be%d0%b2%d0%b8-%d1%84%d0%be%d0%bd%d0%b4%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d1%82-%d1%83-%d0%bd%d0%b0%d1%81/", "text": "Китайци влагат 1 млрд. долара в Централна и Източна Европа Пет нови фонда ще инвестират у нас, съобщи заместник-министърът на икономиката Александър Манолев. По думите му в страната ни оперират редица инвестиционни фонда, а предварителната информация показва, че 5 нови се подготвят да стартират до края на годината. “Конкуренцията е сериозна, но и нуждата от такива инструменти в редица отрасли на българската икономика са сериозни”, допълни Манолев. Той се срещна с ръководството на Китайския фонд за дялови инвестиции (China-CEE Investment Cooperation Fund), който предвижда да инвестира в Централна и Източна Европа 1 млрд. долара. Към момента фондът набира капитал за достигане на общата сума, като вече е осигуреното финансиране в размер на 800 млн. долара от няколко източника. Това е второ набиране на капитал за фонда, които вече са инвестирали 435 млн. долара в 5 страни от региона, една от които е и България. “Много сме доволни от проекта, който имаме в страната ви, така че се надяваме да набележим нови възможности за партньорство като интересът ни е предимно към частния сектор”, обясни г-жа Сун Гуйин, изпълнителен директор на China-CEE Management и заместник генерален директор на отдел “Управление на инвестициите” на Китайската Ексим банка. Предстои представителите на фонда да се срещнат и с ръководството на Българската банка за развитие, с които да обсъдят конкретни параметри на едно потенциално партньорство.", "date": "2018.08.15", "title": " 5 нови фонда инвестират у нас\t\t\t"}
{"url": "https://trud.bg/%d1%80%d0%be%d1%81%d0%b5%d0%bd-%d0%bf%d0%bb%d0%b5%d0%b2%d0%bd%d0%b5%d0%bb%d0%b8%d0%b5%d0%b2-%d0%be%d1%82%d0%ba%d1%80%d0%b8-%d1%84%d0%be%d1%80%d1%83%d0%bc-%d0%b3%d0%bb%d0%be%d0%b1%d0%b0%d0%bb/", "text": "За първи път България стана домакин на международната лятна програма за подготовка на бъдещи лидери ”Форум глобални лидери” (Preparing Global Leaders Forum – PGLF), която се проведежда в Американския университет в България от 12-и до 19-и август. Лятната лидерска академия, част от световната мрежа PGLF, събира над 30 отлични студенти и млади професионалисти от 20 страни на 5 континента с професори от водещи университети като Джорджтаун, Оксфорд и Сорбоната. В програмата участват лектори от публичния сектор и представители на НПО, бизнес и стартиращи компании като 9Academy, 356labs, Leanplum, Заедно в час, Viber, Enhancv, ClaimCompass, ProViotic, Sopharma, BMW, Сдружение 365. У нас програмата се организира от група доброволци от българската фондация с нестопанска цел “Глобални лидери“. Първото издание на лидерската академия бе открито от президента на Реблика България Росен Плевнелиев (2012-2017), от президента на Американския университет в България д-р Стивън Съливан и от директора на глобалната академична мрежа PGLF проф. д-р Сам Потоликио. Президентът Плевнелиев, специален посланик на Американския университет в България, се обърна към участниците с думите: “В света в момента има два типа лидери – силни и мъдри – т.е. такива, които налагат решенията си чрез силови мерки или популизъм, и други, които умеят да се вслушват в хората си и да вземат решения”. Той насърчи младите делегати да бъдат лидери от втория тип и да развиват уменията да слушат, да се променят и адаптират към новата ситуация и да взимат трудни решения. “С лидерската академия PGLF целим да променим парадигмата на лидерството, за да подготвим хора, които да инвестират в развитието на общността, страната си и на света, в който живеят, вместо такива, които следват единствено собствения си интерес“, заяви директорът на PGLF и преподавател в програмата проф. д-р Сам Потоликио. Той допълни, че България има потенциал да се превърне в един от глобалните центрове на международната академична мрежа PGLF заради демографията, локацията и потенциала на страната и хората тук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.15", "title": " Росен Плевнелиев откри „Форум глобални лидери” в Американския университет"}
{"url": "https://trud.bg/%d0%b2-%d0%b0%d0%bd%d1%81%d0%b0%d0%bc%d0%b1%d1%8a%d0%bb%d0%b0-%d1%81-%d0%bf%d1%80%d0%be%d0%bc%d0%b5%d0%bd%d0%b8-%d0%bd%d0%b0-%d0%bf%d0%be%d0%b6%d0%b0%d1%80/", "text": "Ансамбълът по художествена гимнастика продължава да бъде преследван от здравословни проблеми, месец преди световното първенство в столичната зала „Арена Армеец“ (10-16 септември). Отборът отказа световната купа в Минск тази седмица, след като Елена Бинева още не възстановена от стара травма. Преди това резервата Стефани Кирякова замени контузената Теодора Александрова и успешно стартира на няколко турнира, дори се окичи с медали.  Сега обаче „на пожар“ е повикана Ерика Зафирова от индивидуалните гимнастички. Старши треньорът на ансамбъла Весела Димитрова е пожелала 19-годишната състезателка от Кюстендил да тренира заедно с тима. Преди две години Ерика бе в националния състав, които стана четвърти в отборното класиране на силния турнир в Корбей Есон (Франция). От треньорския щаб обаче са категорични, че за следващата световна купа в руския град Казан (24-26 август) ансамбълът ще вземе участие. Все обаче не е ясно с какъв състав.  Мондиалът в София ще е и първа квалификация за олимпиадата Токио 2020 при ансамблите, като най-добрите 3 отбора ще вземат квоти за игрите. С фотоизложба на „златните момичета“ ще бъде презентиран стартът на световното по художествена гимнастика в София (1-16 септември). От 20 август до 5 септември в градинката пред Народния театър „Иван Вазов“ ще бъдат показани 28 кадъра, представляващи успехите на този красив спорт през последните години. Но акцентът ще е върху нашите участнички на мондиала. Откриването е на 21 август от 12,30 часа. Тогава ще бъдат показани и фотографии на Fibank, които са част от благотворителен календар на трезора с момичетата от националния ни отбор.  ", "date": "2018.08.15", "title": " В ансамбъла с  промени „на пожар“"}
{"url": "https://trud.bg/%d0%b7%d0%b8%d0%b4%d0%b0%d0%bd-%d0%bf%d0%be%d0%b8%d1%81%d0%ba%d0%b0-%d1%8e%d0%bd%d0%b0%d0%b9%d1%82%d0%b5%d0%b4/", "text": "Зинедин Зидан, бивш треньор на „Реал“, иска да наследи Жозе Моуриньо в „Манчестър Юнайтед“. Новината съобщи френския вестник „Екип“. Подобни слухове циркулират на Острова от началото на месеца. Тогава се заговори, че Специалния може да стане първият уволнен мениджър във Висшата лига. Според „Екип“ по-вероятно е това да се случи след края на настоящия сезон, а Зидан ще изчака и няма да поема други ангажименти. Зизу остави „Реал“ през месец май. Дни, след като изведе тима до трети пореден трофей в Шампионската лига. Французинът пое тима в началото на 2016-та и за година и половина спечели 9 отличия, между които и титла в испанското първенство. Снимка: Instagram", "date": "2018.08.15", "title": " Зидан поиска „Юнайтед“"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b0-%d0%b7%d0%b0%d1%8f%d0%b2%d0%b8%d0%bb%d0%b8-%d0%b6%d0%b5%d0%bb%d0%b0%d0%bd%d0%b8%d0%b5-%d0%b7%d0%b0/", "text": "Германският канцлер Ангела Меркел и турският президент Реджеп Ердоган са заявили в телефонен разговор взаимна воля за подобряване на двустранните отношения, предава  Агенцията цитира източник от турското президентство, според когото Меркел е уверила Ердоган, че „силната икономика на Турция е важна за Германия“. Канцлерът и президентът ще се срещнат в края на септември, но съвсем скоро предстои среща на турския министър на финансите Берат Албайрак с министрите на икономиката и на финансите на Германия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Меркел и Ердоган са заявили желание за подобряване на двустранните отношения"}
{"url": "https://trud.bg/%d0%bb%d1%83%d0%ba%d1%81-%d1%85%d0%be%d1%82%d0%b5%d0%bb%d0%b8%d1%82%d0%b5-%d1%81-%d0%bd%d0%b0%d0%b4-300-%d0%bc%d0%bb%d0%bd-%d0%b5%d0%b2%d1%80%d0%be-%d0%bf%d1%80%d0%b8%d1%85%d0%be%d0%b4%d0%b8/", "text": "Лукс хотелите по морето са отчели приходи от над 300 млн. евро през 2017 г., показва доклад на консултантската компания MBL. Приходите в Бургаска област възлизат на 177,3 млн. евро, а във Варненска – 124,9 млн. евро, като заетостта през активния сезон по Черноморието е достигнала съответно – 63% и 53%. В София годишните приходи от нощувки на лукс хотелите са нараснали с 15,2% до 62,1 млн. евро. Средното нивото на заетост през 2017 г. е достигнало 50%, отбелязвайки ръст от 5% спрямо предходната година. Общият брой на чуждестранните туристи, пренощували в луксозните хотели в столицата също е нараснал, като за 2017 г. той достига 575 хиляди или с 67 хиляди души повече спрямо 2016 г. Основните фактори за растеж са нискотарифните полети до столицата, както и увеличеният брой бизнес пътувания. От MBL отчитат, че в столицата до 2020 г. се очакват още два нови лукс хотела да отворят врати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Лукс хотелите с над 300 млн. евро приходи\t\t\t"}
{"url": "https://trud.bg/%d0%b1%d0%b8%d1%82%d0%b0%d1%82%d0%b0-%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0-%d0%bd%d0%b0-%d0%b7%d0%bb%d0%b0%d1%82%d0%bd%d0%b8-%d0%bf%d1%8f%d1%81%d1%8a%d1%86%d0%b8-%d0%b0/", "text": "„Оскърбяваше ме на английски. Казах няма проблем, приключвам ей сега. Тогава той ме удари с юмрук в лицето и буквално излетях на земята, толкова силен беше ударът”, разказва пред  пострадалата в „Златни пясъци“ камериерка Оксана Софронева. Тя е от Украйна, от два месеца работи у нас. Два дни след случилото се Оксана още е в шок. От падането на земята е със синини по тялото. Не може да каже дали австриецът е бил пиян, очите му обаче били изцъклени. Ден след инцидента районния съд във Варна налага глоба от 300 лева на австриеца. „Не ми се извини. В залата каза, че го боляла главата и не знае защо така е постъпил”, казва Софрониева. В съдебната зала австриецът изразява съжаление за стореното. Местонахождението на 33-годишния австриец, който работи в родината си като автомонтьор, е неизвестно. Вероятно вече е напуснал България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.15", "title": " Битата камериерка на „Златни пясъци“: Австриецът ме удари с юмрук в лицето\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b5%d0%b4%d1%83%d0%b0%d1%80%d0%b4-%d1%83%d1%81%d0%bf%d0%b5%d0%bd%d1%81%d0%ba%d0%b8-%d1%81%d1%8a%d0%b7%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0/", "text": "На 80-годишна възраст почина Едуард Успенски, бащата на Чебурашка и Крокодила Гена. Той е издъхнал в Москва след дълго боледуване, съобщи дъщеря му Ирина. Успенски е известен с книгите си „Чичо Фьодор, кучето и котаракът” и „Крокодилът Гена и неговите приятели”. По негови сценарии и произведения са заснети над 60 анимационни филма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Почина Едуард Успенски – създателят на Чебурашка и Крокодила Гена"}
{"url": "https://trud.bg/%d0%b8%d0%bd%d0%b6%d0%b5%d0%bd%d0%b5%d1%80%d0%b8-%d0%b2-%d0%bc%d0%b2%d1%80/", "text": "Обявена е  . Не за инженеринг! За реинженеринг – един вид, проект за изменение на 35-ия проект за изменение на закона за МВР. Или 36-ият законопроект, нанадминат от предишните 35 в това десетилетие. Масрафът е малко над 1 милион лева. Нищо пари, като се има предвид, че МВР е най-нереформираното от всички, а е най-реформирано от министрите си. След реформите и реформите на реформите на 12 министри – от Семерджиев насам, министър Цветанов каза, че реформата завърши окончателно и край, но всеки следващ министър я започваше пак – Йовчев, Вучков, Бъчварова, Радев…И така, докато Радев се сети: Не му трябват министри на МВР! Трябват му инженери! Еврика! Ама инженерите не разбирали от МВР. Глупости. Разбират поне, колкото адвокатите, социолозите и военните. А и имат примера на оня архитект, който след дълги и безуспешни опити да нарисува план за евакуация, запалил сградата, за да види хората накъде бягат.", "date": "2018.08.15", "title": " Инженери в МВР"}
{"url": "https://trud.bg/%d1%81%d0%bb%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%b0%d0%bf%d0%b8%d1%82%d0%b0%d0%bb-%d0%b8-%d0%b2%d0%bb%d0%b0%d1%81%d1%82-%d0%b5-%d0%bf%d1%80%d0%be%d0%ba%d0%bb%d1%8f%d1%82/", "text": "Създадените вече връзки и зависимости трудно се прекъсват Дали трябва да продължаваме да наричаме ставащото в България преход, е въпрос, по който граждани, учени и политически елити продължават да спорят. Затова няма да влизам в този спор, а ще поразмишлявам за явлението, което наричам проклятие на прехода. Става дума за зависимостта на политическите партии и на цялата политика от големите капитали. Това, което често и с основание наричаме олигархия. Грозно петно върху българската демокрация. Може би защото съм историчка, а и защото нищо не се появява без предпоставки и причини, ще се опитам да обясня как и защо толкова скоро след началото на промените в България хората с капитали станаха толкова важни и недосегаеми. Инак, житейски, съвсем не бяха недосегаеми, както ни доказват многобройните къде успешни, къде не толкова атентати срещу тях. Но ще се върна във времето отпреди 1989 г., когато всичко беше различно. Една от основните отлики беше, че икономиката изцяло зависеше от политиката. Така например, в епохата на централното планиране с партийно решение можеше ТКЗС-та (Трудово-кооперативни земеделски стопанства) да се трансформират в АПК (Аграрно-промишлени комплекси), да се изгради Металургичният комбинат „Кремиковци“, АЕЦ „Козлодуй“ или да започне строежът на АЕЦ „Белене“. Всяко производство се планираше – краткосрочно, средносрочно и дългосрочно, като съществуваха дори „насрещни планове“. Сиреч, трудовият колектив обещава да изпълни зададения му план не в урочения срок, а по-рано. Винаги съм се чудила какъв е смисълът от това, след като се полагаха толкова усилия производството и реализацията му да се напаснат. Но това са си разсъждения на лаик. Пълното господство на политиката над икономиката с основание беше една от най-критикуваните черти на държавния социализъм от съветски тип. И естествено, след 10 ноември 1989 г. централното планиране беше отречено – както на теория, така и на практика. А на освободения пиедестал се настани пазарната икономика. С други думи, „невидимата ръка на пазара“ по Адам Смит. При пазарната икономика разпределението на ресурсите става чрез пазара, където се осъществява балансът между предлагането на стоки от производителите и търсенето им от ползвателите. А политиката беше изгонена от тези отношения, за да не пречи на икономиката. Дори и в защитата на бедните при стоките от първа необходимост – точно предоставянето им на пазара на 1 февруари 1991 г. роди емблематичната фраза на Димитър Попов: „За Бога, братя, не купувайте това, което ви харесва, но е много скъпо!“. Защото той, председателят на правителството, не можеше да направи нищо друго, за да защити бедните българи, освен да ги призове да не купуват. Какво общо има пазарната икономика с проклятието политиката да стане зависима от капитала? Не зная как изглежда на пръв поглед, но на втори, пълното господство на пазара, наречено неолиберализъм, е пряко свързано с неограничената власт на капитала над политиката. Тъй като пазарната икономика беше другото име на капитализма, а в България нямаше хора с достатъчно капитали, то една от първите задачи на прехода беше да се създадат капиталисти. В теорията това се нарича първоначално натрупване на капитал. През XVI–XVIII в. в Европа то е станало чрез заобикаляне на законите или направо по престъпен начин. И в България в края на ХХ и началото на ХХI в. първоначалното натрупване на капитал нямаше как да е по-различно – независимо от реституцията, връщането на земята „в реални граници“, първоначалните опити за приватизация, които така и не създадоха ефективен български капитал. Така в средата на 90-те години се появиха българи, успели бързо по различни начини от обикновени граждани да се превърнат в банкери, собственици на предприятия и големи предприемачи. Към групата на новите капиталисти малко по-късно се присъединиха преуспелите и незастреляни босове на престъпни групи, които постепенно „изсветлиха“ парите си, успяха да „откъснат опашката си“ и да се превърнат в бизнесмени. Но всичко това не можеше да стане без знанието и съучастието на местните или централните власти, които си затваряха очите за незаконното приватизиране, изнудване, контрабанда, разпространение на наркотици и т.н. Точно тези български капиталисти започнаха да финансират дейността на политическите партии по времето, когато нямаше държавни субсидии за тях. Много хора ще си кажат: Какво толкова, нали живеем в капитализъм, нормално е капиталите да играят най-важната роля в целия живот! Действително, какво днес може да се построи или произведе без капитал? А пазарната икономика е основана върху частната собственост, обявена от Конституцията за неприкосновена (чл. 17, ал. 2). Това изглежда нормално. Не така обаче стоят нещата в политиката. Живеем в система на плуралистична парламентарна демокрация. Което означава, че българските граждани с различни убеждения и интереси имат правото да се обединяват и да развиват политическа дейност. Проблемът е, че политиката е скъпа работа – пари са нужни за поддържане на организационни структури, помещения, осъществяване на мероприятия, да не говорим за участие в изборите. От самото начало на демокрацията старата БКП/БСП и новият СДС започнаха да се надпреварват в събирането на средства. Борба, в която БСП имаше очевидно предимство в страната, а СДС – при средствата от чужбина. Но след това плурализмът се утвърди, БСП загуби властта, а оттам и достъпа до средства, а СДС се стабилизира, влизайки във властта. И тогава новите капиталисти се ориентираха към едната или другата от двете големи партии (ДПС си е отделна губерния), като установиха взаимноизгодна симбиоза – капиталът подкрепя финансово съответната партия в пътя й към властта, а когато тя влезе там, му се отблагодарява с осигуряване на предимства в бизнеса. Това „сътрудничество“ на политическите партии с капитала очерта образа на „фасадната демокрация“ в България. И връзката на политиката с бизнеса се запази, независимо че със Закона за политическите партии от 2005 г. в партийното финансиране се включи и държавата. Идеята държавата да дава средства на партиите, за да останат независими от външни финансови влияния, е вярна, но създадените вече връзки и зависимости трудно се прекъсват. И това съвсем не е всичко. В началото на новия век капиталът явно прецени, че влиянието върху политиката чрез финансиране, е дълъг и сложен път към властта. Затова навлезе директно в политиката – не само чрез местните финансово-политически формации, но и чрез „купуване“ на места в листите на националните партии. Е, този модел вече се нарича не просто олигархия (власт на малка група, основана върху знатност, богатство и политически постове), а направо плутокрация (власт на богатите, които управляват в свой интерес и в ущърб на останалите). Така стигнахме до днешния скандал, продемонстрирал пряката връзка на партия, в случая БСП, с едрия бизнес – ареста на зам.-председателя на Бургаския общински съвет Бенчо Бенчев. Той обаче се оказа само върхът на айсберга, защото много скоро се разкри и връзката между бизнеса с организираната престъпност (Димитър Желязков, по-известен като Митьо Очите), а оттам и с властта. Най-неприемливото в този сюжет беше, че в него участва БСП, която по определение е лява партия и като такава би трябвало да изразява и защитава интересите не на едрия капитал, натрупан от близостта с властта, а на наемния и интелектуалния труд, новаторското предприемачество и на всички, борещи се за справедливото социално развитие. А тъй като отвсякъде чувам упреци, че не ценим достатъчно големите заслуги на едрия бизнес, ще завърша с един цитат отпреди 25 века: „В една държава, която се управлява с разум, бедността и нищетата са срамни. А в държава, която се управлява без разум, богатството и почестите са срамни“. (Конфуций) Нека всеки избере от какво иска да се срамува!      ", "date": "2018.08.15", "title": " Сливането на капитал и власт е проклятието\t\t\t"}
{"url": "https://trud.bg/300-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d1%83%d0%b4%d0%b0%d1%80%d0%b0-%d0%bd%d0%b0-%d0%b0%d0%b2%d1%81%d1%82%d1%80%d0%b8%d0%b5%d1%86-%d0%bf%d0%be-%d0%ba%d0%b0%d0%bc%d0%b5%d1%80/", "text": "33-годишният  в хотел на Златни пясъци, е преспал в ареста и е наказан от Варненския районен съд с 300 лв. глоба по Указа за борба с дребното хулиганство. Около 10 ч. в понеделник сутринта чужденецът се развилнял в коридора на обекта. Засипал с ругатни служители от персонала и накрая ударил по врата камериерка. Усмирили го пристигналите полицаи, които го задържали за 24 часа в Пето РУ в курорта. Миналото лято шведският турист Ралф Сундберг изрита в главата камериерката Диана Петкова, за което беше глобен с 4500 лв. Тогава главният прокурор . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.15", "title": " 300 лв. глоба за удара на австриец по камериерка в хотел на Златни пясъци\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%ba%d0%be%d1%80%d0%b0%d0%b1-%d0%b3%d0%be%d1%80%d1%8f-%d0%ba%d1%80%d0%b0%d0%b9-%d0%ba%d1%80%d0%b0%d0%bf%d0%b5%d1%86-%d0%b7%d0%b0%d0%b3%d0%b8%d0%bd%d0%b0-%d0%bc/", "text": "Пожар на турски кораб в наши териториални води взе жертва, съобщиха от окръжната прокуратура във Варна, която се зае да разследва тежкия инцидент. Огънят лумнал на борда на 37-годишния плавателен съд „KARADENIZ 5“ в първите часове на 15 август в морето край Крапец. Корабът пътувал от румънския порт Констанца към южната ни съседка. Екипажът успял със собствени сили да потуши пламъците, но при операцията загинал главният механик, научи „Труд“. Сутринта 74-метровият „KARADENIZ 5“ е бил провлачен на буксир до варненското пристанище. Предстои следовател и инспектори от специализираното звено за разследване на морски произшествия при Министерството на транспорта да извършат оглед на борда му, уточниха от прокуратурата. Разследването е възложено на Окръжния следствен отдел и се води по чл. 330, ал. 3 – за палеж, при който по непредпазливост е настъпила смърт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Турски кораб горя край Крапец, загина моряк"}
{"url": "https://trud.bg/%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d1%87%d0%b5%d1%82%d0%b5-%d0%be%d1%89%d0%b5-%d0%bc%d0%b0%d0%bb%d0%ba%d0%be-%d0%bc%d0%b0%d1%82%d0%b5%d1%80%d0%b8%d0%b0%d0%bb%d0%b8%d1%82%d0%b5/", "text": "Задържаната с подкуп кметица на столичния район „Младост“ Десислава Иванчева беше докарана само с белезници на ръцете в спецсъда. Тя продължава да се запознава с материалите на прокуратурата срещу нея. По думите на адвоката й Димитър Марковски те имат да четат „още малко“.", "date": "2018.08.15", "title": " Иванчева чете „още малко“ материалите срещу нея"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bf%d0%bb%d0%b0%d1%81%d1%8c%d0%be%d1%80-%d0%bd%d0%b0-%d0%ba%d0%be%d0%ba%d0%b0%d0%b8%d0%bd-%d0%b8-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0/", "text": "Варненски пласьор на дрога бе осъден за рекордно кратък срок, съобщиха от прокуратурата. На 3 август Християн П. бил спипан с 50,6 грама кокаин и 0,54 грама марихуана на обща стойност от 11 082 лв. Седмица след образуването на досъдебно производство срещу него дилърът получи от Окръжния съд условна присъда от 3 г. с 5-годишен изпитателен срок и глоба от 5000 лв. Бързият процес стана възможен благодарение на усърдието на разследващите и активното ръководство на наблюдаващия прокурор, похвалиха се от обвинението. За да си спести по-тежко наказание, Християн се отказал от дело по общия ред и сключил споразумение с прокуратурата, одобрено от окръжните магистрати. По силата му в полза на държавата се отнемат два телефона на осъдения – „Айфон“ и „Алкател“, както и 3540 лв., придобити от продажбата на наркотици. Съдебният акт е окончателен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Осъдиха пласьор на кокаин и марихуана"}
{"url": "https://trud.bg/81-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d0%bb%d0%be%d0%b7%d0%b5%d0%bd/", "text": "Морето взе още една жертва. 81-годишен мъж от Пловдив се удави на централния плаж в Лозенец. Трагедията се разиграла към 11.55 часа, на 14 август, съобщи Областната дирекция на МВР. Въпреки предупрежденията за опасности, мъжът влязъл да навътре, но силното течение го повлякло и той не успял да доплува до брега. Тялото на мъжа е откарано за аутопсия в отделение „Съдебна медицина“ при УМБАЛ-Бургас. Работата по случая продължава от служители на Районно управление-Царево.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " 81-годишен пловдивчанин се удави в Лозенец"}
{"url": "https://trud.bg/%d0%ba%d1%8a%d1%80%d1%82%d0%b8%d1%86%d0%b0%d1%82%d0%b0-%d0%bd%d0%b0-%d0%bc%d0%b5%d1%82%d1%80%d0%be%d1%82%d0%be-%d1%81%d1%82%d0%b8%d0%b3%d0%bd%d0%b0-%d0%b4%d0%be-%d0%bf%d0%be%d0%bf%d0%b0-%d0%b2/", "text": "Днес тунелопробивната машина на третия лъч достигна до метростанцията на бул. “Патриарх Евтимий” при кино “Одеон”. За 32 дни машината изкопа тунела между станцията на бул. “Витоша” и на бул. “Патриарх Евтимий”. Това съобщи във фейсбук кметът на София Йорданка Фандъкова.   „Машината влиза на станцията със скорост от 35 мм на минута, като обичайната й скорост е 80 мм в минура. В този участък е достигната най-високата скорост за третия лъч – 37,5 м за ден. Машината е с диаметър 9 м и дължина от 80 м. Дълбочината на станцията на бул. “Патриарх Евтимий” и ул. “Граф Игнатиев” е 24 м“, информира още столичният кмет. Завърши фрезоването на участъка от бул. “България” между бул. “Иван Гешов”  и бул. “Г. Делчев”, съобщава още Фандъкова.   „В момента се обработват допълнително зоните със слаба основа в дълбочина, след това се слага гоетекстилна мрежа и пласт асфалт. Работи се и по хидроизолацията на двата подлеза – при пл. “Ручей” и при ул. “Нишава”. На цялата площ на участъка, която е 10 000 кв м, се полага стоманена мрежа. След това върху нея ще бъдат сложени два пласта асфалт. Асфалтът ще е с полимермодофициран битум за допълнителна здравина заради тежкото движение по бул. “България“, съобщава Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " „Къртицата“ на метрото стигна до Попа (ВИДЕО)\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%b4%d0%b0-%d1%81%d0%b5-%d0%bd%d0%b0%d0%bf/", "text": "Министър-председателят Бойко Борисов разпореди на министрите Николай Нанков и Ивайло Московски да предложат решение, което да дава възможност ремонтите на мостовете по пътната и транспортна инфраструктура да се реализират едновременно, съобщиха от правителствената информационна служба. Решението идва ден след като мост на магистрала край Генуа се срути и взе десетки жертви. „Знаете, откакто са построени в България мостовете не бяха ремонтирани по магистралите, имаме по над 120 метра високи мостове и в момента продължаваме да ги укрепваме и да им правим основни ремонти, по „Тракия“ и по „Витиня“ те са по план. Искам решение и не един по един да ги правим, а едновременно да влезем и да ги правим всички мостове“, отбелязва премиерът на днешното правителствено заседание. Стенограма от обсъждането:  БОЙКО БОРИСОВ: Нанков, знаете откакто са построени в България мостовете не бяха ремонтирани по магистралите, имаме по над 120 метра високи мостове и в момента продължаваме да ги укрепваме и да им правим основни ремонти, по „Тракия“ и по „Витиня“ те са по план. Искам да ми подготвиш решение и не един по един да ги правим, а едновременно да влезем и да ги правим всички мостове – дали да се търси заем през ББР, дали през финансите, говорете за целево да се изпратят. Кои години са правени? НИКОЛАЙ НАНКОВ: На по 35, 40 и повече години са мостовите съоръжения, които не са основно ремонтирани дори по някои от тях нямаме частични ремонти. 211 моста, господин премиер, се нуждаят от ремонт, по автомагистралите – 34, а 17 от тях, половината от тези 34, са в лошо състояние и се нуждаят от ремонт. Миналата година отремонтирахме 7 мостови съоръжения по „Хемус“ и по „Тракия“, в момента 5 планово извършваме, но нямаме осигурено финансиране. Споменах 17 мостови съоръжения са в лошо състояние. Много често не сме разбирани и от шофьорите, ние го правим разбира се за тяхна безопасност, за безопасност на българските граждани, за това, че правим ремонти на долното строене, на колоните на мостовете, където арматурата е корозирала, нуждаят се от основно подменяне на арматура, на бетонните постаменти. Примерът с „Тракия“, примерът с „Хемус“ на моста на Коренишки дол, който в момента отремонтираме. Те виждат, че няма работници отгоре по автомобилните платна, критикуват ни, но ще ни разберат. Паралелно с това изнасяме тежкото движение от „Хемус“ сме спрели тежкотоварното движени, тъй като конструктивните ….. БОЙКО БОРИСОВ: Те когато правят основите на моста няма как да пуснем движението по магистралата. НИКОЛАЙ НАНКОВ: Абсолютно. БОЙКО БОРИСОВ: Второ, ремонтите на тези съоръжения са изключително скъпи и за фирмите, защото самите работници, които трябва да работят на 90, 100 и 80 метра височина да ги укрепват и да работят е много сложна специфична дейност и много трудно се намират специалисти да го правят това. ИВАЙЛО МОСКОВСКИ: Господин премиер, ако е възможно да предложа, освен съоръженията по пътната инфраструктура, да бъдат добавени по принцип съоръженията в транспортната инфраструктура, защото същият казус, който коментира колегата Нанков за виадуктите и мостовите в пътната инфраструктура, стои и в железопътната. Така че, ефектът от неремонтирани дълги години и неподдържани дълги години такива съоръжения е еднакъв и за железница и за пътища. БОЙКО БОРИСОВ: Аз искам да свършим работа, защото от празнодумци ми е омръзнало, да тръгнем да обясняваме, че 45 години не са пипани е безсмислено. Така че, и двете министерства да подготвят и всичко да започне да се отремонтира и да се укрепва. Ние строим нови съоръжения, пак казвам, но никой няма да излезе от тези преди нас и да каже: „Ние сме виновни“, защото вместо преди 20 години да отремонтират този мост, преди 25, преди 15, никой няма да поеме отговорност. Затова подгответе се и за сряда, ако трябва целеви заеми, след това ТОЛ системата да ги връща, или целево да търсим пари от бюджета, това искам навсякъде да се влезе и да се ремонтира. НИКОЛАЙ НАНКОВ: Хубаво е господин премиер, освен че ремонтирахме 2016-та и 2017-та и тази година планово мостови съоръжения по автомагистралите. Хубаво е, че за всички мостови съоръжения по автомагистралите и пътищата от първи клас имаме и конструктивни обследвания направихме през 2017 година и тази година и работни проекти и можем да влезем още другата седмица. В сряда ще имате график и ще имате механизъм, по който ще стартираме и ще осигурим финансирането. БОЙКО БОРИСОВ: В понеделник още искам с Московски и Горанов да седнете това да ми го отработите и в понеделник да ми го докладвате. В сряда трябва да вземем решението на Министерски съвет, а до понеделник трябва да имаме решението как да стане. НИКОЛАЙ НАНКОВ: Ще сме готови. БОЙКО БОРИСОВ: Симеонов! ВАЛЕРИ СИМЕОНОВ: Не искам да се създаде впечатлението, за катастрофичност и, че едва ли не тези съоръжения не са поддържани. Напротив достатъчно показателен е фактът, че до момента нямаме пътно съоръжение, което да е повредено, което означава, че се работи и плановите ремонти си вървят, и че не се допускат такива ситуации, на каквито сме свидетели примерно сега в Италия, колкото и грозно да звучи, или пък примерно от малко по-силен валеж да бъде отнесена магистрала, както стана в Германия. Такива случаи в България няма, което означава, че качеството на ремонтите до момента е добро, но просто трябва да се засили и да се огледа всичко. БОЙКО БОРИСОВ: Не си против, това да го ускорим. ВАЛЕРИ СИМЕОНОВ: Така че все пак в България има много добра традиция по отношение на строителството, не само на пътното, но и на жилищното и точно по тази причина ние нямаме и поражения примерно при земетресения и т.н., нека да си го отчетем това. БОЙКО БОРИСОВ: Колегата Симеонов подкрепя нашето решение да ускорим тези ремонти, за да сме спокойни за всички. Това че, сме направили повече от всички досега взети заедно по укрепването и ремонтите е факт и не сме допуснали, но да стартираме и да влезем и на другите места, а да не чакаме догодина януари или март, когато им идва срока и плана. Да знаем, да се влезе, и хората да знаят, че тези огромни съоръжения се правят. Да благодарим на тези които са ги направили 80-та година или 85-та, защото са добре направени. Да се ядосаме на тези, където не са ги поддържали през годините и сега ние да ги доосигурим тези, които ни остават, а да не чакаме сроковете на плановите ремонти. Това решение взехме. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.15", "title": " Премиерът Борисов разпореди да се направи план за ремонт на всички мостове по магистралите едновременно (СТЕНОГРАМА)\t\t\t"}
{"url": "https://trud.bg/%d0%ba%d0%b0%d0%bc%d1%87%d0%b8%d1%8f-%d0%bf%d0%be%d1%81%d1%80%d0%b5%d1%89%d0%b0-%d0%b7%d0%b0-%d0%b2%d1%82%d0%be%d1%80%d0%b8-%d0%bf%d1%8a%d1%82-%d0%bc%d0%b5%d0%b6%d0%b4%d1%83%d0%bd%d0%b0%d1%80/", "text": "Празник на театъра започна в Санаторно-оздравителния комплекс „Камчия“, който до 20 август домакинства за втори път Международния театрален фестивал „Szenarium“. В конкурсната му програма участват водещи творчески трупи от канадския град Аврора и руските Санкт Петербург, Краснодар и Екатеринбург, като призьорите ще получат златни медали.  Сред претендентите е миналогодишният носител на Гран при – Театър на новия зрител „Синтез“, който бе награден с гастроли в Германия. Извън конкурсната програма край морето ще се представят колективи от Германия, Италия, Прибалтийските републики и Балеарските острови. Спектаклите ще се играят при вход свободен и се отличават с жанрово разнообразие – има класически, музикални, пластически, трагикомедии и дори пасторален фарс, обясниха организаторите. В рамките на „Szenarium“ ще тече и актьорска лаборатория, в която членовете на журито ще преподават тънкостите на професията на младите таланти и ръководителите им. „Театърът е средство, което сближава и работи като катализатор за обединението на различни нации“, заяви в обръщение към участниците президентът на „Szenarium“ Арвид Книппенберг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " „Камчия“ посреща за втори път Международния театрален фестивал „Szenarium“\t\t\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%85%d1%80%d0%b0%d0%bd%d0%b8%d1%82%d0%b5/", "text": "Петима души са приети в Бургаската болница след хранително натравяне в Несебър, съобщиха от Регионалната здравна инспекция. Подаден е сигнал до Министерство на образованието, в който се посочва, че лицата са на възраст между 20 и 21 години. Назначено е епидемиологично проучване от Българската агенция по безопасност на храните на място. Натровените са от София. Пристигнали на почивка край морето на 10 август. Изхранването им е било на свободна консумация. Оплакванията им започнали след посещение в заведение за бързо обслужване, където са консумирали супа топчета, кебапчета, пържени картофи, пилешки хапки и таратор.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Петима души са в болница след хранително натравяне в Несебър"}
{"url": "https://trud.bg/%d1%80%d0%b0%d0%b2%d0%bd%d0%b8%d1%89%d0%b5%d1%82%d0%be-%d0%bd%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b0%d1%82%d0%b0-%d0%b1%d0%b5%d0%b7%d1%80%d0%b0%d0%b1%d0%be/", "text": "Равнището на регистрираната безработица продължава да е 5.7%[1] и през юли, показва административната статистика на Агенцията по заетостта. Отчита се минимално понижение от 0.08 процентни пункта спрямо юни 2018 г. и от 1.0 процентни пункта на годишна база, съобщават от агенцията. Регистрираните безработни в края на месеца са общо 185 834, като числеността им се свива с 1.5% спрямо предходния месец и с 15.9% спрямо година по-рано. Новорегистрираните лица през юли са 22 637, като от тях 1 699 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 36 720 лица посредством трудови борси и информационни събития, срещи и презентации със завършващите образование, организирани от кариерните центрове, както и чрез работата на младежки, ромски и трудови медиатори и др. Освен към безработните, дейността на бюрата по труда е насочена също към заети, учащи и пенсионери, като през юли 520 души от тези групи са били регистрирани като търсещи работа. Общо 17 211 лица са постъпили на работа през месеца, като 82.4% от тях са устроени в реалната икономика. В резултат от изпълнението на активните мерки за насърчаване на заетостта сред безработните, през месеца в субсидирана заетост са включени 3 036 лица: 433 – по програми, 133 – по мерки и 2 470 – по схеми на Оперативна програма „Развитие на човешките ресурси”. През месеца общо 1 178 безработни лица са включени в обучения за придобиване на нова квалификация и ключови компетентности. Професиите, в които се обучават курсистите са основно в направленията търговия на едро и дребно, приложна информатика, строителство и градинарство (паркове и градини), а ключовите компетентности са най-вече дигитална, предприемачество, умения за учене. Заявените работни места на първичния пазар на труда през юли са 15 707, като 75.7% от тях са в частния сектор. Най-голям дял свободни работни места са заявени в преработващата промишленост (30.9%), търговията (14.0%), хотелиерството и ресторантьорството (8.2%), административните и спомагателните дейности (7.9%), образованието (7.9%), строителството (6.7%) и операциите с недвижими имоти (4.2%) и др. Най-търсените групи професии през месеца са били: работници в добивната и преработващата промишленост, строителството и транспорта; преподаватели; персонал, зает в сферата на персоналните услуги (бармани, сервитьори, готвачи, камериери и др.); квалифицирани работници по производството на храни, облекло, дървени изделия и сродни на тях; продавачи; работници по събиране на отпадъци и сродни на тях; оператори на стационарни машини и съоръжения; металурзи, машиностроители и сродни на тях и занаятчии; водачи на МПС и подвижни съоръжения; монтажници и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.15", "title": " Равнището на регистрираната безработица продължава да е 5.7 на сто и през юли"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%bd%d0%b0-%d0%bf%d0%b5%d0%b9%d0%ba%d0%be-%d1%8f%d0%bd%d0%ba%d0%be%d0%b2-%d0%bd%d0%b5-%d1%81%d0%b5-%d0%b5-%d1%83%d0%ba%d1%80%d0%b8%d0%b2%d0%b0%d0%bb/", "text": "Спецсъдът отложи с 40 минути заседанието по делото за определяне на мярката на несебърския общинар Пейко Янков. Адвокатът му Йосиф Кожухаров от Бургас поиска това, защото има около 30 тома материали по делото и той не успял да прочете всичките. Кожухаров заяви, че Янков не се укривал през десетте дни, през които полицията го издирваше и дори, че не е имал основания за това, защото на негово име е била получена призовка да се яви като свидетел. Адвокатът обаче отказа да посочи дали през това време клиентът му е бил в България или в чужбина. Спецпрокурор Детелина Ганчева опроверга напълно твърденията на защитника. Според нея още от самото начало в призовката на Янков е пишело, че трябва да се яви като обвиняем, впоследствие задочно му е било повдигнато обвинение и е била издадена европейска заповед за арест. Ганчева посочи, че още по време на самата акция е станало ясно, че Янков е напуснал пределите на страната, но отказа да посочи към коя държава. Предлага се, че е бил в страна от ЕС. Срещу Янков са повдигнати три обвинения – за участие в организирана престъпна група с лидер Димитър Желязков-Митьо Очите, за изнудване и за палеж. Янков изнудвал собственик във фирма да прехвърли дяловете си с употреба на сила и така се стигнало до палеж на обект в Слънчев бряг.", "date": "2018.08.15", "title": " Адвокат на Пейко Янков: Не се е укривал\t\t\t"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%81%d0%b5-%d0%bf%d0%be%d0%ba%d0%bb%d0%be%d0%bd%d0%b8%d1%85%d0%b0-%d0%bf%d1%80%d0%b5%d0%b4-%d1%87%d1%83%d0%b4%d0%be%d1%82%d0%b2%d0%be%d1%80%d0%bd%d0%b0%d1%82/", "text": "Хиляди се поклониха пред чудотворната икона на Божията майка във великотърновското село и архитектурен резерват Арбанаси в Деня на Голяма Богородица – 15 август. Още рано сутринта посетители от цялата страна се отправиха към манастира „Свето Успение Богородично“, за да се помолят за здраве, да запалят свещ и да се докоснат до иконата, за която се смята, че притежава чудодейна сила. Сред тях бе и кметът на Велико Търново Даниел Панов, придружаван от народния представител от Великотърновски регион и председател на най-голямата парламентарна група Цветан Цветанов, както и от кмета на Арбанаси Тошо Кръстев. За иконата „Света Богородица Троеручица“ се вярва, че помага в беди и при изцеряването на различни болести. В манастира, чийто храмов празник също е в Деня на Голяма Богородица, бе отслужена Света литургия. Празничната програма в Арбанаси продължи през целия ден. В конната база край селото се проведе държавна квалификация по прескачане на препятствия, а кметството бе арена на турнир по ускорен шах. В централния парк пък са изпълненията на младите таланти от детско студио „Румина“. Тържествата завършват на централния площад с отслужен водосвет и концерт на Мария и Магдалена Филатови. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Хиляди се поклониха пред чудотворната икона на Богородица в Арбанаси\t\t\t"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%be%d1%81%d1%83%d0%b5%d1%82%d0%b8%d1%85%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%b8%d0%b7%d0%bd%d0%be%d1%81-%d0%bd/", "text": "Мобилен екип на Митница Лом предотврати нелегален износ на 6000 кутии цигари и 1751 бутилки с етилов алкохол. Голямото количество акцизни стоки е открито в товарен автомобил, превозващ групажен товар от България за страна от Европейския съюз. Това съобщиха от Агенция „Митници“. Камионът е спрян за проверка на 13 август 2018г. около 22 часа. По документи товарната композиция превозвала текстилни изделия и метални цилиндри. При извършената щателна митнически проверка в три от палетите, под пакети с кроасани и ядки, инспекторите откриват 12 кашона с цигари и стекове с бутилки водка и уиски. Всички укрити акцизни стоки са с валиден български бандерол. За превозваната акцизна стока не са представени необходимите, съгласно ЗАДС, опростени придружителни документи. Количествата са задържани в склад на Митницата Лом. Образувано е административнонаказателно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Митничари осуетиха нелегален износ на 6000 кутии цигари и над 1700 бутилки алкохол"}
{"url": "https://trud.bg/%d0%b5%d0%b2%d0%b3%d0%b5%d0%bd%d0%b8-%d0%ba%d1%80%d1%83%d1%81%d0%b5%d0%b2-%d0%b7%d0%b0%d0%bc-%d0%ba%d0%bc%d0%b5%d1%82-%d0%bd%d0%b0-%d1%81%d0%be%d1%84%d0%b8%d1%8f-440-%d1%85%d0%b8%d0%bb-%d0%bb/", "text": "440 хил. лв. струва новоизграденото кръгово кръстовище на ул. „Папрат“ в кв. „Драгалевци“. Това каза зам.-кметът на София по направление „Транспорт и транспортни комуникации“ Евгени Крусев, който провери новоизграденото кръстовище. По думите на Крусев движението по кръстовището е пуснато вчера. Той обясни, че изграждането му е било необходимо, защото спускайки се от по-високата част на квартала, шофьорите са развивали висока скорост, и са се създавали предпоставки за ПТП, особено при зимни условия. „Решението за изграждане на кръгово кръстовище тук цели както регулиране на потоците на движението, така и убиване на скоростта“, заяви зам.-кметът. „Очаква се другата седмица да започнат ремонтните дейности по ул. „Боянска“, като там движението няма да бъде спирано, а само стеснявано и ограничавано в определени участъци“, посочи още зам.-кметът. Той обясни, че ще бъде подменена настилката по останалата неремонтирана част на улицата. „След завършване на този проект можем да кажем, че сме приключили с големите ремонти в кв. „Драгалевци,“ каза още той. Крусев обясни, че работата по училища, детски градини, подновяване на пътни знаци, настилки и маркировки продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.15", "title": " Евгени Крусев, зам.-кмет на София: 440 хил. лв. струва новоизграденото кръгово кръстовище в кв. „Драгалевци“"}
