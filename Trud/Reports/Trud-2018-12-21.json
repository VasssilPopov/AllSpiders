{"url": "https://trud.bg/%d1%81%d1%82%d1%80%d0%b5%d0%bb%d0%b5%d1%86%d1%8a%d1%82-%d0%b8-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5%d1%82%d0%be-%d0%b2/", "text": "Стрелбата във виенски ресторант, при която един беше убит и един ранен има криминални мотиви, смятат австрийските власти. „На земята лежаха двама души, а третият казваше: „Братко, братко!“ на славянски език“, заяви един свидетел на нападението, който пред в. „Курир“ разказа, че жертвите са били застреляни в коридора на ресторанта, предава АФП. На място се намират екипи на Спешна помощ и специализираната австрийска единица за борба с тероризма „Кобра“. Полицейски хеликоптер патрулира над центъра на Виена. Подсилени са полицейските патрули, а много улици са блокирани. Операцията по издирване на извършителите продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Стрелецът и жертвите на нападението във Виена разговаряли на славянски език"}
{"url": "https://trud.bg/a1-%d1%89%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b0%d1%82%d0%b0-%d0%b2%d0%b8%d0%bd%d0%b5%d1%82%d0%ba%d0%b0-%d0%b2-%d1%81%d0%b2/", "text": "От 21 декември новата е-Винетка ще се предлага за всички потребители в България в магазините на А1, на a1.bg и през приложението Моят А1 А1 е първият и единствен телеком в България, който ще предлага новите електронни винетки за 2019 г. От 21 декември е-Винетка ще бъде достъпна в търговската мрежа на компанията, като всеки, който желае да закупи електронна винетка, ще може да направи това в А1 магазините, на a1.bg, а също и през приложението Моят А1. Електронната винетка заменя досегашните хартиени винетки, като вече няма да се изисква и залепянето на стикер на стъклото на пътните превозни средства и няма да е необходимо да се носи документ, удостоверяващ закупена е-Винетка. В магазините на А1 потребителите ще могат да закупят своята е-Винетка както в брой, така и с дебитна или кредитна карта. С цел улеснение на клиентите на всички оператори, на a1.bg те ще могат да направят покупката по електронен път по всяко време, без да е необходима регистрация в сайта. Клиентите, които са закупили винетка през регистрацията си на а1.bg, ще имат достъп до история на покупки и информация за автомобила, които ще могат да се ползват и при следващи поръчки. Цените на винетките се запазват без промяна, като за леките автомобили се добавя и възможност за закупуване на уикенд винетка на цена от 10 лева. След стартирането на продажбите на електронните винетки, А1 ще предложи допълнителни функционалности като получаване на sms при активация на е-Винетка и при наближаване на крайния срок на нейната валидност. е-Винетка ще бъде достъпна в търговската мрежа на А1 в партньорство с „Интелигентни Трафик Системи” ЕАД, които са единственият национален доставчик на услуги за електронно събиране на такса за изминато разстояние и партньор на АПИ. Допълнителна информация за електронните винетки може да се получи на www.a1.bg/e-vinetki. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " A1 ще предлага електронната винетка в своята търговска мрежа"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b5-%d0%b7%d0%b0%d0%ba%d1%83%d0%bf%d0%b8%d0%bb/", "text": "Държавата е закупила необходимите квоти емисии, за да може спокойно да работи ТЕЦ „Марица Изток 2″. Закупени са 6,5 млн. квоти, чиято единична средна цена за е около 21 евро. Общо са платени 324 млн. лева. Това заяви на пресконференция енергийният министър Теменужка Петкова. „Платената сума гарантира стабилно функциониране на централата и няма да се стига до спиране на мощностите, каквито опасения имаше“, каза още Петкова. Министър Петкова обяви още, че КЕВР днес излезе с решение за одобрение на третата фаза на пазарния тест, който „Булгартрансгаз“ обяви и ще даде отговор дали е налице интерес към новата тръба и доколко проектът е икономически целесъобразен. Срокът на процедурата е до 31 януари 2019 г. „Булгартрансгаз“ обяви днес и обществена поръчка за изграждането на нова газова тръба от българо-турската граница до Сърбия. Обществената поръчка е под условие и зависи от това дали има кандидати, които желаят да ползват капацитета. Стойността на обществената поръчка е 2,286 млрд. лева без ДДС, каза още енергийният министър. Енергийният министър съобщи също, че са осигурени средствата за строежа на газовата връзка с Гърция. Компанията, която е ангажирана със строежа – „Ай Си Джи Би“, ще получи средства по ОП „Иновации и конкурентоспособност“. Договорът е подписан с Министерството на икономиката. Ще бъдат осигурени 39 млн. евро безвъзмездна финансова помощ. До няколко месеца ще тръгне строителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.21", "title": " Министър Петкова: Държавата е закупила необходимите квоти емисии за ТЕЦ „Марица Изток 2″\t\t\t"}
{"url": "https://trud.bg/%d0%bc%d0%b0%d1%81%d0%ba%d0%b8%d1%80%d0%b0%d0%bd%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d1%84%d0%b8%d0%ba%d0%b8-%d1%81%d1%82%d0%be%d1%80%d0%b0%d1%80%d0%be/", "text": "Маскиран мъже са нападнали вчера младия изпълнител Фики Стораро, син на поп-фол певеца Тони Стораро. На излизане от вкъщи в четвъртък преди 18 часа той и съпругата му са засечени от автомобил, който препречва пътя им. Двама маскирани мъже слизат от колата и започват да блъскат по прозореца на Фики. Той се е опитал да разбере какъв е проблемът, когато те го хващат от двете страни и започват да го бутат. Певецът е забелязал, че единият от тях е въоръжен с нож. Фики успява да отбие нападките им в самозащита, а нападателите са избягали с колата си. Полицаи идват светкачино и Фики подава жалба срещу мъжете в Шесто РПУ. Той не е видял лицата им, заради маските, но марката и номерът на автомобила, със софийска регистрация, са ясни. Органите на реда в момента преглеждат всички камери в близост до мястото на инцидента. „Аз съм певец, не съм бандит, никому нищо лошо не съм направил, затова не се страхувах и излязох от колата. Но съм учуден как може да има такива хора, които се разхождат посред бял ден с маски и нападат други. Благодаря на полицаите от Шесто РПУ за бързата реакция. Надявам се злосторниците да бъдат намерени бързо и да получат съответното наказания“, разказа Фики Стораро за случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.21", "title": " Маскирани нападнаха Фики Стораро"}
{"url": "https://trud.bg/%d1%80%d0%be%d0%b4%d0%bd%d0%b8-%d0%b7%d0%b2%d0%b5%d0%b7%d0%b4%d0%b8-%d0%bf%d0%be%d1%81%d1%80%d0%b5%d1%89%d0%b0%d1%82-%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%bf/", "text": "Звездите от българския сериал „Скъпи наследници“ ще посрещнат предстоящите празници на плаж, вместо на студено в България. Актрисата Лорина Камбурова се приготвя за Бъдни вечер и Коледа на екзотичния остров Барбадос, където си почива с приятеля си. Нейната колежка от същата поредица Даяна Ханджиева пък се забавлява във Флорида. Това, което обединява двете красавици освен „Скъпи наследници“ и решението им да избягат от студа, е че заедно отбелязаха началото на световен моден бранд у нас, който вече се е наложил в страни като Чехия, Полша, Украйна, Словакия, Унгария и Румъния. Подобно на Камбурова и Ханджиева, стилистът на звездите Добромир Киряков също реши да се похвали къде ще посреща празниците и пусна снимка от сърцето на Европа – Лондон, където снима клип. Сред останалите звезди, които отбелязаха началото на бранда, но в София, са актрисите Радина Кърджилова, Силвия Петкова и Доротея Толева, от певицата и тв водеща Алекс Раева, телевизионната водеща и кулинар  Ирина Тенчева и др.", "date": "2018.12.21", "title": " Родни звезди посрещат празниците на плажа"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b4%d0%be-%d0%b2%d1%81%d1%8f%d0%ba%d0%be-%d0%bd%d0%b0%d1%81%d0%b5%d0%bb%d0%b5%d0%bd%d0%be-%d0%bc%d1%8f%d1%81%d1%82%d0%be-%d0%bd%d0%b0-%d1%82/", "text": "„Столична община води разговори с Агенция „Пътна инфраструктура“, от там са поели ангажимент, че до всяко населено място на територията на общината хората ще имат достъп с автомобилите, без да заплащат винетка. Същото се отнася и за общинските автобуси“, увери днес Йорданка Фандъкова. Новите електронни винетки бяха пуснати в продажба на 17 декември през сайта bgtoll.bg, през мобилно приложение и през терминали за самотаксуване. Цените на всички видове електронни винетки остават същите. За леките автомобили годишната е 97 лв., тримесечната – 54 лв., месечната 30 лв., а седмичната 15 лв. За леките коли ще има нов вид винетка – уикенд, чиято цена ще бъде 10 лв. Тя ще е валидна от обяд в петък до полунощ в неделя, предназначена е за хората, които по-рядко пътуват. Годишната винетка струва по 26 стотинки на ден за ползване на цялата пътна мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.21", "title": " Фандъкова: До всяко населено място на територията на общината ще се стига без винетка"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-45-%d0%ba%d1%83%d0%b1%d0%b8%d0%ba%d0%b0-%d0%b4%d1%8a%d1%80%d0%b2%d0%b5%d1%81%d0%b8%d0%bd%d0%b0/", "text": "Служители на РДГ-Шумен задържаха 45,5 куб. м. незаконно добити дърва, автомобил и бензиномоторен трион само за последните десет дни. Акциите си горските извършват съвместно със служители на ОДМВР-Шумен и Търговище и следят за бракониери. Проверени са били 42 домакинства в различни населени места, 11 коли, 1 сечище и 1 обект за продажба на коледни елхи. Проверки са извършени в селата Марково, Преселка, Стоян Михайловски, Мировци, Вардун и град Смядово.  Съставени са 9 констативни протоколи и 21 акта за съхранение на дървесина без предоставени превозни билети, немаркирана дървесина и за транспортиране на дървесина без монтирано GPS-устройство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Горски задържаха 45 кубика дървесина"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%82%d0%b5-%d1%81%d0%b5-%d0%be%d0%bf%d0%b8%d1%82%d0%b2%d0%b0%d1%82-%d0%b4%d0%b0-%d0%be%d0%bc%d0%b0%d0%bb%d0%be/", "text": "Доналд Тръмп продължи днес да възхвалява стената, която иска да построи по границата с Мексико, сравнявайки това съоръжение с изобретяването на колелото, предаде Франс прес. „Демократите се опитват да омаловажат идеята за стена, наричайки я ретроградна. Истината е, че нищо друго няма да свърши работа и така е от хиляди години. Тя е като колелото, няма нищо по-добро“, написа Тръмп. Президентът републиканец настоява във федералния бюджет за 2018 г. да бъде предвидено финансиране за построяването на стената, възлизащо на 5 милиарда долара. Съоръжението, което би трябвало да спира мигрантите, опитващи се да влязат в САЩ, е едно от основните предизборни обещания на Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Тръмп: Демократите се опитват да омаловажат идеята за стена с Мексико, но няма нищо по-добро"}
{"url": "https://trud.bg/%d1%82%d1%80%d0%b8%d0%b4%d0%bd%d0%b5%d0%b2%d0%b5%d0%bd-%d1%82%d1%80%d0%b0%d1%83%d1%80-%d0%b2-%d0%bf%d0%be%d0%bb%d1%88%d0%b0-%d0%b7%d0%b0%d1%80%d0%b0%d0%b4%d0%b8-%d0%b6%d0%b5%d1%80%d1%82%d0%b2%d0%b8/", "text": "Премиерите на Чехия и Полша посетиха въгледобивната мина край чешкия град Карвина, където експлозия на метан отне живота на 13 миньори. 12 от загиналите са полски граждани, 13-ата жертва е чех. 10 техни колеги са ранени. Специална комисия разследва трагедията, в неделя в Полша е обявен национален траур. 23-ма полски и чешки миньори са работели под земята, когато избухва пожар. „Аварията е предизвикана от възпламеняването на метан, довело до пожар на 800 метра под земята“, заяви Иво Селеховски, говорител на Остравско-Карвинската минна компания, цитиран от БНТ. Сензорите за метан не са отчели нещо необичайно преди взрива. Полските миньори са били наети чрез посредническа фирма. Не е ясно кога телата на загиналите ще бъда извадени заради опасните условия в мината. Неин собственик е Чешката Република. На място дойдоха премиерите на Чехия и Полша. Това е най-тежкият по рода си инцидент в Чехия от 28 години насам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Тридневен траур в Полша заради жертвите на експлозията в мина в Чехия"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b8-%d0%ba%d0%be%d0%bb%d0%be%d0%bd%d0%b8-%d0%bf%d1%80%d0%b5%d0%b4%d0%b8-%d1%82%d1%83%d0%bd%d0%b5%d0%bb-%d0%b2%d0%b8%d1%82%d0%b8/", "text": "Очаквано една от критичните точки за предпразничното пътуване е магистрала „Хемус”. Километрични колони са се образували преди тунел „Витиня”, който се ремонтира вече втора година. Някои от шофьорите споделиха пред  , че от 40 минути до час им отнема, за да стигнат до тунела. Пет са екипите на Пътната полиция от МВР-София, които регулират движението. Шофьорите трябва да се въоръжат с търпение и да внимават много. Има екипи, които следят за шофиране в аварийната лента и такива, които следят за нарушенията на скоростта. Всички, които днес бъдат засечени в нарушение, ще си получат честитките след празниците.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Километрични колони преди тунел „Витиня“ на магистрала „Хемус“"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bc%d0%b0%d0%bb%d0%b8%d0%bd%d0%be%d0%b2-%d0%b1%d1%83%d0%bb%d0%b3%d0%b0%d1%80%d1%82%d1%80%d0%b0%d0%bd%d1%81%d0%b3%d0%b0%d0%b7/", "text": "Нашите намерения са до края на 2019 г. българската газова борса хъб „Балкан“ да започне да функционира. Това каза на пресконференция Владимир Малинов, изпълнителен директор на „Булгартрансгаз, относно мерките от актуализираната енергийна стратегия до 2020 г., които са със срок до 31 декември 2018 г. „Искам да благодаря за подкрепата, която „Булгартрансгаз“ получи от българския парламент, българското правителство и най-вече от министър Теменужка Петкова, защото тези амбициозни цели нямаше как да бъдат постигнати без тяхната подкрепа. Енергийната стратегия съдържа три ключови елемента, по които ние работим. Считам, че с този меморандум, които подписахме вчера, намерихме един партньор. Надявам се в до края на месец февруари да сме приключили работата по меморандума, за да започне действителната работа върху българската газова борса хъб „Балкан“. Нашите намерения са до края на следващата година да започне да функционира“, посочи той, като поясни, че ще очакват и частно участие, но мажоритарният капитал да остане в „Булгартрансгаз“. Малинов обясни, че до 11 януари потенциалните участници, които проявяват интерес към обществената поръчка ще могат да се регистрират и до края на месеца ще има информация на заинтересованите лица и тези, които желаят да се обвържат правно с проекта.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Владимир Малинов, „Булгартрансгаз”: Намеренията ни са до края на 2019 г. газовият хъб „Балкан“ да започне да функционира"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d1%80%d0%b0%d0%b9%d1%87%d0%b5%d0%b2-%d0%b4%d0%b8%d0%b0%d0%b3%d0%bd%d0%be%d0%b7%d0%b0%d1%82%d0%b0-%d0%bd%d0%b0-%d0%b4%d0%be%d0%b3%d0%b0%d0%bd-%d0%b7%d0%b0-%d0%bf/", "text": " за политическата ситуация е много правилна, каза пред   социологът Андрей Райчев. Първо, искам да кажа нещо близко до това, на което Нинова реагира – диагнозата е много правилна и диагнозата на ситуацията в страната не е изведена от нашите си тука ежби, радости, мъки, конфликти и т.н., а е изведена от ситуацията в света. Доган просто много правилно обръща внимание, че светът променя характера си пред очите ни и не за добро, от отворен се превръща в затворен, от консенсуален в конфронтиращ. Подкрепям това най-ценно нещо за мен в неговото изявление, че ние не трябва да умуваме, като умуваме за България, изхождайки само от нашето си вътрешно стопанство, а да гледаме много внимателно пренеприятните облаци, които се надигат в световен мащаб. От там насетне той прави същност напълно правилния извод, че България би могла да се развива много по-бързо и че е в застой. Така е. Правителството, като всяко правителство, не искам да го упреквам, но то се занимава само с купуване на време. То не е в състояние да направи нито една смислена реформа. Реформите са мъчителни, населението много трудно ще ги приеме, но те са неизбежни, ако иска България да ускори хода си. В резултат сме се докарали да караме много бавно нагоре“. Райчев коментира и идеята за програмно правителство: „От тук насетне вече най-сензационната идея е програмно правителство. Може да ви изненадам, но аз мисля, че това не е реално предложение. Аз мисля, че това е учтивост. Същото съдържание може да се съобщи така: „Предсрочни избори и програмно правителство след тях“. Доган прави специален пасаж, че всъщност „Ние ще помагаме на това правителство да оцелее“. Чисто и просто той не иска да бъде човекът, който чупи витрината, а мен ако питате, предполага падане на правителството след един от следващите два избора, а именно май или септември, и предварително готви добри отношения с ГЕРБ. Защо готви добри отношения с ГЕРБ? Куриозно? Защото той е единственият, който нещо може да даде много на ГЕРБ. Той държи нещо много важно за тях, а именно подкрепа за президентските избори. Вие знаете, президентските избори в България почти без изключение, по-точно само с едно изключение, протичат, общо взето, по волята на ДПС. За когото гласува ДПС, той става президент. Причината е, че България се поляризира, двата полюса са приблизително еднакви по големина и ДПС накланя везните. Така беше и при Желев, така беше и при Стоянов, и при Първанов, само Плевнелиев е изключение и то съвсем с малко той победи без подкрепата на ДПС. По тази причина ДПС има един много важен коз, който на ГЕРБ много скоро ще им потрябва, а на лидера на ГЕРБ просто му трябва лично. Социологът допуска, че Борисов би се кандидатирал за президент: „Това е една естествена кулминация на неговата политическа кариера, която, всъщност казвам, няма за кога да се отлага, ако ще става, ще става сега. Това обаче е конфликт с Радев и т.н, и т.н., и т.н., и ДПС тук много му трябва. В този смисъл ДПС има едно много ценно нещо в хамбара, така да се каже, да дава, в хубавия смисъл, политическия го говоря, и той опрян на това, може поиска връщане на ДПС във властта“. „Връщането на ДПС е огромен проблем. Програмното правителство може да бъде единственият начин, по който ДПС да влезе във властта“, подчерта социологът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Андрей Райчев: Диагнозата на Доган за политическата ситуация е много правилна"}
{"url": "https://trud.bg/%d0%b4%d0%be%d0%b1%d1%80%d0%be%d0%bc%d0%b8%d1%80-%d0%b1%d0%be%d1%80%d0%b8%d1%81%d0%bb%d0%b0%d0%b2%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b7%d0%be%d0%be/", "text": "Столичният зоопарк има идеи да предлага много нови услуги, съобщи пред „Труд“ неговият шеф Добромир Бориславов. С въвеждането им могат да се подобрят условията за развлечение в зоопарка, а той да печели, за да не разчита само на отпусканото от общинския бюджет. В момента зоопаркът няма право да генерира приходи от търговска дейност. Бориславов ще направи пакет от предложения към Столичната община с варианти за повишаване на приходите на зоопарка. Сред тях са новите услуги. Друга от опциите е да се вдигне билетът за възрастни от 4 на 6 лв. От общината зависи кой от посочените варианти ще бъде осъществен. Сред обмисляните услуги са да се организират детски рождени дни, фирмени мероприятия, тематични обиколки, нощни турове и разходка „Зад кулисите“ на зоопарка. Може да се провеждат специализирани експозиции и демонстрации с обучени за целта животни. Може да се обособят места за фотосесии на посетители, а в лятно кино да се прожектират филми за животни. В зоопаркът може да продава храна, която самите хора да дават на по-безопасните животни по време на демонстрационното хранене, което се провежда и сега. Може да се организират занимални за деца и работилници, в които да се изработват хранилки за птици, играчки за домашни любимци и др. Обмислят и обучения за отглеждане на екзотични животни и за професионални гледачи в зоопарк. Могат да бъдат създадени специализирани магазини, както и щандове за биопродукти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Добромир Бориславов пред „Труд“: Зоопаркът в София с пакет от нови услуги\t\t\t"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d1%82%d0%b0%d0%bd%d0%b0%d1%81-%d0%b7%d0%b0%d0%bf%d1%80%d1%8f%d0%bd%d0%be%d0%b2-%d0%bf%d1%80%d0%b5%d0%b4%d0%bb%d0%b0%d0%b3/", "text": "Политико-военната група за оценка на офертите за нов самолет на Военновъздушните сили (ВВС) излиза с предложение до правителството да започне преговори със САЩ. Тава съобщи ръководителят на групата зам.-министър Атанас Запрянов, цитиран от  В началото на ноември в Министерството на отбраната постъпиха оферти от три държави: от САЩ за нов F-16, от Швеция за „Грипен” и от Италия за втора ръка „Юрофайтър”. Днес министърът на отбраната Красимир Каракачанов и министърът на икономиката Емил Караниколов внесоха в Министерския съвет доклад за резултатите от работата на междуведомствената експертна комисия и политико-военната група.  Докладът не е секретен и е публикуван на сайта на Министерството на отбраната. Каракчанов каза, че се сменя подходът и се минава на директни преговори с американската страна, защото само така може да се подобри офертата и цената. Сега американското законодателство възпрепятства договарянето и цената да се определи от американския конгрес. Ако не се договори с американската страна, може да се премине към директни преговори с другите участници. В другите две оферти са липсвали лицензи от трети страни за определено оборудване. Ако сега върнат проекта отначало, ще отнеме година и половина и няма гаранция дали няма пак да зацикли, аргументира се министърът. Командирът на ВВС обяви, че протоколът е изготвен на два етапа: експертната група и окончателен протокол. Придържали се към обективност и безпристрастност на страните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                          ", "date": "2018.12.21", "title": " Зам.-министър Атанас Запрянов: Предлага се правителството да започне преговори със САЩ за F-16"}
{"url": "https://trud.bg/%d0%bf%d1%80%d0%be%d1%84-%d1%82%d1%80%d0%b5%d0%bd%d0%b4%d0%b0%d1%84%d0%b8%d0%bb-%d0%bc%d0%b8%d1%82%d0%b5%d0%b2-%d0%b8%d1%81%d1%82%d0%be%d1%80%d0%b8%d0%ba-%d0%b8-%d0%bf%d0%be%d0%bb%d0%b8/", "text": "Демографската криза е проблем, за който се говори от години. Представяха се данни от ЦРУ, от НСИ, от какви ли не експерти, но ситуацията се задълбочава всяка година. Младите предпочитат Терминал 1 и 2, раждаемостта намалява всяка година, работна ръка липсва, а ромската тема тежи като воденичен камък. Какво да правим и защо толкова много се мразим – по тези разговаряме с проф. Трендафил Митев. – Проф. Митев, от години се говори за демографската криза, но всичко стига само до изговарянето на проблема, не и до приемане на сериозна програма за решаването му. Защо политиците не успяват да се справят с тази криза? – Първо, проблемът „демографска криза“ влезе късно в трайното полезрение на политиците, а още по-късно овластените започнаха все пак да се докосват до тази тематика практически. До 2005 година за демографската перспектива на България говореха главно учени. Властимащите или не признаваха наличието на някакъв тежък проблем в тази област, или го подценяваха. Освен това демографската криза е най-тежката политическа материя, с която би трябвало да се справя една изпълнителна власт. Ето защо правителствата бягаха от трайно ангажиране с подобна финансовоемка политика. А и всяка от управляващите партии имаше свои идейно-програмни приоритети, които не са плод на национално консенсусно мислене. Като резултат в обществения ни живот се получи истинско разминаване между писаното от изследователите и действията на властимащите, което не позволи навременно стиковане и справяне с проблемите. – Кажете какво ни очаква след 10, 20 или 30 години? От години се цитират стряскащи данни на ЦРУ и още по-ужасни ваши предвиждания. Как така пресметнахте, че през 2050 г. в България ще живеят 3,5 милиона души? – Сметката е правена върху следните факти: в България днес живеят 6,8 млн. граждани. Един милион от тях съставлават нашите скъпи братя ромите. Към 800 000 души са българските граждани с мюсюлманско и друго вероизповедания. Така че българският православно-славянски контингент засега възлиза на около 5 милиона души. Но пенсионерите в България са над 2 милиона, а децата и непълнолетните са към 1,5 млн. души. Ясно е като бял ден, че след четвърт век тези 2,5 милиона пенсионери вече няма да ги има. А ако демографската криза продължава да източва младите хора от България със сегашната скорост, голямата част и от тези 1,5 млн. образовани младежи, също могат да заминат някъде по света. При раждаемост средногодишно днес от около 65 000 деца, загубите трудно ще се компенсират. Следователно, когато говорим за цифрата от 3,5 милиона граждани към 2050 г., се има предвид едно възможно състояние тогава на славянско-православния контингент на нацията. – Но проблемът с ромите наистина изглежда нерешим. Все сравняваме как властта преди 1989-а е действала, сега обаче направо сме безсилни. Или може би сме се предали и вървим по течението? – Проблемът с ромската неграмотност е воденичния камък, който в допълнителна степен тегли нашето отечество към дъното. Защото е немислимо цивилизовано бъдеще за държава, в която една пета от нейното население не може да чете и пише нормално, да не говорим за работа с компютъра. За сега правителствата полагат усилия в това направление главно чрез контрол върху детските добавки: ромско семейство, което не праща децата на училище, да не получава помощи от бюджета! – Да, но практиката показва, че тази политика носи само частични успехи. – Това е така. Училището се посещава няколко години, а масата от младите роми не продължават към гимназиите и университетите. Дори през последните години се заговори за някаква си „ромска традиция“ – девойките да се омъжват и да раждат деца на 13 години!? Тоест – максимум след завършването на четвърто отделение, младата майка също да продължи да живее с детските надбавки. И така се получава един затворен, омагьосан кръг, от който изход няма. – Голяма част от хората в България, най-вече тези от циганския етнос, изглеждат абсолютно неприспособими към живота. Работната ръка у нас не стига, не се намират дори такива, които да редят добре павета или плочки. Какво правим тогава? – Затова, по този въпрос аз предлагам друго: мисля че най-важна роля за въвличането на младите роми в обществено полезния труд, може да изиграе модерното, национално и отговорно индустриално лидерство. Предприемачите в България трябва решително да поемат отговорността, за подготовката поне на кадри от изпълнителската сфера. За целта във всяко сериозно предприятие да се организира практическа школа. Тя да обяви свободните места за съответните изпълнителски професии. Да се приемат всички млади хора – включително и ромите. Там да се осигури безплатно обучение, а след като новоподготвеният кадър се назначи на работа, да му се даде и стимулираща начална заплата. – Но това ще струва пари! – Естествено. Но българският бизнес трябва да е наясно, че колкото по-дълго изчаква само държавата да му реши проблема с работната сила, толкова повече ще се спъва икономическото развитие и на отделната фирма, и на националната икономика. – Бисмарк е казал много неща, едно от които е, че войната се печели в класната стая. Кажете как да се ограмоти този човешки потенциал? – Не само войните – всичко в цивилизования свят се печели, като се тръгне именно от класната стая. След Освобождението, в България постепенно се налагат три най-уважителни обръщения, които се използват в обществото: „уважаеми господине“, „уважаема госпожо“ и „УВАЖАЕМИ ГОСПОДИН УЧИТЕЛЮ“. С последното сборно словосъчетание свободното българско общество издига образованото съсловие на особен пиедестал, защото от него се очаква духовното прераждане на нацията. Затова учителят след като излезе от класната стая, отиваше в читалището, след това минаваше през заседание на църковното настоятелство или изнасяше поредната сказка в местното културно просветно дружество. Той е очакван и присъства навсякъде! Тоест, най-образованите хора помагат за развитието на всички области в духовния живот на свободния българин. Затова само за три десетилетия, България се превърна в цивилизационното чудо на Балканите: с най-грамотното население, най-бързо и всестранно развиваща се икономика, наука и култура. Това е работещата формула. – Професоре, но това са безвъзвратно отминали времена, ще ви кажат, че сме в XXI век, стига сме жалили за преди… – Трябва да се разбере, че и сега е необходимо да се тръгне от учителя! Той да получи материална сигурност от държавата, която да му позволява спокойно да се отдаде на своята образователна и възпитателна мисия. НО! И тук не трябва да се раздават еднакво големи заплати. Необходимо е да се спазва правилото „от – до“. Онзи учител, който прилага нови методи в преподаването, който формира самостоятелно и творческо мислене, набляга на възпитанието в морални ценности… – той да получава заплата „до“ най-високото ниво предвидено от закона. А не активните в учебно-възпитателния процес, да получават „от“ – тоест, ниското равнище на заплащането. – А семейството, то къде е? – Училището и семейството трябва да изнамерят нови, ефективни форми за единодействие. Така че онова, което учителите положат като образователно възпитателна основа, семейството да доразвива и да стабилизира. Без появата на здрав и ефективно взаимно подпомагащ се учителско-родителския съюз, нашата класна стая няма да ни поднася добре образовани и възпитани нови генерации. – Като капак на всичко е и тоталното разделение на българите – на фили и фоби, на леви и десни… Оказа се, че без омраза и противопоставяне животът ни е немислим. Откъде тази злоба между хората? – Вътрешното българското разединение не е било вечно състояние на обществения живот при нашия народ. Напротив! Още създателите на държавата ни са положили нейното успешно развитие върху политиката за единение и сплотеност на българите. А благодарение на националното единение българите възстановиха своята свободна държава. Вътрешнонационалния разкол при нас започва след двете национални катастрофи, чиито резултати са оформени окончателно преди един век с Ньойския мирен договор. Неговите клаузи наказаха жестоко българския народ, заради погрешния избор на цар Фердинанд за участие на България в Първата световна война като съюзник на Германия. От тогава, на базата на всеобщата покруса, мизерията и безперспективността за бъдещето на хората у нас се зароди онази ненавист, която направи невъзможно единодействието между лявото и дясното. – Тоест, от един век тези два обществени полюса воюват? – Да, те започнаха и да се ненавиждат взаимно в истинския смисъл на думата. Така се тръгна към драмите от 20-те до 40-те години на ХХ век, раните, които не са заздравели до днес. Тази вътрешно национална вражда не ни донесе нищо добро. Тя и в бъдеще не обещава по-различни резултати. Поради това преди няколко години, трезво мислещи български учени и общественици, поеха инициативата да се създаде едно надпартийно движение за национално помирение. То си поставя за цел формулирането на няколко безспорни национални приоритети, които да се вградят в програмите на всички партии, които утре ще управляват държавата. Така на предна линия в текущия политически процес да се постави решаването и на проблема с демографията, и възпитанието на младите, и образованието на ромите, и всичко, което касае българина. А не левия или десния политикан. – Да, но и левият, и десният политикани се задушават от противоречия, а тази омраза не храни ли и двете страни? – Българската вражда между лявото и дясното, вече три десетилетия се превърна в параван, зад който се скри най-новото и най-важно съвременно противоречие в нашето общество: това между масата от българския народ и онези шепа безогледни хора, които разграбиха националното богатство, за да го продадат за скраб, а след това да си издигнат мутродворци, до които се стига с „Бентлита“. Така че само една вътрешно успокоена нация няма да бъде повече жертва на съзнателното изостряне на стария конфликт „ляво-дясно“ от тези среди и ще позволи, на държавата, на базата на закона да потърси и върне заграбеното на нашата нация. – От доста години група общественици и учени говорите за единение, но пък ви набедиха, че ще правите президентска партия. Вярно ли е това? – Движението за национално помирение и единение не е от вчера и онзи ден. То има своя няколкогодишна предистория. А ако някоя от институциите е изказала подкрепа за неговите идеи – това си е нейна работа. Но не и на онези, които вече 3-4 години се събират обсъждат, пишат статии и книги. Лично аз нямам честта да познавам господин президента. – Толкова години след падането на социализма, експериментите си остават любимия ни метод. Проба-грешка, ооо, пардон! – ще го поправим. Е, докога? – Да, вече повече от четвърт век живеем по правилата на „проба-грешка, ооо – пардон“. Защо е така? Новата история на Третата българска държава може да се раздели най-общо на 4 основни периода: от Освобождението до Балканската война, между двете световни война, времето от втората половина на ХХ век и десетилетията на „прехода“. При по внимателно вглеждане в тях, много силно впечатление прави следното обстоятелство: при всеки един от трите предишни периоди, в структурата на обществото присъства онова, което възрожденците бяха нарекли „нотабили“. Тоест – солидна група от обществени първенци. Най-отговорните, най-уважаваните и най-ангажираните хора, които дават тон на националното мислене и действие. Ако преди 10 ноември 1989 г. знаем кои са били те, то след тази дата в България няма нотабили. Липсват онези, които бяха се борили за демократичното общество. Бяха страдали и бяха заслужили всеобщото уважение и доверие. Така че да имат не политическата, а моралната власт, за да влияят върху политиката на овластените. Ясно е, че когато управляват случайни, неуважавани и неподготвени хора, политиката им ще е „Проба грешка, ооо – пардон!“ И пак проба, и пак грешка! – Мрачни са ви прогнозите, проф. Митев, но като политолог кажете какво им става на европейските лидери, много объркани изглеждат. – Що се отнася до състоянието на евроелита, то мисля, че и там ситуацията е аналогична: и в Европа ги няма вече „политиците – герои“. Тези, които изстрадаха тежестите на двете световни войни, знаеха истинската цена на мира и работеха честно за неговото стабилизиране. Днес на върха в Брюксел са хора излезли от цялостния уют и личния комфорт на развитите индустриални общества, които нямат същата мисловна критичност, верен окомер за нещата от живота, а и достатъчна мъдрост, за да решават проблемите творчески, в полза както на ЕС като цяло, така и на неговите отделни членове, между които е и България. – Нашите си ги знаем, че са обикновени йесмени, но и европейските началници започнаха да изглеждат такива. Трудно ще е с такива водачи, а? – Когато в Брюксел ситуацията е такава, а в София липсват нотабилите – явно само националното помирение и разработването на една консенсусна програма за приоритетите на Отечеството, могат да спасят България през ХХI век. Нашият гост  Трендафил Митев е доктор на историческите науки и професор в катедра “Политология” на УНСС. Роден е на 15 март 1950 г. в София. Завършва история в СУ “Св. Климент Охридски”. Автор е на 14 научни монографии и няколко исторически книги. Има публикувани и десетки научно-публицистични статии в българския печат. От 1995 година е член на Македонския научен институт, а в периода 2008 до 2014 година е и негов председател.    ", "date": "2018.12.21", "title": " Проф. Трендафил Митев – историк и политолог в УНСС, пред „Труд“: Проба-грешка, ох, пардон! – четвърт век ни управляват така\t\t\t"}
{"url": "https://trud.bg/%d0%bd%d0%b5%d0%bb%d0%b5%d0%bf%d0%be%d1%82%d0%be-%d0%bf%d1%80%d0%b0%d0%b2%d0%be-%d0%b4%d0%b0-%d0%b1%d1%8a%d0%b4%d0%b5%d1%88-%d0%b3%d0%bb%d1%83%d0%bf%d0%b0%d0%ba/", "text": "Гърчовете на либералния фундаментализъм С времето нещата преминават в пълната си противоположност. „Всичко тече“, светът се променя, трендът се обръща и всичко се връща… Така стана и с неолибералния глобализъм. Той се възцари преди три десетилетия с претенцията за нов световен ред. Започна с дитирамби за края на студената война, а сега агонизира в напъни да ощастливи света с нова студена война…И ще е добре, ако си останем само със студената война. Защото има обезпокоителни тенденции: крахът на неолибералния фундаментализъм може да се прикрие само зад много голяма военна авантюра. Така или иначе, глобалната клептокрация (властта на големите крадци) не води до синтез на нова единна цивилизация. Напротив, тя ерозира традиционните ценности, които характеризират европейската линия на развитие през вековете. Но именно такъв глобален модел се натрапи на мечтаещия за промени свят след края на първата студена война. Спекулативният капитал започна да поглъща индустриалния. Отчужден от реалното производство, той се впусна в спекулации с  „деривати“ – финансови инструменти, обслужващи самоцелния водовъртеж на парите. Напоследък дори търговията с прословутите квоти за въглеродни емисии заприличва на гигантска спекулативна далавера. При финансовата криза от 2009 г. истерията на дериватите беше причина за глобален срив. Така става и сега: алчни глобални играчи тласкат света към нова катастрофа. И се прикриват зад общи приказки за реформи, за морал и отворено общество. Но се получава  разпорено общество: то механично приема, но не може да интегрира милионите мигранти, тръгнали през девет земи в десета да търсят сигурност и препитание. Родните им места са в пламъци, подпалени от вездесъщият либерален глобализъм. Същият, който уж го е грижа за тях, а на дело подклажда радикализация и контролиран тероризъм. И всичко това – с илюзията, че може да контролира създадения хаос! Гърчовете на либерал-фундаментализма неусетно прерастват в култови войни. Ето защо „мулти-култи“ стратегиите имат всъщност обратен ефект – провокират нови конфликти и конфронтация, вместо да допринасят за сближаването на хора. Защо тогава продължават да ги натрапват на Европа? Налагат този агонизиращ модел с медийни кампании, дипломатически совалки, финансов натиск и политически лобизъм. Стремежът към обезсилване на националните държави прилича на ритуално самоубийство. Но тук то се извършва без самурайското тъжно достойнство. По неизвестни причини, Европа с лекомислен ентусиазъм си причинява нелепи самонаранявания. Фаталните им последици включват: саморазграждане на народностни идентичности; загуба на инстинкти за национално самосъхранение; задушаване на обществото чрез угояването на ГМО-елити. В ход е грандиозна манипулация, която обикновено се нарича „склоняване към самоубийство“. Само че в случая не става въпрос за психологическо въздействие върху отделни депресирани индивиди. На прицел са народите, които са градили Европейската цивилизация в досегашния й вид. В Брюксел тези дни използваха сълзотворен газ и водни оръдия  за разпръскване на протести срещу Глобалния пакт за миграцията. Проблемът разцепи не само управляващата коалиция, а и обществеността в Белгия, с чиято толерантност се злоупотребява от дълги години. Заради криворазбрана политическа коректност в Брюксел вече наричат Коледните базари просто „зимни базари“ – да не би някой от прословутия квартал Мьоленбек да се засегне от християнската празнична символика. Градът, в който и летището, и метрото бяха обекти на кървав тероризъм, продължава да е заложник на либерални манипулации. Каква роля играе тук международната корпоративна престъпност? Тя е сред основните причини за гнева на „жълтите жилетки“ във Франция. Има нещо нередно в начина, по който повечето медии крият този факт от широката общественост. Крият и някои по-характерни лозунги от протестите в Париж. Така например пределно ясния девиз: „Долу диктатурата на банкстерите!“ не намери място в коментарите, нищо че беше начело на протестите още от първия им ден. (За сведение, думата „банкстер“ = банкер + гангстер.) Естествено, не всички банкери са гангстери, както и не всички гангстери са съумели да се изкатерят в социалната йерархия до позициите на банкери. Но какво друго, ако не дело на банкстер е например кражбата на 65 милиарда долара? За нея финансисът Мадоф вече 10 години лежи в затвора без никакви признаци на разкаяние. И други, по-хищни финансисти преливат от самодоволство като гуру-икони на глобализаторския либерален фундаментализъм. А същевременно извършват дестабилизация чрез контролиран хаос или контролиран тероризъм. Пак те са поръчителите на локални войни и конфликти с по-ниска степен на интензивност. На този фон се вихри злокобно лицемерие, което прикрива развихрянето на финансовия тоталитаризъм. Това ще рече: общ пазар, необуздан от каквито и да било социални регулации. Свят който е отворен за спекулации; свят без национални граници, които повече или по-малко възпрепятстват трафика на хора и наркотици. А когато мигрантите са милиони, печалбата от трафика им надхвърля печалбите от наркотици… Пейзажът след либералната утопия е унил: ерозирани държави с изкуствено отгледани елити, които предават националните богатства в ръцете на  международни спекуланти. Останалото е мълчание, както казва Хамлет в едноименната шекспирова трагедия. За да не стане като „Мълчанието на агнетата“ от прочутия роман за Ханибал Лектър, трябва най-после да започне промяна на глобалния модел! Конвулсиите на досегашния неолиберален модел освободиха спекулативните капитали, но не и народите от финансовото им заложничество. Правителствата по света се сменят – леви с десни и обратното. Но всички те безкритично следват един и същи модел, който в същността си е клептократичен, макар да го величаят като „либерално-демократичен“. Дори в средносрочен план той води към задънена улица в еволюцията на обществата. Създава проблеми и от етично, и от кибернетично естество. Защото масово и целенасочено промива мозъци, пере пари и политически съвести. Защо става така? Либералният фундаментализъм нарочно снижава равнището на масова интелигентост, особено в страните с по-висока образованост на мнозинството от населението. Затова се поощрява обратната тенденция – в такива страни да се настаняват многобройни общности от по-слабо образовани мигранти. Въобразяват си, че така може да се „излъже“ и заобиколи неумолимия принцип: по-сложно изградената система не може да се управлява от един единствен команден център! Може би това е скрита причина за масовото „опростачване“, на което ставаме безсилни свидетели. Сякаш мощна и непреодолима сила се е заела да снижава нивото на интелигентност на населението в Европа. И може би не само ни се струва, че е така… От дистанцията на годините т. нар. „Арабска пролет“ може би ще се окаже средство за регионална дестабилизация. Тя задвижи към Европа вълните на миграционен потоп. Беше ли това търсен ефект, или поредно потвърждение на закона за неочакваните последици? А най-вероятно беше далавера на високо организираната престъпност, която е оплела в трафика с хора и наркотици  дори лица от световния властови елит. Тя плячкосва държави и региони, които стават театър на военни действия. Така тя по-лесно присвоява активите им, едва ли не в насипно състояние. Обезличаването на националните държави води и до загуба на духовност. На прицел са и традиционни човешки ценности, без които е немислимо устойчивото развитие на Европа. В защита на тези ценности –  децата, семейството, родината, природата – заслужава да се мобилизираме в навечерието на Коледа! Да защитаваме и правото на свободомислие. А да отхвърлим едно друго нелепо „право“ – правото на човека да бъде глупак, да бъде лъган и да продължава да вярва на лъжи!    ", "date": "2018.12.21", "title": " Нелепото право да бъдеш глупак\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%b4%d1%83%d1%85%d0%be%d0%b2%d0%bd%d0%b8-%d0%b2%d0%be%d0%b4%d0%b0%d1%87%d0%b8-%d0%bd%d0%b0-%d0%b4%d1%80%d1%83%d0%b3%d0%b8-%d0%bd%d0%b0%d1%80/", "text": "Ролята на видни българи в Киевска Рус и особено в Московското княжество е безспорна В навечерието на Рождество Христово нека обърнем поглед към приноса на българската християнска култура за развитието на други народи. Делото на Кирил и Методий, спасено от България, творчеството на Климент Охридски, Наум, Йоан Екзарх, Константин Преславски и презвитер Козма, на св. патриарх Евтимий и неговите последователи прониква дълбоко в културата на редица християнски страни. И това е напълно логично предвид по-ранното и фундаментално включване на България в лоното на християнската цивилизация. От края на ХІХ в. в славистиката, особено в руската, се налага понятието „Първо“, съответно, „Второ южнославянско влияние“. Огнище на това културно излъчване обаче е средновековна България и никой друг! Корените са в Плиска и Велики Преслав, в Охрид и Търново, в българските манастири на Света гора Атонска. Трябва да се отбележи и присъствието на българи в структурите на самата Константинополска/ Цариградска патриаршия, наричана по традиция „Вселенска“. Нерядко патриаршията изпраща в руските земи свои представители от български произход, предвид езиковата близост и старите традиции, възприети от тамошното духовенство и общество от България и българите. Ролята на видни българи в Киевска Рус, наследилите я средновековни държавици, и особено в набиращото сила през XIV-XV век Московско княжество, е безспорна. „Първото влияние“ през Х-ХІ век се илюстрира от използването на българските преводи на свещените книги, както и от личности като митрополит Михаил, първият духовен глава на Киев. „Официалната“ покръстителка на русите е Византия, но сред мисионерите, приобщили предците на днешните украинци, руси и беларуси към Христовата вяра, е имало българи – както от окупираните през 971 г. от Византия източни български земи, така и от населението в границите на самата империя. Новата вълна на българското (“второ южнославянско“) влияние е особено силна в годините на османското завоевание. Както възкликват съвременниците, словото на Евтимий достига „…до Северния океан…“ Руската литература, изкуство, православна музика дължат много на наследството на България – „държавата на Духа“ по думите на акад. Дмитрий Лихачов. Творчеството и дейността на Евтимиевите събратя и последователи Киприан и Григорий Цамблак оставят неизличими следи в историята на руската църква, общество, литература… Ето кои са известните ни имена на руски архиереи от български произход: Митрополит Михаил Българина: около 988- 992 г.  Митрополит Киприан Българина (от Търново): 1375-1406  Митрополит Григорий Цамблак (от Търново):1415-1419 г.  Митрополит Исидор (от Солун): 1436 – 1441 г..  Митрополит Григорий II Българина: 1458-1472 г.  Митрополит Йосиф Болгаринович: 1500-1501 г.  Архиепископ Нектарий (бивш охридски патриарх): владика на Вологда през 1613-1626 г.  Архиепископ Филотей (бивш охридски патриарх): владика на Смоленск през 1721-1725 г. Българското духовно и културно влияние в Сърбия започва скоро след покръстването. Нещо повече, християнизацията на България през 864 г. е сред важните предпоставки сръбските князе да последват примера на св. княз Борис-Михаил. В сръбските земи отрано се налага българската азбука кирилица, а старобългарският език става официален за държавата и църквата. До 1219 г., когато е създадена сръбската автокефална църква, земите на средновековните сърби са в пределите на Охридската архиепископия „… на цяла България…“ Те отново са в диоцеза на Охрид след завладяването на Сърбия от османските турци. При възстановяването на Печката патриаршия през 1557 г. в нея са включени и няколко български епархии (Ниш, Скопие, Кюстендил и Самоков), а нейният духовен глава е наричан „патриарх на българи и сърби“. Олицетворение на българското участие в духовния живот и културното развитие на Сърбия са Ефрем и още няколко патриарси, Ромил Видински, Григорий Цамблак, Константин Костенечки, Владислав Граматик, Димитър Кантакузин… Ето имената на духовните водачи на сръбската църква, чийто център е в Печ (дн. в Косово), които имат български произход или най-малкото са свързани с нашите земи: Архиепископ, от 1346 г. пръв сръбски патриарх ЙоаникийI: 1338 – 1354 г.  Патриарх Сава ІV (от Тетово): 1354-1375 г.  Патриарх Ефрем (“от Търновската страна“) – двукратно: 1375-1380, 1389-1391/1392 г.  Патриарх Спиридон (от Ниш или Мелник): 1380-1389 г.  Патриарх Максим (от Скопие): 1656-1674 г.  Патриарх Калиник І (от Скопие): 1691-1710 г.  Патриарх Атанасий I (от Скопие): 1711-1712 г.  Патриарх Атанасий II (от Скопие): 1747-1752 г.  Патриарх Гаврил III Николин (от Ниш):1752 г. Влахия и Молдова в продължение на векове влизат в отвъд дунавските земи на средновековна България. Двете княжества възникват през ХIV век на базата на местната провинциална власт. Българският език е не само официален и църковен, но и масово говорим до ХVII-XVIII век. Поели по самостоятелен път, княжествата продължават да следват старите български традиции. Ще посочим имената на българите, митрополити на Молдова, Дамян (1437- 1447) и Теоктист (1453-1478) г. Една от най-заслужилите личности в средновековна Влахия е прочутият в онази епоха монах Никодим Тисмански – македонски българин, създал първите големи манастири в северната ни съседка, съвременник и последовател на патриарх Евтимий. На свой ред Григорий Цамблак, който за известно време бил игумен на манастира „Нямц“, е тачен като създател на средновековната молдавска литература. От IХ до ХI век албанците живеят на територията на България. „Арбанашката земя“ отново влиза в българските предели при цар Иван Асен II, а през ХIV век княжеството Авлона (дн. Вльора) е управлявана от деспот Йоан Асен, брат на цар Иван Александър. По същото време по онези места пребивава св. Ромил Видински, който по-късно изгражда ново средище в пределите на Сърбия. Родом от Драч е св. Йоан Кукузел, прочутият „ангелогласен“ певец и реформатор на православната музика. Традиционно албанските земи са в състава на българската Охридска архиепископия. Не на последно място, не е за подценяване ролята на видни българи във Византия и нейната църква. В продължение на векове в пределите на империята живее българско население, останало извън границите на българската държава. В „собствената“ в тесния смисъл на думата византийска култура се проявяват изтъкнати фигури от българско потекло: Светите братя Кирил и Методий и най-видните им ученици, Йоан Кукузел и др. Монаси българи заемат високи позиции в Константинополската патриаршия и нейните митрополитски катедри. Най-ярко обаче се откроява патриарх Йосиф II (1416-1439), извънбрачен син на цар Иван Шишман, монах на Атон, дълги години митрополит на Ефес – „градът на Света Богородица“. Патриарх Йосиф е духовният глава на православието при опитите за сключване на църковен съюз (уния) с Римската църква, която да обедини християните срещу гибелната османска заплаха. Неговото участие във Фераро-Флорентинския събор през 1437-1439 г. го представя като една от най-ярките фигури на християнския свят през XV век. Йосиф умира във Флоренция малко преди края на събора, а гробът му е в църквата „Санта Мария Новелла“. Нека изброим костантинополските патриарси, българи по произход или свързани с нашите земи: Патриарх Никита I (български славянин): 766-780 г.  Патриарх Йоан ХІІ Козма (от Созопол): 1294-1301 г.  Митрополит Теодосий (от Горенци/Корисос, Костурско), духовен глава на Трапезундската империя: 1370- 1388 г.  Патриарх Йосиф II (от Търново): 1416-1439 г.  Патриарх Митрофан ІІІ: 1565 г.  Патриарх Кирил ІІІ Спанос (митрополит на Търново): 1651 г.  Герасим ІІ (митрополит на Търново): 1673-1674 г.  Патриарх Партений ІV (митрополит на Търново): петкратно в периода 1657-1685 г.  Патриарх Константий (митрополит на Търново): двукратно през 1834-1835 и 1859 г. Митрополитите Михаил и Киприан в средновековна Русия, патриарх Ефрем в Сърбия, монахът Никодим Тисмански във Влахия, митрополит Теоктист в Молдова са тачени като национални светци. Григорий Цамблак има уникалното качество да бъде представител на няколко национални литератури от онази епоха – българската, византийската, сръбската, молдавската, староруската (по-късните руска, украинска и белоруска), литовската… Необходимо ли е да привеждаме още примери за приноса на България и българите в историята на християнски свят? Въпросът е риторичен, главното е историческата памет – нашата и на други християнски страни и народи.      ", "date": "2018.12.21", "title": " Българи са духовни водачи на други народи\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8-%d0%bc%d0%be%d0%bc%d1%87%d0%b5%d1%82%d0%b0-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0/", "text": "Четири момчета на възраст между 16 и 20 години са задържани от полицията в Сливен за кражба на метални елементи от строителен обект в кв. „Даме Груев“ в града, съобщиха от МВР. Полицията е била уведомена за кражбата на 19 декември. Причинената щета е била за около 700 лева. Ден по-късно криминалистите установили извършителите. Всички били от ромското гето на града. Когато ги разкрили, те все още не били предали на вторични суровини откраднатите вещи. Така елементите били върнати на собственика. Работата по досъдебното производство продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Задържаха четири момчета за кражба на метални елементи от строеж"}
{"url": "https://trud.bg/%d1%82%d1%80%d0%b8-%d0%b6%d0%b5%d0%bd%d0%b8-%d0%be%d0%b3%d1%80%d0%b0%d0%b1%d0%b8%d0%bb%d0%b8-%d0%b4%d1%8f%d0%b4%d0%be-%d0%b2-%d0%b4%d0%be%d0%bc%d0%b0-%d0%bc%d1%83/", "text": "Три жени ограбили 86-годишен дядо в дома му, съобщиха от ОД на МВР-Сливен. Той подал жалба в 16,45 ч. на 20 декември. Извършителките били задържани още същия ден при незабавно издирване от местната полиция. Крадлите са на 24, 26 и 27 години, от близкото до Котел с.Градец. Те били дъщери и снаха в скандалния цигански клан Борисови, известен с кражбите си и скандалите. Засега не е ясно по какви причини старецът е допуснал жените в къщата си. По негови сведения, още с влизането си извършителките го съборили на земята. Пребъркали го и му взели 560 лева. След това избягали. По-късно, когато ги хванали, те направили пълни самопризнания и върнали част от откраднатата сума. По случая се води досъдебно производство. Разследва се евентуалната съпричастност на задържаните и към други престъпния деяния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Три жени ограбили дядо в дома му"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b8-%d0%bc%d0%b8%d0%bd/", "text": "Заместник-министър председателят по икономическата и демографската политика Марияна Николова и министърът на труда и социалната политика Бисер Петков посетиха дом за възрастни хора в квартал Горна Баня. Двамата разговаряха с живущите в дома както и с екипа, който се грижи за тях. Вицепремиерът Николова изрази удовлетворение от работата на персонала за милосърдието и грижите, които полага за живущите в дома. „Тук сме защото сме призвани да се грижим както за децата така и за нашите майки и бащи. Най-важното в този процес е да съхраним достойнството на старите хора“, каза заместник-министър председателят. Тя пожела здраве, уют и хората да се чувстват добре в домашна обстановка. Министър Петков също поздрави възрастните хора с наближаващите празници. „Вие сте сребърният капитал на България. Министерството на труда и социалната политика ще продължи да разработва мерки за поощряване на активния живот на възрастните хора, за да може техният потенциал да се използва пълноценно“, каза министър Петков. „Чрез новото законодателство в областта на социалните услуги ще се създадат възможности за по-добри условия, качествени грижи и по-пълноценен живот на потребителите на домовете за стари хора. Те няма да се закриват и ще продължат да функционират в бъдеще като социална услуга“, добави министър Петков.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Вицепремиерът Марияна Николова и министър Бисер Петков посетиха дома за възрастни хора в квартал Горна баня"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bc%d0%b8%d0%ba%d1%80%d0%be%d0%b1%d1%83%d1%81%d1%8a%d1%82-%d1%81-%d0%bf%d0%be%d0%b4/", "text": "Искам да ви уверя, че микробусът, с подаръци за децата от Босилеград, пътува отново към границата със Сърбия. Имаме пълното съдействие и от сръбските власти. Това каза пред журналисти вицепремиерът и министър на външните работи Екатерина Захариева, по време на пресконференция на Министерството на външните работи, по повод  , който е бил с детски подаръци за предстоящите Коледни празници, изпратени за КИЦ „Босилеград“, съвместно с Дирекция „Култура“ към Столична община. „Премиерът на България Бойко Борисов и нашият посланик се чуха с премиера на Сърбия – Анна Бърнабич. Посланикът на Сърбия преди малко беше в тяхното външно министерство, за да уточнят всички процедури. Негово превъзходителство, посланикът на Република Сърбия е тук, в Министерството на външните работи повече от час, така че имаме уверението, е децата ще получат коледните си подаръци и микробусът ще бъде още днес в Босилеград“, заяви Захариева, като допълни, че са се разбрали със Сърбия да има по-добра координация, за да не се допускат такива случаи за в бъдеще. „Малко по-рано от Столична община ги помолихме да ни информират за изпращането на подаръчните пакети, за да може там да се реагира на място и ние да осъществим съответно и помощ на хората, които придружават микробуса. Тържеството все пак се е състояло и е било много хубаво, а децата днес или утре ще получат подаръците си“, съобщи още външният министър. Причината, за връщането на микробуса с подаръци за децата от Босилеград, стана ясна още вчера – част от лакомствата не са били придружени с необходимите фитосанитарни документи, но така или иначе в превозното средство е имало и други неща, не само храни, но и продукти, обясни вицепремиерът. Няма тенденция за поставяне на пречки от сръбските власти за мероприятия в Босилеград, коментира посланикът на Сърбия в България Владимир Чургус. „При   в обсъжданите теми бяха и правата на малцинството“, посочи той. „Официално от страна на Република Сърбия няма никакви проблеми“, заяви посланикът. „Сърбия има добър Закон за малцинствата, който е на европейско ниво“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Екатерина Захариева: Микробусът с подаръци за децата от Босилеград днес ще премине границата\t\t\t"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%b5%d0%bd%d0%b0-89-%d0%b3%d0%be%d0%b4%d0%b8%d1%88%d0%bd%d0%b0-%d0%be%d1%81%d1%82%d0%b0%d0%b2%d0%b8%d0%bb%d0%b0-%d0%bf%d1%80%d0%b5%d0%b4-%d0%b2%d1%80%d0%b0%d1%82%d0%b0/", "text": "След Попово, където извършиха две успешни акции, но загубиха куриера си, телефонните измамници преместиха офанзивата в Разградско. Там успели да заблудят 89-годишна жена от село Побит камък. Около 16 часа в четвъртък тя получила обаждане, че тече полицейска операция за залавяне на телефонни измамници. По класическата схема тя била подведена да даде пари. Завила във фолио 1500 лв. и ги оставила пред входната врата на къщата си. После побързала да се скрие, защото я предупредили, че ще има стрелба на улицата. Късно вечерта близките й я информирали, че всъщност тя е измамена. Ден преди това полицията в Попово залови 36-годишен безработен, пуснал обява, че си търси препитание и нает да куриерства на измамници. Той прибрал парите от две измами, общо 3 835 лв., които отнесъл в Русе и оставил на указано място. Както се очакваше измамниците веднага се прехвърлиха в съседен район, където имат осигурен вече куриер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Измамена 89-годишна оставила пред вратата си 1500 лв. във фолио\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d0%ba%d0%bc%d0%b5%d1%82%d0%b0-%d0%bd%d0%b0-%d0%bf%d0%b5%d1%80/", "text": "Софийска градска прокуратура (СГП) внесе в Софийски градски съд обвинителен акт срещу Румен С. – кмет на с. Дивотино, за укриване на данъчни задължения в особено големи размери, съобщиха от държавното обвинение. Румен С. е предаден на съд, затова, че в периода 13.02.2008г. -12.02.2011г. в гр. София, в условията на продължавано престъпление, е избегнал установяване и плащане на данъчни задължения в особено големи размери – 833 297,95 лв., от които 555 531,97 лв. дължим данък по ЗДДС и 277 765,98 лв. дължим корпоративен данък по ЗКПО. Той е реализирал престъплението като при воденето на счетоводството многократно съставял документи с невярно съдържание, в които отразявал сделки, без те да са реално осъществени. След това, при подаване на изискуемите от закона декларации пред ТД на НАП 24 пъти потвърдил тази неистина и по този начин ежемесечно намалял размера на дължимия към фиска данък добавена стойност, както и дилжимия за съответната година корпоративен данък. Към инкриминирания период Румен С. бил едноличен собственик и управител на търговско дружество, занимаващо се с вътрешна и външна търговия, посредническа маркетингова, рекламна, информационна и издателска, туристическа, транспортна, строителна и селскостопанска дейност, хотелиерство и ресторантьорство. Спрямо обв. Румен С. е взета мярка за неотклонение „парична гаранция“ в размер на 10 000лв. Ако бъде признат за виновен Румен С. може да получи наказание лишаване от свобода за срок от 1 /една/ до 8 /осем/ години и „глоба“ от пет хиляди до двадесет хиляди лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Прокуратурата даде на съд кмета на пернишкото село Дивотино заради укриване на данъци"}
{"url": "https://trud.bg/%d0%b7%d0%b0%d0%bf%d0%b5%d1%87%d0%b0%d1%82%d0%b0%d1%85%d0%b0-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5%d1%82%d0%be-%d0%b2-%d0%ba%d0%be%d0%b5%d1%82%d0%be-%d0%bd%d0%b0-%d0%ba%d1%83%d0%bf/", "text": "Областна дирекция по   във Варна запечата заведението „Тейсти“, където в края на миналата седмица след коледно тържество 97 деветокласници от V Езикова гимназия получиха хранително отравяне. Спряна е дейността и на фирмата за кетъринг „Сладки изкушения“, която е осигурила коктейлните хапки за партито. Въпреки че хигиенното състояние на заведението е било добро, а продуктите за почерпката са били правилно съхранявани и в срок на годност, взетите от персонала на двата обекта проби се оказали положителни на стафилококи. Проверката установила, че на учениците не са били дадени прибори за еднократна употреба и така е плъзнала заразата. Първоначално оплаквания от гадене, повръщане, разстройство имаха  , но после броят им се увеличи. Състоянието им вече е добро, съобщиха от РЗИ. На собствениците на двата обекта ще бъдат съставени актове по Закона за храните, уточниха от ОДБХ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Запечатаха заведението, в което на купон се отровиха 97 гимназисти"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d0%b7%d0%be%d0%b2%d0%b0-%d1%81%d0%b2%d0%b5%d1%89%d0%b5%d0%bd%d0%b8%d1%86%d0%b8%d1%82%d0%b5-%d0%bf%d0%b5/", "text": "Папа Франциск призова свещениците, които са извършвали сексуален тормоз над малолетни, сами да се предадат на правосъдието, предаде Ройтерс. „На тези, които злоупотребяват сексуално с малолетни, ще кажа следното: послушайте съвестта си, предайте се на човешкото правосъдие и се гответе за божието правосъдие“, каза Франциск в традиционното си коледно обръщение към Курията – централната администрация на Ватикана. Не е ясно дали папата има предвид правосъдната система на Римокатолическата църква, светското правосъдие, или и двете, но според източници от Ватикана това е първият негов толкова директен призив.  В предишни години Франциск е използвал това свое коледно обръщение, за да осъди корупцията или лошото управление в Курията, но този път той наблегна на световната криза със случаите на сексуални посегателства. „Нека бъде ясно, че в лицето на тези мерзости Църквата няма да пести усилия да направи всичко нужно всеки извършил такива престъпления да бъде съден. Църквата никога няма да се опитва да прикрие или да не приеме сериозно който и да е такъв случай“, каза той. Папата призна, че в миналото Църквата е допуснала сериозни грешки, но обеща „миналите грешки да бъдат превърнати във възможности за изкореняване на това бедствие“, както от католическата църква, така и от обществото като цяло. „Несъмнено някои отговорни лица в миналото, от безотговорност, неверие, неподготвеност, неопитност, духовна или човешка недалновидност са се отнесли към много случаи без нужната сериозност и бързина. Това повече не бива да се случва. Това е изборът и решението на Църквата“, подчерта Франциск. Папата призова внимателно да се разграничават истинските случаи на сексуална агресия от необоснованите клевети както в Църквата, така и в обществото като цяло. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Папа Франциск призова свещениците педофили да се предават сами на правосъдието"}
{"url": "https://trud.bg/%d0%b4%d0%b5%d1%80%d0%b1%d0%b8%d1%82%d0%b0-%d0%be%d1%82-%d0%b8%d1%81%d0%bf%d0%b0%d0%bd%d0%b8%d1%8f-%d0%b8-%d0%b8%d1%82%d0%b0%d0%bb%d0%b8%d1%8f-%d0%bf%d1%80%d0%b5%d0%b4%d0%b8-%d0%ba%d0%be%d0%bb%d0%b5/", "text": "Празничният уикенд преди Коледа по спортните канали на А1 ще премине под знака на горещи футболни дербита от Испания и Италия. Съботният ден ще предложи на феновете на Серия А прякото излъчване на пет двубоя от XVII кръг. Началото на маратона е в 13:30 часа със сблъсъка между Лацио и Каляри, който ще се излъчи пряко в ефира на MAX Sport 3. От 16:00 часа Милан е домакин на Фиорентина, като мачът също е по MAX Sport 3. По същото време, но по MAX Sport 1, започва битката между Наполи и СПАЛ. От 19:00 часа съставът на Киево, който е единственият тим в Серия А, който няма победа от началото на шампионата, ще има много труден тест – домакинство срещу състава на Интер, който ще брани позицията си в Топ 3. От 21:30 часа пък е време за голямото дерби на кръга между Ювентус и Рома. Домакините от Торино имат 15 победи в първите си 16 мача в шампионата, но през годините „вълците” винаги са давали сериозен отпор на „старата госпожа”. Мачовете Киево – Интер и Ювентус – Рома ще може да се проследят директно по MAX Sport 3. Последните мачове за календарната 2018 г. в испанската Ла Лига също обещават много емоции на феновете. В събота лидерите във временното класиране Барселона и Атлетико Мадрид имат наглед лесни домакински мачове. „Дюшекчиите” посрещат от 17:15 часа Еспаньол на „Уанда Метрополитано”, докато Лионел Меси и компания играят от 19:30 часа на „Камп Ноу” срещу Селта. В късния мач от 21:45 часа закъсалият тим на Атлетик Билбао ще преследва жизненоважните за оцеляването си 3 точки срещу коравия състав на Валядолид. Трите мача от съботната програма на Примера ще се излъчват на живо по MAX Sport 2. Календарната година в испанкия клубен футбол ще се закрие в неделя с последните два мача от XVII кръг. От 17:15 часа Леганес посреща Севиля, а от 19:30 часа Райо Валекано е домакин на Леванте, като двата сблъсъка ще се предават пряко по MAX Sport 2.", "date": "2018.12.21", "title": " Дербита от Испания и Италия преди Коледа по MAX Sport"}
{"url": "https://trud.bg/%d0%b9%d0%be%d1%85%d0%b0%d0%bd%d0%b5%d1%81-%d1%85%d0%b0%d0%bd-2025-%d0%b3%d0%be%d0%b4%d0%b8%d0%bd%d0%b0-%d0%bd%d0%b5-%d0%b5-%d0%bd%d0%b5%d1%80%d0%b5%d0%b0%d0%bb%d0%b8%d1%81%d1%82%d0%b8%d1%87%d0%bd/", "text": "„2025 година е амбициозна, но не и нереалистична цел за присъединяването на Западните балкани към ЕС“, заяви в интервю за германския вестник Handelsblat,цитиран от електронното издание на гръцкия вестник Kathimerini. „По отношение на условията на приемане в момента Сърбия и Черна гора са най-напреднали по отношение на броя на главите. Но Македония също има добри шансове да се изравни с тях след разрешаването на спора за името с Гърция „, заяви Хан, като добави, че“ 2025 е амбициозна, но не и нереалистична цел за членство в ЕС на първите страни от Западните Балкани. “ – Не искам да споменавам дати“ – каза Хан. Той обаче призна, че „2030 г. ще бъде твърде далеч, за да могат страните кандидатки да се мотивират да увеличат усилията си“.  „Става дума и за доверието в ЕС“, добави Хан. „Когато кандидатките напредват, ние също трябва да отговорим!“ „Бивша югославска република Македония има „добри шансове“ да навакса в преговорите за членство в Европейския съюз, след като се приложи споразумението за името с Гърция“, заяви комисарят по разширяването Йоханес Хан.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Йоханес Хан: 2025 година не е нереалистична цел за присъединяването на Западните балкани"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b0-%d0%b1%d0%b8%d0%b5-%d0%bd%d0%b0-%d1%81%d1%82%d0%b0%d1%80%d1%82%d0%b0-%d0%b2-%d1%81%d0%bd%d0%be%d1%83%d0%b1%d0%be%d1%80%d0%b4%d0%b0/", "text": "Докато родната звезда Александра Жекова получаваше наградата си за присъствието в топ 10 на „Спортист на годината“, съперничките й в Световната купа по сноубордкрос откриха сезона. Петкратната №1 на планетата Линдзи Джакобелис (САЩ) спечели първото състезание в Червиния (Италия), след като надделя във финала над олимпийската шампионка от Сочи 2014 Ева Самкова (Чехия). Трета завърши Шарлот Банкс, която за пръв път се състезава за родната си Великобритания, след като досега караше под знамето на Франция. Слабо се представи олимпийската шампионка от Пьонгчанг Микела Мойоли (Италия), която завърши едва 13-а.  При мъжете първа победа за Световната купа постигна Мартин Ньорл (Германия), а на подиума се качиха още Омар Визинтин (Италия) и Хано Душан (Австрия).  Следващият кръг е на 8-10 февруари във Фелдберг (Германия).", "date": "2018.12.21", "title": " Американка бие на старта в сноуборда"}
{"url": "https://trud.bg/25-%d0%bc%d0%bb%d0%b0%d0%b4%d0%b5%d0%b6%d0%b8-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%b5%d0%b4%d0%bd%d0%be%d0%ba%d1%80%d0%b0%d1%82%d0%bd%d0%b0-%d1%84%d0%b8%d0%bd%d0%b0%d0%bd%d1%81%d0%be/", "text": "Тази година за първи път право на финансова подкрепа от президентската инициатива имаха учениците, настанени в социални услуги, които са завършили 11 клас с отличен успех. Администрацията на Президента взе решение за тази промяна в Правилата за получаване на помощта, за да насърчи мотивацията за учене още в 12 клас. 8 ученици получиха финансова помощ в размер на 1500 лева, като 5 от тях са настанени в приемни семейства. Еднократното подпомагане за студентите е в размер на 3012, 90 лева. 17 младежи от инициативата „Подкрепи една мечта“ продължават образованието си във висши училища или колежи. Традиционно по-голямата част от тях избират обучение в специалности, които ще ги подготвят за бъдещата им реализация в социалната сфера. Сред студентите, които получиха финансова подкрепа от президентската инициатива са 6 младежи със зрителни нарушения. По време на дарителската кампания беше събрана сумата от 73 250 лева, като от тях 10 030,70 лева бяха изразходвани за финансиране на абитуриентския бал. Остатъкът от 63 219,30 лева беше разпределен във вид на еднократна финансова помощ за студентите и учениците с отличен успех от инициативата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " 25 младежи получиха еднократна финансова помощ от инициативата на президента „Подкрепи една мечта“"}
{"url": "https://trud.bg/%d0%b5%d0%bb%d0%b5%d0%bd%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%bd%d0%b0-%d0%ba%d0%be%d0%bb%d0%b5%d0%b4%d0%bd%d0%b8%d1%8f-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8/", "text": "За поредна година предприемачи и организации от град Елена се отзовават на поканата за спомоществователство по коледните празници. Помощта им този път беше отвъд границите на страната ни – участваха на ежегодния Коледен базар на IWA (Международна асоциация на жените) в Букурещ. Тя е сформирана преди четиридесет години, неправителствена е, и разчита на доброволчество при организиране на мероприятията си. Занимава се с благотворителна дейност и работи за сближаване на различните култури и общности по света. В асоциацията членуват дами от дипломатическите мисии в румънската столица, както и жени, упражняващи разнородни професии и ежедневни дейности. В организацията са представени много държави от света, като България достойно заема своето място. На благотворителния базар на IWA, на щанда на нашата страна можеше да се видят и закупят характерни и разпознаваеми артикули. Еленският край бе представен с гостоприемството си през всички сезони, прекрасната си природа, историческото и културното си богатство, както и специфичните и вкусни храни и напитки. Благодарностите на организаторите са за хотелските комплекси „Трухчевата къща” и „Елени палас”, Винарска изба Марян, „Би Си Си Хандел” ООД, пчеларите Поликсена и Здравко Кръстеви и за Народно читалище „Напредък–Елена – 1863”. Колоритната и топла атмосфера на българския щанд на базара в Букурещ беше допълнена от вкусния спаначник, приготвен специално за събитието от шеф Мартин Трухчев, един от най-запомнящите се участници в „Hell*s Kitchen Bulgaria”. Той аранжира и провокира вкуса на участниците с фино нарязано филе „Елена”, което става най-добре в Еленския балкан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Елена участва на Коледния благотворителен базар в Букурещ\t\t\t"}
{"url": "https://trud.bg/%d0%b7%d0%b0%d0%bf%d0%b5%d1%87%d0%b0%d1%82%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8-%d0%b0%d0%b2%d1%82%d0%be%d1%88%d0%ba%d0%be%d0%bb%d0%b8-%d0%b2-%d0%bf%d0%b0%d0%b7%d0%b0%d1%80%d0%b4/", "text": "Четири автошколи в Пазарджишко са запечатани заради съмнения за данъчни престъпления, съобщава „Дарик“, позовавайки се на информация от Областната дирекция на МВР. Предстои обстойна проверка за отчитане на оборотите от извършваната дейност. Предполагаемите нередности са засечени при продължаващите проверки на фирми в този сектор. За около месец служители на Икономическа полиция са инспектирали 41 учебни центрове и школи за обучение на бъдещи шофьори. Образувани са седем преписки за евентуални данъчни престъпления. Съставени са 14 акта за нарушения при воденето на учебната документация и пропуски при оборудването на учебните кабинети, където се подготвят водачи. Работата на сектор „Противодействие на икономическата престъпност“ в това направление на дейност ще продължи и през 2019 година.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Запечатаха четири автошколи в Пазарджишко заради съмнения за данъчни престъпления"}
{"url": "https://trud.bg/%d0%b5%d0%b2%d1%80%d0%be%d0%b1%d0%b0%d1%80%d0%be%d0%bc%d0%b5%d1%82%d1%8a%d1%80-%d0%b5%d1%81-%d1%81%d0%b5-%d0%b2%d1%8a%d0%b7%d0%bf%d1%80%d0%b8%d0%b5%d0%bc%d0%b0-%d1%81-%d0%b4%d0%be%d0%b2%d0%b5/", "text": "Според ново проучване на Евробарометър, публикувано днес, за първи път мнозинството от европейците смятат, че гласът им е от значение в ЕС. Увеличава се и броят на хората, които имат положителна представа за ЕС, съобщи Представителството на ЕК в България. Европейският съюз има положителен образ и се възприема с доверие от повече от половината българи, сочат резултатите от есенното издание на проучването „Стандартен Евробарометър“, проведено между 8 и 22 ноември. Като цяло за Европа доверието в Съюза е непроменено – средно 42 % (+1), и остава на най-високото си равнище от есента на 2010 г. насам. Във всички 28 държави членки мнозинството от отговорилите се чувстват граждани на ЕС. Голямо мнозинство от отговорилите подкрепят „свободното движение на гражданите на ЕС“ (83 %, +1 процентен пункт в сравнение с пролетта на 2018 г.) Миграцията и тероризмът остават основни тревоги на европейците.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Евробарометър: ЕС се възприема с доверие от повече от половината българи"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bf%d0%b5%d1%81%d0%ba%d0%be%d0%b2-%d1%80%d1%83%d1%81%d0%ba%d0%b8%d1%82%d0%b5-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d0%b1%d0%b8/", "text": " от страна на руския комуникационен регулатор Роскомнадзор може да бъдат смятани за ответна реакция срещу действията на британския медиен регулатор Офком спрямо руската телевизия Ар Ти. Това заяви днес говорителят на Кремъл Дмитрий Песков, предаде ТАСС. Роскомнадзор започва проверка на интернет ресурсите на Би Би Си и на телевизия „Би Би Си уърлд нюз“, излъчваща за територията на федерацията, за да установи дали спазват законодателството на Русия, съобщи по-рано агенцията. Вчера Офком заяви, че Ар Ти е нарушила правилата за безпристрастност в свои излъчени през март и април предавания, включително за отравянето на бившия руски шпионин Сергей Скрипал и дъщеря му Юлия. Различни руски ведомства имат много въпроси към Би Би Си, „що се отнася до тенденциозно отразяване на едни или други събития, отразяване не в медиен режим, а в един такъв програмиран и ангажиран режим“ – по-специално събития в Сирия и събития, свързани с Руската федерация, отбеляза Песков. Действията на британските власти спрямо руски медии, включително „опитите за дискредитиране“ на руски журналисти, не оставят на Москва друг избор, освен да даде огледален отговор. Така коментира днес във Фейсбук проверките на Би Би Си от страна на Роскомнадзор говорителката на руското външно министерство Мария Захарова. „Руската страна отправяше предупреждения. И то нееднократно“, напомни тя. Същевременно Захарова заяви, че „искрено съжалява кореспондентите на Би Би Си, мнозина от които са истински професионалисти и добросъвестно изпълняват своите задължения“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Дмитрий Песков: Руските проверки на Би Би Си може да бъдат смятани за ответна реакция"}
{"url": "https://trud.bg/850-%d0%b4%d0%b5%d1%86%d0%b0-%d0%bf%d1%80%d0%b5%d0%b3%d0%bb%d0%b5%d0%b4%d0%b0%d0%bd%d0%b8-%d0%b7%d0%b0-%d0%b3%d0%be%d0%b4%d0%b8%d0%bd%d0%b0-%d0%b2-%d0%bf%d0%b5%d0%b4%d0%b8%d0%b0%d1%82%d1%80%d0%b8/", "text": "Общо 850 деца са преминали от началото на януари до момента през Отделението по педиатрия в МБАЛ „Св. Иван Рилски“ в Горна Оряховица. Най- голям е бил делът на децата със заболявания на дихателната система – 85%. За това информира д-р Елена Ангелова, началник на отделението. От тях най- много са били малките пациенти с диагнози „Остър бронхеолит“ – 275. В отделението са лекувани и деца с пневмонии, остър ларингит и белодробна астма. Останалите 25 % от преминалите през отделението болни деца са били с инфекции на пикочните пътища, с алергии и отравяния, и със заболявания с обща симптоматика: гадене, повръщане и болки в корема, както и с фибрилни заболявания. Горнооряховските медици са спасили 16 деца от отравяния. Инцидентите са станали най-вече с медикаменти и с перилни препарати. „Отравянията засягат най- вече деца в ранна възраст, до 5 години“, уточнява д-р Ангелова.  Причините са невнимание или пък детето е било оставено за кратко без родителски надзор. Във всичките тези критични случаи състоянието и лечението на натровените малки пациенти е било консултирано с токсилога в МБАЛ д-р Виолета Пашова и с реаниматор. За щастие, ситуациите са били овладени навреме, не се е стигало до усложнения и малките пациенти са били изписани здрави. Делът на децата с хранителни и дихателни алергии, също не е малък – 150 са били те за т.г. Приемани са малки пациенти с патологичнии реакции към храна и медикаменти. Чести са случаите на деца, постъпили с обриви, с алергични реакции с неизяснен произход. Случаите на алергии се повишават през летния сезон, докато през зимния логично се регистрира увеличение на острите респираторни заболявания. Отделението по детски болести разполага с 20 легла. Средният престой в него е между 4 и 5 дни. Отделението работи с РЗОК по осем клинични пътеки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " 850 деца прегледани за година в Педиатрията на болницата в Горна Оряховица\t\t\t"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b8%d0%b5-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b2/", "text": "Парламентът прие промени в Закона за вероизповеданията на второ четене. Държавата предоставя на Българската православна църква – Българска патриаршия и регистрираните вероизповедания държавна субсидия на базата на резултатите от самоопределилите се лица към съответното вероизповедание при преброяването на населението по данни на НСИ. Разпределението на държавната субсидия се одобрява ежегодно със Закона за държавния бюджет в зависимост от броя на тези лица. За тези с повече от 1 % от самоопределилите се лица държавната субсидия не може да бъде по-малка от 15 млн. лв. Предоставянето на държавната субсидия за текущи разходи се извършва от Дирекция „Вероизповедания“ на Министерски съвет чрез трансфери на бюджетни средства по специални целеви сметки за текущи разходи на централните ръководства на вероизповеданията на четири части: до 30 април, до 30 юни, 30 септември и 20 декември. Съгласно текстовете Дирекция „Вероизповедания“ на МС ще създаде публичен регистър, в който ще бъдат вписани молитвените домове, храмовете и манастирите. Вероизповеданията ще предоставят ежегодно до края на месец февруари на Дирекция „Вероизповедания“ на МС списък на молитвените домове, храмовете, и манастирите, предназначени за публични религиозни обреди. Депутатите решиха вероизповеданията да не могат да използват технически средства или звукови устройства, служещи за увеличаване на силата на звука, освен при провеждане на обществени прояви, празници и чествания. Вероизповеданията ще могат да предоставят на държавни и местни органи становища, препоръки, доклади, проучвания по въпроси от значение за религиозните общности. Отхвърлени бяха голяма част от предложенията на „Обединени патриоти“. Сред отхвърлените предложения бяха 300 души да бъде минималният праг за регистрация на религиозна общност, както и задължението всяко вероизповедание да има българския флаг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Парламентът прие промени в Закона за вероизповеданията"}
{"url": "https://trud.bg/%d0%ba%d1%80%d0%b0%d0%bb%d1%8f%d1%82-%d0%bf%d1%80%d0%b8%d0%b5-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b1%d0%b5%d0%bb%d0%b3%d0%b8%d0%b9%d1%81%d0%ba%d0%b8%d1%8f-%d0%bf/", "text": "Белгийският крал в петък възложи на министър-председателя Шарл Мишел да продължи да изпълнява рутинните правителствени задължения до изборите през май, въпреки че премиерът загуби мнозинството си и  . Правителствената криза започна преди две седмици, след като фламандският Националистически алианс напусна коалицията на Мишел в спор за одобряването от Белгия на Глобалния пакт за миграцията на ООН. Крал Филип се срещна с либералния премиер и с лидерите на всички партии в парламента тази седмица, за да обсъди дали да сложи край на политическата криза, като проведе предсрочни парламентарни избори или да изчака редовните, планирани за 26 май. В своето изявление в петък кралят изрази увереност в политическата класа и нареди на Мишел и на председателя на парламента да го информират на редовни интервали за текущите дела. Без мнозинство Мишел може да не е в състояние да извърши планираните реформи, но кралят възложи на разделените институции на Белгия намирането на „подходящ отговор на икономическите, бюджетни и международни предизвикателства и на очакванията на хората“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Кралят прие оставката на белгийския премиер, но му възложи да продължи да изпълнява задълженията си"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d1%8f%d1%82-%d0%bd%d0%b0-f-16-%d1%81%d1%8a%d1%81-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b0-%d0%be%d1%84%d0%b5/", "text": "Производителят на изтребители „Локхийд Мартин“ се ангажира да съобрази офертата си с българските условия за придобиване на нови F-16. Това става ясно от писмо на вицепрезидента на аеронотикс къмпани „Локхийд Мартин“ Ерин Мозли до правителството, научи „Труд” от дипломатически източници. Мозли посочва, че компанията ще осигури максимални икономически и промишлени изгоди за нашата страна и ще работи с правителствата на САЩ и на България за намаляване на разходите за офертата за F-16 в хода на процеса на придобиване на летателните средства. В писмото се отбелязва, че F-16 предлагат високо ниво на гаранция за страните, в които са на въоръжение, доказателство за което е бройката от над 4600 изтребителя, доставени до днешна дата. Уверението, че САЩ ще съобразят офертата си за F-16 с изискванията на България, министър-председателят Бойко Борисов получи по-рано тази седмица и от държавния секретар на САЩ Майк Помпео. Това стана в телефонен разговор по искане на американския държавник във вторник. Тогава Помпео подчерта, че Съединените щати заявяват ангажимента си да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания на България. Едновременно с това се предлагат и отлични оперативни способности. Същото подчерта и заместник-държавният секретар на САЩ Джон Съливан пред премиера Бойко Борисов по време на срещата между двамата, която се състоя на 15 декември. Съливан бе на двудневно официално посещение у нас. Основен конкурент на офертата на САЩ и „Локхийд Мартин“ за нови изтребители F-16 са Швеция и СААБ с предложението им за самолети „Gripen“. Повече подробности за избора на новите изтребители се очакват днес от Министерството на отбраната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.21", "title": " Производителят на F-16 със специална оферта за България според условията ни\t\t\t"}
{"url": "https://trud.bg/%d0%bd%d0%b0%d0%b4-7000-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8-%d0%b2-%d0%be%d0%b1%d1%89%d0%b8%d0%bd/", "text": "Намаление във всички ставки от сега действащия режим в община Велико Търново предлагат от местната администрация при формиране на данъка за леките автомобили. „Търсили сме баланс между мощност, възраст, екологична категория на колата и социална поносимост”, заяви зам.-кметът на старата столица Снежана Данева-Иванова. Тя съобщи, че 23 712 са регистрираните автомобила в общината. При 7073 от тях ще има намаление, като най-голямото е от 50 до 100 лева и то ще обхване 1688 превозни средства. Увеличение на данъка ще има за 14 587 автомобила. При 95,23 на сто от тях цената нараства от 0 до 15 лева и само при 9 автомобила данъкът ще се увеличи от 100 до 200 лева. Мощност, екологична категория и възраст са компонентите, с които експертите се съобразяват при определянето на данъка. При третия – година на производството – Общинският съвет не може да се меси. „Той е фиксиран в закона. До 5 г. включително коефициентът е 2,3, сега е 2,8. Над 5 до 10 г. включително е 1,5, както е при сега действащия режим. Над 10 до 15 г. включително е бил 1,5, с измененията става 1,3. Над 15 до 20 г. коефициентът е 1 и над 20 г. е бил 1, сега става 1,1”, обясни Данева. Най-същественото по думите на зам.-кмета е, че данъкът за най-мощните превозни средства с маса до 3,5 тона също ще се определя по общия ред. Най-скъпо регистрираната кола в Търновско е произведена 2017 г. с euro 6. Собственикът ще плати 1298 лв. данък. Новият размер на данъка ще се гласува на сесия на Великотърновския общински съвет през януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Над 7000 автомобила, регистрирани в община Велико Търново, с по-ниски данъци догодина"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81/", "text": "Към момента нямаме данни за пострадали българи при катастрофата в Ниш. Това каза пред журналисти вицепремиерът и министър на външните работи Екатерина Захариева. При  , влак се е ударил в автобус на железопътен прелез в района на селището Доно Меджурово и е дерайлирал. Причините за трагедията са в процес на изясняване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Екатерина Захариева: Няма данни за пострадали българи при катастрофата в Ниш"}
{"url": "https://trud.bg/%d0%bf%d0%b5%d1%81%d0%ba%d0%be%d0%b2-%d1%85%d0%b0%d0%be%d1%82%d0%b8%d1%87%d0%bd%d0%b8%d1%82%d0%b5-%d1%80%d0%b5%d1%88%d0%b5%d0%bd%d0%b8%d1%8f-%d0%bd%d0%b0-%d1%81%d0%b0%d1%89-%d1%81%d1%8a%d0%b7/", "text": "Кремъл заяви днес, че не разбира какви ще бъдат следващите ходове на САЩ в Сирия, а хаотичното и непредвидимо взимане на решения създава дискомфорт в международните отношения, предаде Ройтерс. Говорителят на Кремъл Дмитрий Песков каза, че Москва иска повече информация за планираното изтегляне на американските войски от Сирия, обявено неочаквано от президента Доналд Тръмп тази седмица. Помолен да коментира вероятно изтегляне на американски военни от Афганистан, Песков заяви, че Русия не иска да се случи нещо, което би могло да дестабилизира положението в Афганистан. Песков каза също, че Кремъл ще изчака да види дали изтеглянето наистина ще се случи, тъй като предишните американски обещания да напуснат Афганистан не се реализираха на практика, посочва Ройтерс.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Песков: Хаотичните решения на САЩ създават дискомфорт в международните отношения"}
{"url": "https://trud.bg/%d0%b4%d0%b5%d1%81%d0%b5%d1%82-%d0%b3%d0%be%d0%b4%d0%b8%d0%bd%d0%b8-%d1%83%d1%87%d0%b8%d1%82%d0%b5%d0%bb%d0%ba%d0%b8-%d0%be%d1%82-%d0%bb%d1%8f%d1%81%d0%ba%d0%be%d0%b2%d0%b5%d1%86-%d0%b4%d0%b0%d1%80/", "text": "Под наслов „Десет години с добри сърца” премина поредната хуманна инициатива на учителския колектив и на непедагогическия персонал на лясковската детска градина „Славейче”. За десети път дамите с добри сърца готвиха благотворително за бедни свои съграждани. Традиция стана преди Бъдни вечер и Коледа чевръстите домакини да радват с вкусните си постни ястия нуждаещите се от внимание и храна социално слаби хора, потребители на Домашния патронаж в града. Неписано правило е всяка домакиня от екипа на директорката Елка Йорданова да приготвя с любов по три гозби, които дамите подреждат в изложба, а след това даряват от сърце. Изложбата тази година е десета поредна и всички приготвени 33 блюда бяха предназначени за хората, които не могат да си позволят по време на празниците изобилна трапеза. 44 бедни лясковчани, които се възползват от услугите на обществената трапезария, получиха храната от благородните дами. Дарението прие с благодарност управителят на патронажа Ваня Табакова. И тази година част от ястията бяха дадени на манастира Св. Св. Петър и Павел, за да бъдат зарадвани и монахините. И тази година експозицията беше пребогата. Постните ястия, бяха експонирани в изложба в детската градина, а на откриването й присъства и кметът на Общината д-р Гецова. Посетителите на изложбата можеха да видят само постни гозби, както повелява традицията за Бъдни вечер. За благородната инициатива жените бяха измайсторили характерната за празника Боговица и различни други погачи, баници, варено жито, лозови и зелеви сармички, зелници, салати, туршии, сладко от смокини, пълнени чушки с ориз, ориз със сини сливи, ориз с маслини, постно зеле, боб, зелен боб на фурна, сладки меденки, лимонови резенки, локум, халва и много други лакомства.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Десет години учителки от Лясковец даряват храна на бедни хора\t\t\t"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%bf%d1%83%d0%bd%d0%ba%d1%82%d0%be%d0%b2%d0%b5%d1%82%d0%b5-%d0%ba%d0%b0%d0%bb/", "text": "Интензивен е трафикът за товарни автомобили на пунктовете „Калотина“, „Кулата“, „Капитан Андреево“ и „Дунав мост- Русе“. Това съобщават от ГД „Гранична полиция“. На „Калотина“ трафикът е интензивен на влизане в страната, а на останалите пунктове на изход. По границата с Македония трафикът е нормален. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Интензивен трафик на пунктовете „Калотина“, „Кулата“, „Капитан Андреево“ и „Дунав мост- Русе“"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%b2-%d0%ba%d0%be%d0%bb%d0%b5%d0%b4%d0%bd%d0%b0-%d0%b2%d0%b0%d0%ba%d0%b0%d0%bd%d1%86/", "text": "Депутатите излязоха в коледна ваканция до 10 януари, както е записано в правилника на Народното събрание. Следващото заседание ще бъде на 11 януари /петък/ 2019 г. от 9.00 ч. Председателят на парламента Цвета Караянчева пожела светли коледни празници и щастлива Нова година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Депутатите излязоха в коледна ваканция до 10 януари"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%bf%d1%80%d0%b5%d0%b7-2024-%d0%b3-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d1%80/", "text": "През 2024 г. година се очаква завършване на участъка от АМ „Хемус“ между Боаза и пътя Русе – Велико Търново, съобщи по време на парламентарния контрол министърът на регионалното развитие и благоустройство Петя Аврамова. Има осигурени средства по проекта, те са резервирани и ще се използват за изграждането на тази магистрална отсечка, заяви министърът. Правителството отпусна 1,348 млрд лева за проекта. На основание на ресорни разпоредби на ЗОП /изключения, приложими за публични възложители/ Агенция „Пътна инфраструктура“ ще сключи договор с „Автомагистрали“ЕАД за изпълнение на проектиране на трите подучастъка от пътя Плевен – Ловеч до пътя Русе – Велико Търново и за строителство на цялото трасе на магистрала от пътен възел „Боаза“ до пресичането на пътя Русе – Велико Търново. Агенцията е поискала предварително становище от АОП и МРРБ за тази законова възможност, каза министърът. Тя съобщи, че вече е изпратен проект на обявление за възложена поръчка в АОП и министерството с необходимите документи, чрез които да се прецени дали са спазени изискванията на съответната разпоредба и дали дружеството има необходимия капаците да изпълни дейностите. Министърът информира, че се очаква строителството на участъка от Боаза до пресичането с пътя Плевен – Ловеч да започне в началото на 2020 г., като индикативният срок за завършване на обекта е началото на 2024 г. За участъка от пътя Плевен – Ловеч до пътя Русе – Велико Търново предвиденото време за проектиране на трите подучастъка е 180 календарни дни, ако няма съдебни обжалвания във връзка с отчуждителните процедури, би могло да започне строителството на този участък в края на 2020 г., като индикативният срок за завършване на обекта е средата на 2024 г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Министър Аврамова: През 2024 г. приключва ремонтът на участъка от магистрала „Хемус“ между Боаза и пътя Русе – Велико Търново"}
{"url": "https://trud.bg/%d0%ba%d0%be%d0%bb%d0%b5%d0%b4%d0%b0%d1%80%d0%b8-%d0%b8-%d1%81%d1%83%d1%80%d0%b2%d0%b0%d0%ba%d0%b0%d1%80%d0%b8-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%be%d0%b4%d0%bc%d0%b2%d1%80-%d1%88/", "text": "Полицейската дирекция в Шумен посрещна за първи път малки коледари и ентусиазирани сурвакари. Гостите от ДГ „Слънце“ изненадаха шуменските пазители на реда и техния шеф със специален персонален благослов: „Сурва, сурва весела година, червена ябълка в градина. Много здраве за полицията в Шумен да има! Комисар Расим да следи закона да не се нарушава  и престъпниците бързо да заловява. Идваме за труда ви да благодарим и да ви благословим: дебела кесия с пари и във всичко да ви върви! Да сте живи, да сте здрави, всяко зло да ви забрави. Сурва, сурва година догодина, до амина!“ Наричането дойде след края на брифинг за поредна успешно реализирана операция срещу престъпността. Покрай полицейските шефове – директора на ОДМВР-Шумен ст.комисар Ялчън Расим и на Полицейското управление гл.инспектор Илиян Николов, децата сурвакаха за здраве и административния ръководител на Районната прокуратура в Шумен Соня Александрова. Празничните вестоносци получиха подаръци и благодарности, че не са забравили полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Коледари и сурвакари посрещна ОДМВР-Шумен"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%bb%d0%b8%d0%b4%d0%b5%d1%80%d0%b8-%d0%ba%d0%b0%d1%82%d0%be-%d0%b4%d0%be%d0%b3%d0%b0%d0%bd-%d1%81%d0%b5/", "text": "ДПС говорят и са говорили за предсрочни избори, но неведнъж са посочвали в свои изявления, че след тях ситуацията в парламента няма да се промени особено. В същото време са приканвали неведнъж системните и национално отговорните партии към съвместни усилия за програмно управление. Това се разбра от коментара на лидера на движението Мустафа Карадайъ по повод  , а й трябва програмен кабинет, информира  „На въпроса, че ние сме говорили за предсрочни избори и говорим, но вие сигурно помните – в наши декларации сме казвали – „и какво от това!?“ И продължението е било системните, национално отговорните партии да си свършат работата. Така че, мисля, че по тази тема сме наясно“, коментира Карадайъ по повод заявката за програмен кабинет. „От наша гледна точка вие сте в течение и сте наясно ние много сериозно работим върху програма за ускорено догонващо развитие на страната. Това е нашият призив към системните партии да направим нужното и необходимото за ускореното догонващо развитие на страната“, заяви Мустафа Карадайъ. Попитан кои са системните партии, за които говори, лидерът на ДПС не ги назова. „Всяка година думите на г-н Доган се очакват и от медиите, и от анализаторите, и от обществеността. И то е разбираемо и нормално. Личности като г-н Доган, лидери като него, на 100 години веднъж се раждат. Ние, като държава, имаме нужда от такива лидери“, заключи Карадайъ. Той не пожела да коментира вече заявения отказ на ГЕРБ и БСП да подкрепят една такава идея като програмен кабинет и не каза кои са системните партии, които визира. „Колеги, нужно е да дадем своя принос в подкрепа на държавата, държавността и гражданите на страната“. По повод напрежението в пленарната зала при гласуването на Закона за вероизповеданията и обвиненията на Обединените патриоти, че ГЕРБ и ДПС се сговорили по законопроекта, лидерът на ДПС каза: „Националистите малко преекспонираха темата, но ние, патриотите и национално отговорните партии, направихме една много голяма крачка с приемането на Закона за вероизповеданията“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.21", "title": " Мустафа Карадайъ: Лидери като Доган се раждат веднъж на 100 години"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%b2-%d1%80%d0%b5%d1%81%d1%82%d0%be%d1%80%d0%b0%d0%bd%d1%82-%d0%b2%d1%8a%d0%b2-%d0%b2%d0%b8%d0%b5%d0%bd%d0%b0-%d0%b4%d0%b2%d0%b0%d0%bc%d0%b0-%d0%b4%d1%83/", "text": "Един човек е загинал, а друг е ранен след стрелба в ресторант във Виена, в ход е полицейска акция, съобщава  Двамата са открити с огнестрелни рани. Извършителят се издирва. Според органите на реда няма опасност за минувачите. Британския „ “ пише, че при стрелбата е загинал един човек, а втори е тежко ранен. Районът е отцепен от полиция. В издирването на стрелеца участва и хеликоптер. Стрелбата има криминален характер. Полицията няма данни това да е терористичен акт, съобщи австрийска телевизия, цитирана от ТАСС.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Стрелба в ресторант във Виена, един загинал и един ранен"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b8-%d0%b1%d0%b8%d0%bb%d1%8f%d0%bd%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%b8/", "text": "Десислава Иванчева, Биляна Петрова и Петко Дюгеров излизат утре от ареста. Условието обаче е Министерството на правосъдието да осигури гривни за мониторинг, каквито обаче в момента действащи няма, предаде БТА. В определението си съдия Иво Хинов, който за трети път постановява освобождаването на тримата, записа, че те може да напуснат ареста, но домашният им арест трябва да се контролира с гривни. Според юристи още от 2016 година такава възможност в закона има. Практически обаче такава система няма изградена. В същото време   на тримата подсъдими за подкуп. От обвинението първоначално са поискали спецапелативният съд да спре действието, което поражда определението за освобождаване. Снощи, в 17.00 часа, обаче от спецпрокуратурата са изтеглили специалното си искане за спиране. Така, ако МП намери гривни за контрол на Иванчева, Петрова и Дюлгеров, те ще излязат утре от ареста в 12.00 на обяд. Не е ясно какво ще се случи, ако такива технически средства не бъдат намерени, защото в определението на съда ясно е посочено, че домашният им арест трябва да се изпълнява при това условие.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Десислава Иванчева и Биляна Петрова излизат утре от ареста\t\t\t"}
{"url": "https://trud.bg/%d0%bc%d0%b0%d1%89%d0%b0%d0%b1%d0%bd%d0%b0%d1%82%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%bd%d0%b5%d1%81%d1%82%d0%bb%d0%b5-%d0%b7%d0%b0-%d0%bf%d0%be-%d0%b7%d0%b4%d1%80%d0%b0/", "text": "От началото на учебната 2018/2019 година, което и началото на мащабната програма, целяща да спомогне за изграждането на трайни хранителни навици и култура за здравословен начин на живот у децата – „Нестле за по-здрави деца“, заявки за участие вече са подали над 120 училища от цялата страна. Над 12 000 малки откриватели (1-4 клас) вече са започнали своите уроци по шестте модула на програмата, които целят да изградят в тях полезни и здравословни навици. Програмата „Нестле за по-здрави деца“ предизвиква засилен интерес в малките населени места. 2 000 деца от 39 училища от селски райони участват в програмата, а още 2 094 ученици са от градове с население под 10 000 души. От големите административни области – София, Пловдив и Варна са взели участие над 50 училища, като пловдивските са най-много, а именно 30. Броят на децата от тези области достига до 6400 деца. Участниците в програмата „Нестле за по-здрави деца“ от южна България наброяват 75, а бройката на децата взели участие е 7895. В Северна България програмата също предизвика засилен интерес и там броят на участващите училища е 42, а децата, които са взели участие са 3925. Тази осезаема разлика се дължи на факта, че в Пловдив и София се наблюдава по-засилена активация от страна на заявления за участие. Участие вземат средно 75% от децата между 1 и 4 клас в училищата, които са част от програмата. Отговорниците по прилагане на „Нестле за по-здрави деца“ в училищата споделят, че родителите радушно посрещат идеята и с интерес изпълняват заедно с децата някои от задачите. „Децата, родителите и учителите са много вдъхновени от програмата и участват с огромен интерес във всички занятия. За малките всяка активност е много полезна и забавна и те нямат търпение до следващия урок“, споделят от ОУ „Иван Вазов“, гр. Русе. Програмата включва шест модула за по-здрави български деца, повече информация, за които можете да намерите на следния линк:  . С помощта на партньорите на програмата „Нестле за по-здрави деца“ – Министерството на образованието и науката, Регионалните управления на образованието в цялата страна, както и редица национални експерти по хранене и спорт и няколко неправителствени организации – Нестле България ще спомогне българските деца да растат здрави и щастливи.", "date": "2018.12.21", "title": " Мащабната програма „Нестле за по-здрави деца“ навлезе в основната си фаза\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%b1%d0%b5%d1%89%d0%b0-%d0%b4%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8-%d1%81%d0%b8%d1%80%d0%b8%d1%8f-%d0%be%d1%82-%d0%bf%d0%be%d0%b4/", "text": "Турският президент Реджеп Тайип Ердоган в петък обеща да освободи Сирия от подкрепяните от САЩ кюрдски милиции и от джихадисти след решението на САЩ да изтегли войските си, предава AFP. „През следващите месеци ще видим оперативен стил, насочен към премахването на елементите на Кюрдските Отряди за народна самоотбрана и на „Ислямска държава“ на територията на Сирия“, заяви Ердоган в Истанбул. Той обеща миналата седмица да започне турска операция още преди американския президент Доналд Тръмп да нареди на двете хиляди американски сухопътни войски да напуснат Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2018.12.21", "title": " Ердоган обеща да освободи Сирия от подкрепяните от САЩ кюрдски милиции и джихадисти"}
{"url": "https://trud.bg/%d0%bc%d0%b0%d1%81%d0%b8%d1%80%d0%b0%d0%bd%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%b5%d0%bd-%d0%b4%d1%8a%d1%80%d0%b2%d0%be/", "text": "„Решени сме да респектираме нарушителите и ограничим набезите в горите по празниците. За съжаление продължаваме да установяваме повтарящи се незаконни практики, което налага да се запази интензитета на контрол и през следващите почивни дни“, заяви зам.-министърът на земеделието, храните и горите Атанас Добрев. Той информира, че през последната седмица бяха проведени множество изненадващи акции, както в горски територии и по пътищата на страната за спазване изискванията за дърводобив и транспорт, така и по пазари и складове, където се предлагат коледни дръвчета и дърва за огрев, съобщиха от пресслужбата на МЗХГ. Вчера, 20 декември, три контролни екипа на РДГ Бургас извършиха едновременни акции заедно със специалните полицейски сили на МВР в 12 насаждения в общински горски територии до Сунгурларе в райони, където често се установяват неразрешени сечи. Бяха проверени 6 физически лица и 1 превозно средство. Съставени са 6 акта и са задържани 3 конски впряга и над 2 куб. м незаконно добити и превозвани дърва. При друга специализирана съвместна акция на полиция и горски в землищата на град Айтос и село Грозден, община Сунгурларе, са проверени 5 общински и държавни горски територии, в които се наблюдават чести набези, както и 5 МПС и 20 физически лица, а също и дворове в ромски махали. Съставени са 11 акта за различни нарушения. Задържани са 9 куб. метра дърва за огрев и 1 конски впряг. 11 служители от РДГ Бургас и ДЛС Несебър заедно със специализирани полицейски сили направиха проверки в землищата на община Несебър– до селата Гьольовца, Оризаре, Страцин, Бата, Медово и до град Каблешково. Проверени са 7 насаждения, 2 МПС и 26 физически лица, както и дворове на къщи в ромските махали. Общо 5 са съставените актове, като са задържани 13 куб. м дърва за огрев. Мащабна едновременна акция проведоха през тази седмица 40 служители на РДГ Ловеч, РУ на МВР и жандармерията. Те извършиха внезапни претърсвания в района на община Угърчин, като провериха 5 обекта и 4 физически лица за съхранение и добив на дървесина. Установено е неработещо видеонаблюдение на входа на един от складовете.. 35 куб. м дърва са задържани при проверка на РДГ Шумен и служители на МВР –Търговище в град Антоново. Лицето, извършило нарушението, не е имало регистрация на обекта за съхранение и продажба на дървесина. Дървата за огрев на 8 домакинства са проверени при съвместна проверка в Търговище от полицейски и горски инспектори. Установени са 4 нарушения – за съхранение на дървесина без превозен билет и 2 за немаркирана дървесина. Във Варна и Добрич също бяха извършени съвместни проверки с полицията, включително и на частни. Задържани са над 4 куб. м дърва без контролни марки след подаден сигнал на телефон 112 и проверка заедно с представители на МВР на територията на село Аврен. Съвместни проверки са извършени и заедно с представители на Североизточно държавно предприятие в Синдел и Дъбравино, като отново има задържана 7 кубика немаркирана дървесина без превозни документи, както и 3 конски впряга. Масирана акция е проведена и близо до Монтана от горските инспектори от РДГ Берковица и ДГС Монтана, заедно със служители на МВР и жандармерията в Монтана. По време на акцията са задържани близо 7 куб. м дърва, едно МПС и 5 конски впряга, както и 4 бинзиномоторни триона. Съставени са 8 акта и по един от случаите е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Масирани проверки за незаконен дърводобив и по празниците"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%bd%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%b2-%d0%ba%d0%be%d0%b5/", "text": "„Ахмед Доган поставя много  а българското общество, но предлага грешно лечение за тях”. Това каза председателят на НС на БСП Корнелия Нинова пред журналисти в парламента. Тя добави, че диагнозата, че бедността и неравенствата са проблем номер едно на обществото, икономиката не се развива с необходимите темпове, оттеглят се чуждестранни инвестиции – е правилна и тя съвпада с тази на левицата. „Предложението за лечение – програмно правителство, в което да участват всички представени в парламента партии, за нас е невъзможна формула и има две причини за това”, каза още Нинова. Лидерът на левицата заяви, че едната е, че този парламент е с изчерпано доверие и най-ниска подкрепа в обществото. „Когато имаш такова ниско доверие, няма как да излезеш с програма за развитие на България. Изходът от ситуацията е предсрочни избори и нов кредит на доверие от народа. Втората причина за невъзможност на това, което предлага г-н Доган е, че не може на една маса да седнат патриоти и ДПС, ние и ГЕРБ, и Марешки, като добавка на всичко”, заяви Нинова. Тя каза още, че това е политически и личностно несъвместим проект заради тежките противоречия, които партиите в парламента имат в своите програми, както и междуличностните конфликти при управляващите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Нинова: Програмно правителство, в което да участват всички представени в парламента партии, е невъзможно"}
{"url": "https://trud.bg/%d1%81%d1%82%d0%be%d0%b9%d0%ba%d0%b0-%d0%bf%d0%b5%d1%82%d1%80%d0%be%d0%b2%d0%b0-%d1%81%d0%bf%d0%b8%d1%80%d0%b0-%d1%81-%d0%b1%d0%be%d0%ba%d1%81%d0%b0/", "text": "Стойка Петрова обяви, че спира с бокса и ще се отдаде на треньорството. Европейската шампионка и сребърна медалистка от световното взела решението след мондиала в Индия през ноември. „Със смесени чувства изпращам 2018 година, тъй като съм леко разочарована заради среброто – призна петата в анкетата за спортист №1. – Но най-тежката битка беше предишния сезон, когато лекувах сериозна травма. Върнах се и го направих по най-добрия начин.“  На първенството избухна скандал, след като Станимира Петрова и треньорът Петър Лесов отправиха критики към реферите за пристрастно съдийство. После двамата бяха дисквалифицирани. Вероятно Петрова е решила, че ще й е трудно да се бори със субективизма в този спорт, две години преди олимпиадата.  „Аз ще бъда близо до състезателките, за да ги подкрепям“, допълни тя.", "date": "2018.12.21", "title": " Стойка Петрова спира с бокса"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%bd%d0%be%d0%b2%d0%b0-%d0%b7%d0%b0%d0%bb%d0%b0-%d0%b7%d0%b0-%d0%b3%d0%b8%d0%bc%d0%bd%d0%b0%d1%81%d1%82%d0%b8%d0%ba%d0%b0%d1%82%d0%b0/", "text": "Момичетата по художествена гимнастика ще имат нова зала на комплекс „Раковски“ в началото на следващата година, обяви министър Красен Кралев.  Той направи признанието преди да награди ансамбъла за отбор ?1 на годината на церемонията, организирана от „Нове АД Холдинг“.  А спортистите от златната десетка не пропуснаха да благодарят на министерството за грижите и помощта към тях.  „Тези благодарности ни задължават още повече – продължи Кралев. – Опитваме се да подкрепим всички спортове, които се развиват, които се грижат за българските деца и ни носят успехи. Не се съмнявайте, че със същия ентусиазъм ще продължим да работим и през следващата година.“  Министърът подчерта, ще изпращаме една от най-успешните си години от много време.  „Дължим огромна благодарност на елитните ни спортисти, както и на фантастичното представяне на младите състезатели на игрите в Буенос Айрес – каза още Кралев. – Там от 24 участници 17 души са в топ 6 и спечелиха общо 10 медала. А това показва, че наистина българският спорт има бъдеще. Нашите спортисти са най-успелите българи и най-добрите посланици на страната ни по света.“ Снимка ЮЛИАН ТОДОРОВ", "date": "2018.12.21", "title": " Правят нова зала за гимнастиката"}
{"url": "https://trud.bg/%d0%bf%d0%be%d0%b2%d0%b8%d0%ba%d0%b0%d1%85%d0%b0-%d0%b3%d1%80%d0%b8%d0%b3%d0%be%d1%80-%d0%b7%d0%b0-%d0%ba%d1%83%d0%bf%d0%b0-%d0%b4%d0%b5%d0%b9%d0%b2%d0%b8%d1%81/", "text": "Българската федерация по тенис е изпратила официална покана до Григор Димитров да участва в купа „Дейвис“ догодина. Родният ас не е играл за националния отбор от 2015-а, когато се появи в тима, за да си гарантира олимпийска квота за Рио 2016. До момента тенисист №19 в света не изпълнява изискването да е играл поне два пъти в първенството за представителни отбори в олимпийския цикъл, а 2019-а е последният му шанс.  Купа „Дейвис“ ще е с нов регламент от 2019-а и още не е ясно кога и къде ще са мачовете на България. Засега родният тим с капитан Тодор Енев е в трета група на евроафриканската зона, но е възможно да се изкачи по административен път с едно ниво заради промените.  Григор до момента не е отговорил на поканата. Той продължава да тренира за началото на сезона в Австралия и разкри, че ще може да разчита на новия си „супертреньор“ Андре Агаси за първия турнир от Големия шлем – Аустрелиън оупън. Преди това Димитров ще играе и в Бризбейн, където миналата година стигна полуфинал. Ако не защити точките от този турнир, както и четвъртфинала в Мелбърн, му предстои ново отстъпление в ранглистата.  Междувременно шефовете на Откритото първенство на Австралия обявиха, че въвеждат тайбрек при равенство в петия сет. Именно централният корт в Мелбърн стана арена на най-дългия финал в Големия шлем – през 2012-а, когато Новак Джокович победи Рафаел Надал след 4:50 часа на корта. Подобни „маратони“ вече няма да има, а любопитното е, че победителят при 6:6 в петия сет ще бъде определян в т. нар. „шампионски тайбрек“ – до 10 точки.", "date": "2018.12.21", "title": " Повикаха Григор за купа „Дейвис“"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b8%d1%81%d0%ba%d0%b0-%d0%b4%d0%b0-%d0%bf%d0%be%d0%b5%d0%bc%d0%b5-%d1%8e%d0%bd%d0%b0%d0%b9%d1%82%d0%b5%d0%b4/", "text": "Димитър Бербатов, бивш нападател на „Манчестър Юнайтед“, заяви, че има желание да се завърне на “Олд Трафорд”, но като треньор на отбора. Темата за мениджърския пост в клуба е актуална в момента, тъй като английският гранд освободи преди дни Жозе Моуриньо и назначи на негово място Оле Гунар Солскяер. „Любопитен съм, защото аз също съм бил част от „Манчестър Юнайтед“ и един ден искам да бъда мениджър – сподели Бербатов. – Кой знае, един ден може аз да съм в тази роля на „Олд Трафорд“. Бих искал да започна мениджърската си кариера в Англия. В момента работя, за да получа нужните дипломи, посещавам клубове, за да видя как се случват нещата, постоянно обогатявам знанията си“. Бербатов добави, че няма търпение да види Солскяер в ролята на мениджър на „Юнайтед“. Норвежецът дебютира начело на „червените дяволи“ в събота с гостуване на „Кардиф“.", "date": "2018.12.21", "title": " Бербатов иска да поеме „Юнайтед“"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d0%bd%d0%b5/", "text": "Апелативна прокуратура – Бургас протестира решение на съда, с което е изменена постановената от Окръжен съд – Бургас присъда, според която подсъдимият Кирил Х. бе признат за виновен за умишлено  Първоинстаниционният съд бе наложил наказание в размер на 7 години „лишаване от свобода“ на Кирил Х., съобщиха от пресслужбата на държавното обвинение. Със свое решение от 30.11.2018 г. Апелативен съд – Бургас преквалифицира деянието от такова по чл.115 НК ( ), в такова по чл.122 от НК (причиняване на смърт по непредпазливост) и намали наложеното наказание на Кирил Х.  Тази част от съдебното решение е протестирана от Апелативна прокуратура – Бургас. В протеста е мотивирана тезата, че деянието е преквалифицирано неправилно и наложеното наказание е явно несправедливо. Посочено е също така, че е допуснато нарушение в процесуалните правила, изразило се в превратно тълкуване на факти. С протеста се иска подсъдимият Кирил Х. да бъде признат за виновен по първоначално предявеното му обвинение по чл.115 от НК, като се увеличи наложеното му наказание от 4 години на 14 години „лишаване от свобода“, което да бъде изтърпяно при „строг“ режим в затвор.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.21", "title": " Прокуратурата протестира намаляването на наказанието от 7 на 4 г. затвор за Киро Принца, разстрелял готвача си"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%b2%d1%8a%d1%80%d1%85%d0%b0/", "text": "Борбата отново е спорт №1 на България. Тайбе Юсеин бе избрана за спортист №1 на 2018-а, с което древният спорт за 17-и път оглави класацията в 61-ото й издание. Световната и европейска шампионка събра 1221 точки в гласуването, в което участваха 139 журналисти от 49 медии.  „Неуспехът не трябва да ви плаши – отговори Тайбе с цитат от Хенри Форд. – Той е шанс да започнеш отначало. Аз започнах отначало за десети път и успях.“  Тя получи наградата си от президента на БОК Стефка Костадинова, която е четирикратна победителка в анкетата. Така световната рекордьорка в скока на височина символично предаде първенството на борбата, която вече 17 пъти е излъчвала спортиста на годината. Леката атлетика остава на второ място с 16.  Но „Царицата на спортовете“ бе представена повече от добре в призовата тройка. Европейската вицешампионка в скока на височина Мирела Демирева зае второ място с 928 т., а новото чудо в тройния скок Александра Начева е трета със 707 т.  „Не очаквах да съм тук, а при това и трета!“, учуди се 17-годишната атлетка, която спечели световната титла за девойки и златото на олимпийските игри за младежи в Буенос Айрес.  Борбата имаше още двама представители – световните вицешампиони Биляна Дудова (4-а с 567 т.) и Кирил Милов (8-и с 315 т.). Двама бяха и боксьорите – Стойка Петрова зае 5-ото място с 556 т., а веднага след нея е Кубрат Пулев с 526 т. Сестрите Стефани и Габриела Стоеви (европейски шампионки по бадминтон) са 7-и с 336 т., девета е гимнастичката Катрин Тасева с 261 т., а десетката допълни сноубордиската Александра Жекова със 195 т.", "date": "2018.12.21", "title": " Борбата отново на върха"}
{"url": "https://trud.bg/%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d1%81-86/", "text": "Работодателите вдигнаха надниците на работниците си с 8,6% в рамките на година. Общите разходи на фирмите за един отработен час от наетите от тях хора нарастват с 8,9% през третото тримесечие на 2018 г. спрямо същия период на миналата, обявиха от НСИ. Увеличението в индустрията е с 9,6%, в услугите – с 6,8%, а в строителството – с 10%. Като специално е посочено, че работните заплати се увеличават с 8,6%, а другите разходи на работодателите за труд нарастват с 10,3%. По икономически дейности най-висок ръст на общите разходи за труд през третото тримесечие на 2018 г. спрямо същия период на миналата година е регистриран в секторите “Култура, спорт и развлечения” – с 15,6%, “Образование” – с 14,8%, и “Хотелиерство и ресторантьорство” – с 13,7%. Най-нисък ръст на общите разходи за труд е отчетен в секторите “Операции с недвижими имоти” – с 1,2%, “Търговия, ремонт на автомобили и мотоциклети” – с 2,5%, и “Финансови и застрахователни дейности” – с 4,4%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Вдигнаха заплатите с 8,6%"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b8%d0%b7%d0%b1%d0%be%d1%80%d1%8a%d1%82-%d0%bd%d0%b0-%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b5-%d0%b5-%d0%bd%d0%b0/", "text": "„Изборът на самолет не го прави министърът на отбраната, той е посредник. Оттук нататък МС, ако вземе под внимание това предложение в доклада, следва решение на НС и следват преговори със САЩ“, каза министърът на отбраната и вицепремиер Красимир Каракачанов. „При постигане на резултатите, които нас ни интересуват като авиация и МО, следва предложение за подписване на договор, който трябва да бъде изготвен от четирима министри“, уточни той и добави, че „ако то бъде одобрено от МС, следва ратификация на този договор от НС“. Попитан дали България ще стане заложник на НАТО с купуването на американски самолет, министърът отговори: „Нашата армия отдавна е заложник на безхаберието на българските политици през последните 28 години“. „Американското законодателство е такова, че не предоставя доста голяма част от информацията преди да бъдат избрани и да започнат директни преговори правителство-правителство“, обясни Каракачанов. На въпрос защо не е поискал право да преговаря с Швеция и Италия, Каракачанов уточни, че с тези две страни няма такива законови пречки. „Както ги има при САЩ, с Швеция и Италия – те са отговорили в максимален обем и на въпросите, които са им зададени чрез офертата, и чрез уточняващите въпроси, които ние изпратихме към трите страни на 3 декември и получихме отговор на 14 декември. Не вадим никого. Започваме по нов начин да провеждаме нещата. Ако тук не се стигне до договор при взаимно изгодни условия, винаги имаме опция да продължим със следващи“, допълни министърът. Според него при два от проектите допълнителното въоръжение и екипировка ще доведе до нарастване на цените. „Искам да подчертая, че не става въпрос за преговори между държавата България и фирма, а за преговори между държави. Такова беше предложението към Италия, САЩ и Швеция“, уточни той. „Това, което в хода на разговорите сме получавали, в писмен и устен вид, при разговорите с американската страна е, че цялата информация по отношение на одобряването на цената, може да бъде постигнато само при директни преговори между двете правителства, тъй като при тях процедурата става със санкция на техния конгрес“, посочи Красимир Каракачанов. „При тази ситуация имаме два варианта, или да спрем проекта и да започнем отначало, което означава да загубим поне година и половина, или да пристъпим към директни преговори с амбицията да подобрим цената, да получим всички параметри, необходими да оформим окончателното становище и да предложим договор“, каза още Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.12.21", "title": " Каракачанов: Изборът на самолет не е на министъра на отбраната, той е посредник"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%bf%d0%be%d0%bd%d0%b8%d0%b6%d0%b0%d0%b2%d0%b0-%d0%b4%d0%b2%d0%be%d0%b9%d0%bd%d0%be-%d1%82%d0%b0%d0%ba%d1%81%d0%b8%d1%82%d0%b5-%d0%b7%d0%b0-%d1%82%d1%80/", "text": "От началото на идната година Украйна понижава двойно таксите за транспортиране на природен газ. Според председателя на Националния енергиен регулатор Оксана Кривенко в резултат на приетото решение украинската газотранспортна система се превръща в икономически по-изгодната алтернатива на „Северен поток“ и на други обходни газопроводи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.21", "title": " Украйна понижава двойно таксите за транспортиране на природен газ"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d1%80%d1%8a%d1%81%d1%82-%d0%bd%d0%b0-%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d1%81%d0%ba%d0%b8%d1%82%d0%b5-%d0%b7%d0%b0%d0%b5/", "text": "Хората търсят повече финансиране от бизнеса Потребителските заеми на гражданите нараснаха с рекордните 16% за година и в края на ноември надминаха 9 млрд. лв., сочат данните на БНБ. Предоставените от банките кредити за домакинствата се увеличават с най-високите темпове от средата на 2009 г. насам. Само за година обемът на отпуснатите потребителски заеми нарасна с 1,264 млрд. лв. Основната причина за това е повишаването на доходите на хората. Голяма част от българите се чувстват по-уверени във финансовите си възможности и си позволяват да взимат повече заеми. Наред с това лихвите на банките се понижават, което прави изплащането на заемите по-лесно. Жилищните кредити също нарастват с много бързо. До края на ноември обемът на отпусканите ипотечни кредити е 10,415 млрд. лв., което представлява увеличение на годишна база с 10,2%. Сериозният ръст на заемите за граждани накара БНБ да предприеме мерки за охлаждане на пазара. През септември БНБ определи антицикличен капиталов буфер от 0,5%, който ще важи за отпусканите заеми от 1 октомври 2019 г. Така банките ще трябва да заделят повече резерви за всеки заем, като целта е да се увеличи тяхната устойчивост. Само преди седмица БНБ реши, че същият буфер ще се прилага и през първото тримесечие на 2020 г. При бъдещо покачване на лихвите или отслабване на икономическата активност ще се влоши способността на хората да обслужват кредитите си, което ще доведе до нарастване на лошите заеми, посочиха от БНБ в решението си. Затова от БНБ препоръчват трезорите да прилагат  консервативни кредитни стандарти. Растежът на жилищните кредити допринася за увеличение на цените на апартаментите, което допълнително стимулира търсенето на заеми за финансиране на покупката им, посочват от БНБ. В рамките на година общият обем на заемите за домакинствата е нараснал с близо 2 млрд. лв. Това е доста повече от увеличението на заемите за бизнеса – с 5,5%, или с 1,6 млрд. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.21", "title": " Рекорден ръст на потребителските заеми\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%ba%d0%b0%d1%82%d0%b0%d0%bb%d1%83%d0%bd%d0%b8%d1%8f-%d0%bd%d0%b0%d0%b9-%d0%bc%d0%b0%d0%bb%d0%ba%d0%be-50-%d0%b4%d1%83%d1%88%d0%b8-%d0%bf/", "text": "Най-малко 51 души пострадаха днес в испанската автономна област Каталуния по време на протестни акции срещу централното правителство на Испания, съобщи в Туитър регионалната служба за бърза помощ, цитирана от   По нейни данни поне 30 от ранените са служители на реда. Днес в цяла Каталуния има митинги и протестни акции заради изнесеното заседание в Барселона на министерския съвет на Испания начело с премиера Педро Санчес. Демонстрантите блокират уличното движение и издигат барикади. Периодично на регионалната полиция „Мосос д’eскуадра“ се налагаше да използва сила срещу протестиращите, които се опитаха да разкъсат полицейския кордон и хвърляха предмети по униформените служители. До момента са задържани 11 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Протести в Каталуния, най-малко 50 души пострадаха"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d0%b7%d0%b4%d1%80%d0%b0%d0%b2%d0%bd%d0%b8-%d0%b2%d0%bd%d0%be%d1%81%d0%ba%d0%b8-%d1%81%d0%b0%d0%bc%d0%be-%d0%b2-%d0%b1%d0%b0%d0%bd%d0%ba%d0%b0/", "text": "Трудови договори ще може да се декларират Плащането на здравни вноски от самоосигуряващите се граждани от 1 до 10 януари ще става само по банков път чрез търговските банки. В този период вноските няма да може да се плащат с дебитни и кредитни карти на ПОС терминали в офисите на НАП. Причината е, че от 1 до 10 януари в НАП ще се извършва годишно приключване за 2018 г. и превключване работата на информационните системи за 2019г. Подаването на Декларация образец 7, с която самоосигуряващите се избират осигурителен доход, от 1 до 10 януари ще може да става чрез сайта на НАП, както и на място в офисите на агенцията. От 1 до 10 януари хората и фирмите ще имат достъп до всички електронни услуги на НАП, с някои изключения. Няма да функционира електронната услуга за подаване на заявления за регистрация и дерегистрация по ДДС. Тези документи ще се подават на хартия в офиса на НАП по регистрация на фирмата. Няма да работи и електронната услуга за подаване на искане за издаване на документ. Годишните декларации за облагането на доходите ще се подават от 10 януари. Електронната услуга за подаване на уведомления за трудови договори ще бъде достъпна в периода от 1 до 10 януари, но резултатите от обработката на подадените данни ще бъдат изпращани от НАП след 10 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Плащаме здравни вноски само в банка\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d1%82%d0%bb%d0%be%d0%b6%d0%b8-%d0%b2%d0%be%d0%b5%d0%bd%d0%bd%d0%b0%d1%82%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b2-%d1%81%d0%b5%d0%b2/", "text": "Заради американското оттегляне от района, турската военна операция в Северна Сирия се отлага „за известно време“, но не и „безкрайно“. Това заяви турският президент Реджеб Тайип Ердоган Турският лидер обясни, че причината за решението за отлагане на операцията са предприетите американски конкретни действия, по-ранният му телефонен разговор с американския президент Доналд Тръмп, както и контактите между дипломатическите и ведомствата за сигурност на двете страни. Реджеб Ердоган поясни, че по редица въпроси, свързани със Сирия, вижданията им с Тръмп съвпадат. Той обаче добави, че Турция приема със задоволство, но и предпазливо ходовете на Съединетите щати в Сирия заради негативния опит от миналото. Турският президент коментира, че сега целта е възстановяване на отношенията със Съединените щати. Турският държавен глава допълни, че позицията на страната по отношение терористични атаки от Сирия е ясна и Анкара ще продължи действията си за елиминиране на кюрдските сили в Сирия и на „останките от „Ислямска държава“. По думите му Турция е длъжна да поеме ролята на миротворец в съседната арабска страна. Реджеб Ердоган отново подчерта, че Турция „не е хвърлила око“ на сирийски територии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Турция отложи военната операция в Северна Сирия"}
{"url": "https://trud.bg/%d0%b4%d0%b5%d0%bd%d0%be%d0%bd%d0%be%d1%89%d0%bd%d0%b8-%d1%81%d0%b0-%d0%b7%d0%b4%d1%80%d0%b0%d0%b2%d0%bd%d0%b8%d1%82%d0%b5-%d1%83%d1%81%d0%bb%d1%83%d0%b3%d0%b8-%d0%bf%d0%be-%d0%bf%d1%80%d0%b0%d0%b7/", "text": "Кардиолози: Не прекалявайте със солени туршии, алкохол и мазни храни Българинът може да разчита по празниците не само на 24-часова спешна медицинска помощ, но и на специализирани здравни услуги. Това посочиха пред “Труд” говорители на големи лечебни заведения в София, Пловдив, Бургас, Варна. Клиниките и отделенията на най-голямото спешно лечебно заведение – УМБАЛСМ “Н. И. Пирогов” в столицата са денонощно на разположение за спешни случаи от цялата област, а при необходимост – и от страната. За децата отделно работи Спешно детско приемно отделение, което се намира на партера на Специализирания детски хирургичен комплекс към болницата и приема пациенти от цялата страна. В кабинетите на “Пирогов” се извършват консултация, лечение и прием както по спешност, така и на болни с остри заболявания и травми; с обострени хронични заболявания; пострадали при аварии, бедствия и катастрофи; потърсили помощ сами; насочени от друго лечебно заведение или транспортирани от Център за спешна медицинска помощ. Телефонът за спешни случаи на лечебното заведение е 02/9154 213 (или тел. 112). Друго лечебно заведение в София, което остава на разположение по празниците, е Националната кардиологична болница. В Спешното й отделение е осигурен  непрекъснат 24-часов график 7 дни в седмицата, 365 дни в годината  за оказване на спешна помощ на хора с кардиологични, неврологични и съдови заболявания. При спешни случаи пациентите могат да потърсят помощ на тел. 02/9217 152 (или тел. 112). Не бива да претоварваме организма излишно с алкохол и прекомерни количества храна по празниците, съветват специалистите. “Не трябва да прекаляваме с алкохола, като препоръчителната норма е 1-2 чаши вино/концентрат на ден. Желателно е да се избягва и много мазната храна. Освен това трябва да се има предвид, че солените туршии също не са полезни за сърдечно-съдовата система”. Това обясни пред вестника проф. Борислав Георгиев, главен асистент в Национална кардиологична болница. По 19 екипа на Спешна помощ също ще бъдат на разположение в столицата за двата празника – Бъдни вечер и Коледа. Това съобщиха за “Труд” от пресцентъра на Спешна помощ по повод приготовленията за предстоящите почивни дни. “За съжаление и при нас има болни и служители в отпуск, но това няма да се отрази на работата ни”, обясниха от центъра. От там допълниха, че особено натоварено е по Нова година, когато към останалите инциденти се прибавят и нараняванията от пиратки, фойерверки и запалителни вещества. От Спешна помощ призоваха да не се викат линейки само за рутинни прегледи, тъй като това може е фатално за наистина спешни пациенти.   1550 пожарникари и спасители са в готовност Общо 1550 служители, пожарникари и спасители ще бъдат в готовност да окажат помощ във всеки един момент по време на празниците. МВР предприема всички необходими мерки за спокойното протичане на почивните дни, увери вчера зам.-министър Стефан Балабанов. Шефът на националната полиция Христо Терзийски обяви, че е създадена организация, при която максимално да се обезпечи движението на автомобилите по празниците, взети са и мерки за опазване на обществения ред. Зам.-началникът на “Криминална полиция” Димитър Кошов пък предупреди гражданите да не споделят пред непознати плановете си за почивка, тъй като по празниците се наблюдава увеличение на домовите кражби. Пожарникари са проверили 1846 ресторанта, хижи и други места, в които има резервации за празниците. Огнеборци са извършили оглед и в над 300 храма. Заради засиления трафик от вчера започна спиране на движението на товарни автомобили от 16 до 20 часа. “Екипи на пътна полиция ще бъдат разположени на изходите на големите градове, както и по основните трасета. Ще се контролира за алкохол, наркотици, скорост и неправоспособни водачи”, каза шефът на “Пътна полиция” Росен Рапчев.   Спешни центрове и бърза помощ бдят за здравето ни Спешни състояния са всички, които пряко застрашават живота на пациента Ако човек закъса със здравето по празниците, но не чак дотам, че да разчита на спешна реакция след позвъняване на телефон 112, спасението в Пловдив са спешните отделения и частната бърза помощ. Спешни сектори има и в някои от частните лечебници, но най-сигурният вариант са двете големи държавни болници – “Свети Георги” и “Пловдив”. Пред спешните им отделения обаче и без да е празник има непрекъсната навалица от здравнонеосигурени пациенти, които се опитват да получат медицинска помощ, без да плащат, под предлога, че случаят е неотложен. Спешните центрове на три варненски болници ще обслужват закъсалите със здравето по празниците. По традиция най-голям е напливът към центъра на МБАЛ “Св. Анна”, известна и като варненския “Пирогов”. В УМБАЛ “Св. Марина” работи и специализирано детско спешно отделение, а във Военноморска болница помощ могат да потърсят хора с отравяния или изгаряния, тъй като там са единствените в Североизточна България специализирани клиники по токсикология и термични травми. По Коледа и Нова година без прекъсване ще работи и денонощният стоматологичен кабинет на ул. “Ген Колев” 8.  Попитайте личния си лекар с кой дежурен кабинет има договор и към кого да се обърнете, ако отсъства, съветват от УМБАЛ в Бургас: -”Медицинският център на УМБАЛ Бургас – “Св. Николай Чудотворец” има сключен договор с 62-ма лични лекари от Бургас и региона. Ако вашият лекар е в този списък, можете да получите медицинска помощ в кабинета за неотложна помощ в почивните и празнични дни. Ако случаят е спешен, нуждаещите се от помощ могат да се обърнат към Спешното отделение на УМБАЛ Бургас. Спешни състояния са всички, които пряко застрашават живота на пациента. Всички отделения на УМБАЛ Бургас ще работят по график през празничните и почивните дни и ще приемат спешни пациенти, с изключение на отделенията по физиотерапия и ревматология.   Не слагайте пиротехника в бутилки Децата трябва да имат ограничен достъп до пиротехника, трябва и внимателно да се чете начина й на използване. Това предупреди вчера инспектор Валентин Венков от „контрол на общоопасните средства”. Той съобщи, че е засилен контролът на местата, където се продават и на които ще се използват пиратки и фойерверки. Венков предупреди и, че е опасно да се палят такива изделия в метални или стъклени кутии, кофи и бутилки. За миналата година по време на коледните и новогодишните празници са извършени 5600 проверки, при които са отчетени 30 нарушения. От тях 26 са за неправомерна търговия, а 4 – за неправомерна употреба. За 2017 г. има 16 инцидента без жертви, но с ранени.   Сняг по Коледа ще има Сняг по Коледа ще има, въпреки че валежите няма да бъдат обилни и едва ли ще се образува дебела покривка. Това показва последната прогноза за времето през почивните дни, обясни пред “Труд” синоптикът Петър Янков. “Сравнително топло време ни очаква в началото на празниците (през уикенда – бел. ред.). На 24 декември обаче ще завали дъжд, главно в централните и южните райони на страната. През нощта на Бъдни вечер, когато настъпва същинската Коледа, дъждът ще премине в сняг. Валежите се очаква да бъдат краткотрайни и да не се образува дебела покривка”, коментира метеорологът. По думите му температурите на 24 декември ще бъдат между 3-7 градуса, докато на следващия ден се очаква те да паднат до около нулата. “На 26 декември се очертава да бъде слънчево и до 29, когато отново ни предстоят почивни дни, очакваме слабо затопляне”, каза още Петър Янков.", "date": "2018.12.21", "title": " Денонощни са здравните услуги по празниците\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%81%d1%8a%d0%b3%d1%80/", "text": "Кметът на Благоевград д-р Атанас Камбитов отправи поздравителен адрес на съгражданите си по случай Рождество Христово. Скъпи съграждани, На най-светлия християнски празник – Рождество Христово, нека си пожелаем здраве!  Коледа е време, в което всеки от нас дарява – дава обич, дава надежда. Празник на мира, на вярата, на светлината! Нека има топлина в домовете, щастие, благоденствие и късмет! Нека следваме звездата, която озарява пътя!  Пожелавам хармония и сбъднати мечти!  Весели празници! Д-р Атанас Камбитов  Кмет на община Благоевград АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Кметът Атанас Камбитов поздрави съгражданите си по случай Рождество Христово"}
{"url": "https://trud.bg/%d0%b1%d0%b4%d0%b6-%d1%81-%d0%bd%d0%be%d0%bc%d0%b8%d0%bd%d0%b0%d1%86%d0%b8%d1%8f-%d0%b7%d0%b0-%d0%b3%d0%be%d0%b4%d0%b8%d1%88%d0%bd%d0%b8%d1%82%d0%b5-hr-%d0%bd%d0%b0%d0%b3%d1%80%d0%b0%d0%b4%d0%b8/", "text": "„БДЖ – Пътнически превози” ЕООД е сред финалистите в годишните HR награди на Българската асоциация за управление на хора (БАУХ) и ще се съревновава в категория: „Най-добър проект за интегриране на образованието в бизнеса”, съобщиха от железниците. Избраната номинация на националния железопътен превозвач е за проекта „Заедно напред”. Този проект има за цел чрез реализирани партньорства с професионалните гимназии и висшите учебни заведения да се насърчи професионалното обучение според нуждите на бизнеса в област с потенциал за промяна и развитие, каквато е железопътният транспорт. През 2017 г. дружеството реализира предварително проучване на възможностите за учене чрез работа в сферата на железопътния транспорт. Като работодател, за компанията това е възможност да привлече млади хора и да насърчи придобиването на квалификации по застрашени професии, които обаче са с ключово значение за дейността на единствения железопътен оператор за превоз на пътници на територията на страната. Във връзка с реализирането на проекта „Заедно напред” „БДЖ – Пътнически превози” ЕООД беше домакин на кръгла маса на тема: „Обучение на млади кадри и интегриране на образованието в бизнеса – дуално обучение в БДЖ”. На срещата присъстваха представители на ВТУ „Тодор Каблешков”, УНСС, Техническия университет в гр. София, и професионалните гимназии по транспорт в София, Горна Оряховица, Пловдив, както и партньорите в дуална форма на обучение от професионалната гимназия по механизация на селското стопанство в гр. Мездра. На събитието бяха обсъдени перспективите за развитие на дуални паралелки в сферата на железопътния транспорт и възможностите за разширяване на проекта за взаимно сътрудничество между „БДЖ – Пътнически превози” ЕООД и професионалните гимназии по железопътен транспорт, държавният План-прием 2019/2020 г., както и възможностите за взаимно партньорство и перспективи за обучение и подготовка на кадри. По време на кръглата маса беше дискутирано съвместното сътрудничество между потенциалния работодател в лицето на националния железопътен превозвач, професионалните гимназии и висшите учебни заведения. Идеята е да бъде изграден добре работещ механизъм, който да предоставя на обучаващите се кадри още от гимназиално ниво възможност за професионална реализация и продължаващо обучение във висше учебно заведение. В тази връзка беше представена и „Стипендиантска програма” на „БДЖ – Пътнически превози” ЕООД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " БДЖ с номинация за годишните HR награди"}
{"url": "https://trud.bg/%d1%85%d1%80%d0%b8%d1%81%d1%82%d0%b8%d1%8f%d0%bd-%d1%82%d0%be%d1%82%d0%b5%d0%b2-%d0%be%d1%82%d0%bd%d0%be%d0%b2%d0%be-%d1%81%d0%bf%d0%be%d1%80%d1%82%d0%b8%d1%81%d1%82-%d0%bd%d0%b0-%d0%b3%d0%be%d0%b4/", "text": "Световният и европейски шампион по муай тай Християн Тотев е спортист №1 на Шумен за 2018-та година. Състезателят на СК „Шуменска крепост“ получи отличието от кмета на община Шумен Любомир Христов на специална церемония в зала „Арена Шумен“. Призът за треньор на годината грабна Галин Методиев от „Шуменска крепост“, а отбор на годината стана мажоретният състав на СКХГ „Ритмик“. Кметът Любомир Христов поздрави спортистите и им благодари, че с успехите си представят достойно Шумен и България по света. Той посочи, че общинската администрация ще продължи да подкрепя клубовете в града и ще обновява спортните бази, за да имат състезателите по-добри условия за подготовка. Кметът им пожела здраве и още по-големи успехи през 2019 година. В класацията сред десетте най-добри спортисти за 2018 г. се наредиха: Полина Галинова – кик бокс, Цветан Урумов – карате, Пламен Борисов – муай тай, Димитър Димитров – карате, Калоян Колев – ММА, Вичко Николов – фехтовка, Виктор Иванов – ММА, Трифон Илиев – лека атлетика, Аспарух Атанасов – конен спорт. 50 деца бяха отличени като млади спортни таланти и получиха специални награди за успехите си през годината. Бяха връчени и три специални награди: за ветеран спортист – на Каролина Николова (лека атлетика), за принос в спорта за хора с увреждания – на Николай Василев от клуб „Светлина“. За висок спортен дух бе отличен Огнян Ганчев, който спечели няколко титли от европейското първенство по плуване за трансплантирани спортисти. Церемонията по награждаването на най-добрите спортисти уважиха и зам.-кметовете Найден Косев, Татяна Костова и Светлана Маркова, председателят на Общинския съвет проф. Борислав Беджев, ректорът на Шуменския университет проф. Георги Колев и председателят на спортната комисия в община Шумен Васил Христов, които също връчиха отличия на изявени състезатели от шуменските клубове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Християн Тотев отново спортист на годината"}
{"url": "https://trud.bg/%d0%b4%d0%be%d0%ba%d0%bb%d0%b0%d0%b4%d1%8a%d1%82-%d0%b7%d0%b0-%d0%b8%d0%b7%d0%b1%d0%be%d1%80-%d0%bd%d0%b0-%d0%bd%d0%be%d0%b2-%d0%bc%d0%bd%d0%be%d0%b3%d0%be%d1%86%d0%b5%d0%bb%d0%b5%d0%b2%d0%b8-%d0%b8/", "text": "Министърът на отбраната Красимир Каракачанов и министърът на икономиката Емил Караниколов внесоха в Министерския съвет доклад за резултатите от работата на междуведомствената експертна комисия и политико-военната група за избор на нов многоцелеви изтребител за Военновъздушните сили на Република България. Това съобщиха от пресслужбата на МО. Докладът съдържа обобщение на оценките и анализите на  -участници в процедурата. На тази база се предлага конкретен вариант за решение на Министерския съвет и Народното събрание, с който да бъде продължена и окончателно финализирана процедурата за   на нов многоцелеви изтребител съгласно технико-тактическите данни на предложените самолети, ценовите предложения и геостратегическите интереси на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.21", "title": " Докладът за избор на нов многоцелеви изтребител е внесен в Министерския съвет"}
