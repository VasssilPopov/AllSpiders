{"url": "https://trud.bg/%d0%bc%d0%b5%d1%81%d1%82%d1%8f%d1%82-%d1%88%d0%b5%d1%84%d0%b0-%d0%bd%d0%b0-%d0%b2%d0%b8%d0%ba-%d1%88%d1%83%d0%bc%d0%b5%d0%bd-%d0%b2-%d0%bf%d0%b5%d1%80%d0%bd%d0%b8%d0%ba/", "text": "Илиян Илиев, управител на ВиК-Шумен може да бъде освободен от поста на предстоящото общо събрание на дружеството на 4 декември, за да спасява положението с водната криза в Перник. С него са водени разговори да поеме водоснабдителното дружество в миньорски град, потвърди за „Труд“ говорителят на дружеството Камен Андонов. Илиев оглави шуменското ВиК през пролетта, той не е местен човек, ръководил е ВиК-Ловеч. Към момента и в Шумен има проблеми с финансовото състояние на ВиК. По процедура, ако се стигне до освобождаване, ще се назначи временно изпълняващ длъжността управител до конкурс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Местят шефа на ВиК-Шумен в Перник"}
{"url": "https://trud.bg/%d1%85%d0%b0%d1%80%d1%87%d0%b5%d0%bd%d0%b5%d1%82%d0%be-%d0%bd%d0%b0-%d0%bf%d0%b0%d1%80%d0%b8-%d0%bf%d0%be%d0%bc%d0%b0%d0%b3%d0%b0-%d0%bd%d0%b0-%d1%80%d1%8a%d1%81%d1%82%d0%b0-%d0%bd%d0%b0-%d0%b8%d0%ba/", "text": "Хората спестяват повече Частното потребление ще продължи да има положителен принос за растежа на Брутния вътрешен продукт (БВП) на страната. За това ще допринасят запазването както на положителните тенденции на пазара на труда, така и на ниските лихви, които стимулират търсенето на потребителски кредити. Това пише в периодичното издание на БНБ “Икономически преглед”. През второто тримесечие на 2019 г. показателите, измерващи състоянието на пазара на труда, продължиха да се подобряват. Въпреки това частното потребление нарасна слабо, докато в същото време растежът на депозитите се ускори. Това може да се обясни с увеличилата се несигурност на домакинствата и с понижаването на потребителското доверие през периода, посочват от БНБ. Според данни на НСИ делът на спестяванията от доходите на домакинствата продължи да се повишава през второто тримесечие. Делът на домакинствата, които имат намерение да увеличат спестяванията си през следващите 12 месеца, също остава висок, посочват от БНБ.", "date": "2019.11.24", "title": " Харченето на пари помага на ръста на икономиката"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%bf%d0%b0%d1%80%d0%b8%d0%b6-%d0%b8-%d0%b1%d1%80%d1%8e%d0%ba%d1%81%d0%b5%d0%bb-%d1%81%d1%80%d0%b5%d1%89%d1%83-%d0%bd%d0%b0%d1%81%d0%b8%d0%bb/", "text": "Десетки хиляди излязоха по улиците на Париж и Брюксел в демонстрация срещу насилието над жени. Участниците в шествието носеха лилаво – цветът на движението в защита на правата на жените. Демонстрацията е насочена срещу домашното насилие. Според организаторите на протеста, повече от 130 жени са били убити от настоящия или бившия си партньор от началото на годината във Франция. В белгийската столица демонстрантите настояват властите да обърнат повече внимание на превенцията и помощта за жертвите на различните прояви на насилие, но и на извършителите на посегателствата, пише БГНЕС. В началото на марша протестиращите прочетоха списък с имената на жените, които са станали жертва на убийство в Белгия тази година. По пътя на марша бяха разположени десетки червени обувки, всеки чифт символизиращ убита жена. Шествия на солидарност имаше и в редица други градове по света в навечерието на утрешния международен ден за борба с насилието над жени.         АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Протести в Париж и Брюксел срещу насилието над жени"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-529/", "text": "Законът за движение по пътищата прераства в кодекс Предложението е на юристи и се подкрепя от Института за пътна безопасност. Включват в него и подзаконовите норми.         Пенсионните фондове носят до 8% доходност Най-слабият постигнат резултат е осем пъти по-печеливш от депозитите. Доброволното осигуряване е добра инвестиция.           „Зелени“ и „десни“ ползват Витоша за касичка Общинските съветници на „Демократична България“ саботират съживяването на планината като туристически рай за София.         Добрият цар и лошите боляри Липсата на реформи води до проблеми в управлението – ТВ Панорама с Иван Гарелов.           Стратегиите за развитие девалвираха до планове на килограм Докато се оправдаваме с „така казаха от Брюксел“ – темата за децентрализацията у нас няма да е актуална, казва Даниел Панов, кмет на Велико Търново и председател на НСОРБ, в интервю за „Труд“.           Малцина прокопсаха след 1989 г. Историята правят не народите или избирателите, а елитите. Почти нищо българско няма в този „български преход“ към демокрация – анализ на д-р Илия Илиев.           Посланикът на доброто Силует на Иван Станчов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Вижте акцентите в броя на вестник „Труд“ в понеделник, 25 ноември 2019"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b2-%d1%82%d0%be%d0%bf-7-%d0%bf%d0%be-%d0%bc%d0%b0%d0%bb%d0%ba%d0%b8-%d1%81%d0%be%d1%86%d0%b8%d0%b0%d0%bb%d0%bd%d0%b8-%d1%80%d0%b0%d0%b7/", "text": "Франция оглавява класацията България се нарежда сред седемте страни от ЕС с най-малки социални разходи. Общо за ЕС разходите за социална защита възлизат на 27,9% от БВП, сочат данните на Евростат. У нас тези разходи са само 17% от БВП. Като тук влизат както парите за пенсии, така и помощите за отглеждане на деца и обезщетенията за безработица и за болест. Двата основни източника на финансиране на социалната закрила в ЕС са социалните вноски, представляващи 55% от общите постъпления, и трансфери от държавния бюджет, които се формират от данъци и осигуряват 40% от социалните разходи. На първо място по социални разходи е Франция, където те са 34% от БВП. Челната тройка се допълва от Дания (32%) и Финландия (31%). Следват Германия (близо 30%), Австрия, Холандия, Италия, Белгия и Швеция (всичките по 29%). На другия край на класацията са страните от ЕС, в които разходите за социална защита са под 20% от БВП. Най-малко са тези разходи в Румъния (14%), Латвия, Ирландия и Литва (всички по 15%), Естония и Малта (по 16%). България е веднага след тях със 17%. Оказва се, че разходите за пенсии и социално подпомагане трябва да нараснат с няколко милиарда, за да достигнат средното ниво в ЕС като дял от БВП. Разходите за социална защита на човек от населението (като се премахнат различните равнища на цените), са най-високи в Люксембург, Дания и Германия. А най-ниски са в България, Румъния и Латвия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " България е в топ 7 по малки социални разходи\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%b2-%d0%b8%d1%80%d0%b0%d0%ba-%d0%b2%d0%b7%d0%b5%d1%85%d0%b0-%d0%bd%d0%be%d0%b2%d0%b8-%d0%b6%d0%b5%d1%80%d1%82%d0%b2%d0%b8/", "text": "Нови жертви дадоха демонстрантите в Ирак, които втори месец се опитват да свалят управляващите партии, информира  На няколко места в южната част на страната силите за сигурност стреляха на месо, но не успяха да разпръснат протестиращите. Ключови обекти на нефтодобивната инфраструктура остават блокирани. По данни на иракската комисия за човешки права трима души са били застреляни, а други 50 са били ранени в сблъсъците край Ум Каср – пристанището на Персийски залив е от жизнено значение за вноса на храни в Ирак. В последните дни протестиращите го блокираха неколкократно, а полицията го отваряше след ожесточени сблъсъци. Смъртоносни сблъсъци е имало днес и в град Насирия- на 300 км южно от столицата Багдад, като и там са загинали най-малко трима души, а десетки други са пострадали. Петролните находища в района остават недостъпни. Протестиращи блокират административни сгради и мостовете над река Ефрат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Протестите в Ирак взеха нови жертви"}
{"url": "https://trud.bg/%d0%bf%d0%b8%d1%8f%d0%bd-%d0%bb%d0%b5%d0%b3%d0%bd%d0%b0-%d0%bd%d0%b0-%d1%81%d0%b5%d0%bb%d1%81%d0%ba%d0%b0-%d1%83%d0%bb%d0%b8%d1%86%d0%b0-%d1%84%d0%b8%d0%b0%d1%82-%d0%b3%d0%be-%d0%bf/", "text": "Пиян 64-годишен мъж легна и заспа на шосето край комплекса “Млечен дом” в смолянското село Смилян. Там обаче бил прегазен от минаваща лека кола “Фиат”, която се е разминавала с друга и с фаровете шофьорите им взаимно се се заслепявали. Случаят е станал късно вечерта в събота срещу неделя и вината е изцяло на пияния, казаха от полицията. Пострадалият Евгени Доганджиев е закаран с линейка в областната болница на Смолян. Той е в кома с тежки травми по главата, ребрата и крайниците. Лекарите се борят да спасят живота му. 62-годишният шофьор на “Фиат”-а Сергей Въргулев е тестван за алкохол и пробата е отрицателна, съобщиха от МВР.", "date": "2019.11.24", "title": " Пиян легна на селска улица, „Фиат” го прегази"}
{"url": "https://trud.bg/%d1%87%d0%b5%d1%80%d0%bd%d1%8f%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%bd%d0%b8%d1%82%d0%b5-%d0%bf%d1%8a%d1%82%d0%b8%d1%89%d0%b0-%d1%83-%d0%bd%d0%b0%d1%81/", "text": "Магистралите и първокласните пътища у нас са най-опасни – по тях ставали най-много катастрофи. Това съобщиха днес по една телевизия, като се позоваха на Държавната агенция за безопасност на движението по пътищата и КАТ. Цитирани бяха данни за четири направления на трафика в страната, включващи и магистралите “Тракия” и “Хемус” (виж таблицата). Но от тази статистиката излезе точно обратното – че в тези четири основни коридори до 20 ноември т. г. са станали около 1300 от всички близо 6000 тежки катастрофи за страната с по-малко от 100 загинали при общо 557 жертви от началото на годината. От посочените магистрали само “Тракия” е от София до Бургас, а в понятието “Хемус” вероятно се включва и участъкът от Боаза до Белокопитово, където се намират черните отсечки при Микре, при Севлиево и т. н. Посочено е също направлението от Видин до ГКПП-Кулата, където имаме най-малко два кървави участъка – Кресненското дефиле и пътя Мездра-Ботевград, както и направлението Русе-Маказа, включващо кошмарната отсечка Русе-Бяла. През 2018 г. по магистралните участъци в България, включително “Марица” и “Струма”, са станали 268 катастрофи (10,79% от всички през годината) с 58 загинали (14,61%) и 445 ранени (12,28%). Почти същите са данните и за 2017 г. В цял свят по магистралите стават катастрофи, но засега по-безопасни пътища от тях няма измислени. Същото се отнася и до българските магистрали и чиновници и катаджии трябва да си го припомнят, преди да обобщават данни за обстановката по пътищата. А тя е кошмарна – и за 2019 г. България е на път да остане на първо или второ място в Европа по брой на загиналите при катастрофи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Чернят магистралните пътища у нас"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%bd%d0%b8%d1%82%d0%b5-%d1%84%d0%be%d0%bd%d0%b4%d0%be%d0%b2%d0%b5-%d0%bd%d0%be%d1%81%d1%8f%d1%82-%d0%b4%d0%be-8-%d0%b4%d0%be%d1%85%d0%be%d0%b4%d0%bd%d0%be/", "text": "Доброволното осигуряване е добра инвестиция За 5 г. осигуряват до 25% Доходност до 8,2% носят частните универсални пенсионни фондове, в които се осигуряват задължително всички работещи, показват изчисления на вестник “Труд” на база данните на Комисията за финансов надзор. Годишната доходност на различните универсални пенсионни фондове (УПФ) варира между 1,99% и 8,28% към 22 ноемв­ри. Но дори и най-ниската постигната доходност е над 8 пъти по-висока от лихвите по левовите едногодишни банкови депозити на граждани, които според данните на БНБ са около 0,23%. Най-добре представилият се УПФ има 36 пъти по-висока доходност от лихвите по влоговете. Оказва се, че през последните 12 месеца парите на осигурените в УПФ са нараснали с доста бързи темпове. Представянето на пенсионните фондове зависи от състоянието на международните капиталови пазари тъй като различните фондове инвестират в акции между 19% и 50% от натрупаните в тях средства. Тези пари са вложени в акции от най-големите компании в света. Най-голям дял от средствата на съществуващите в страната УПФ са вложени в държавни ценни книжа (ДЦК) – между 16% и 71% от управляваните от различните фондове средства. Но заради отрицателните лихви на Европейската централна банка доходността на тези ДЦК е минимална. Заради спада на основните индекси на повечето фондови борси по света през 2018 г. почти всички УПФ-та имат отрицателна доходност, която достигна до -6,39%. А само един имаше положителна доходност от 0,07%. Сега обаче ситуацията коренно се е променила и резултатите им са отлични. За дълъг период от време, например за 5 години, доходността на различните УПФ-та е между 10% и 25%. При доброволните пенсионни фондове (ДПФ), в които хората по желание се осигуряват за трета пенсия, доходността варира в по-широки граници. Причината за това е, че по принцип парите в тях се инвестират малко по-рисково. Доходността за година на опериращите в страната ДПФ е от 1,2% до 8,67%. През миналата година повечето ДПФ също бяха с отрицателна доходност. Но за период от 5 г. постигат доходност между 12% и 29%. Оказва се, че доброволното спестяване на пари за трета пенсия е много добра инвестиция, особено на фона на ниските лихви по банковите депозити.   Нулева лихва по държавните пари за старини Хазната покрива недостига Парите от Сребърния фонд, чрез който трябва да се подпомогне изплащането на държавните пенсии след време, стоят при нулева доходност в БНБ. Това става ясно от писмен отговор на министъра на финансите Владислав Горанов на въпрос на депутата от БСП Лало Кирилов. В Сребърния фонд към края на октомври има 3,12 млрд. лв. Те стоят на депозит в БНБ при отрицателна лихва. Но за да не се топят тези средства, отрицателната лихва се покрива от държавния бюджет, така че да се гарантира нулева доходност на натрупаните пари за старини. Дългосрочната инвестиционна политика на Сребърния фонд предвижда запазване на прилагания досега консервативен подход. Инвестиционната политика на фонда до 2022 г. е приета с решение на Министерски съвет. Настоящите пазарни условия не позволяват реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на фонда ще продължи да бъде под формата на депозит в БНБ, посочва в отговора си Горанов. През 2018 г. в Сребърния фонд са влезли 106 млн. лв., от които 103 млн. лв. са от концесии. Във фонда освен парите от концесии трябва да влизат средствата от приватизация, 25% от излишъка в държавната хазна, както и от някои други източници. През последните години пари във фонда от бюджета не са прехвърляни, тъй като държавната хазна няма излишък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Пенсионните фондове носят до 8% доходност\t"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8-%d0%b8-%d0%b4%d0%b5%d1%81%d0%bd%d0%b8-%d0%bf%d0%be%d0%bb%d0%b7%d0%b2%d0%b0%d1%82-%d0%b2%d0%b8%d1%82%d0%be%d1%88%d0%b0-%d0%b7/", "text": "Обединението има полза от запазване на разрухата в Природния парк Пробутват като експерт проваления „еколог“ Тома Белев Повече от десетилетие Витоша е превърната в касичка от „зелените“. Те усвояват милиони за проекти уж за опазване на биоразнообразието в планината, опитвайки се да я превърнат в резерват. Затова продължават да се противопоставят срещу всеки опит за съживяване на планината като туристически рай за София. Сега към тях се включват и „десните“. Формациите „Да, България, „Зелено движение“ и ДСБ, които са в коалицията „Демократична България“ не искат преобразяване на планината, с ремонтирани хотели, хижи, лифтове, писти, пътеки, заслони, защото това ще покаже несъстоятелността тезите им. Защото ще проличи много ясно как в продължение на години умишлено са блокирали развитието на Природния парк, като лицемерно са проявявали загриженост. Лицемерието им продължи и по време на предизборната кампания, когато кандидатът за кмет на „Демократична България“ Борислав Игнатов каза, че щял „върне планината на хората“. Но голяма част от мерките, които Игнатов предложи, са записани в новия План за управление на Витоша, който трябваше да влезе в сила през 2015 година.  А той още не е действащ именно заради безсмислените протести на „зелените“, които са част от „Демократична България“. След местния вот новите общински съветници от ДБ показаха, че не желаят възраждането на Витоша. От тяхна позиция в СОС се разбра, че „зелените“ и „десните“ нямат никакво намерение да работят за съживяването на Парка. Така че линията на поведение на „Демократична България“ е ясна – уж „за“ подобряване на достъпа до Витоша и нейното развитие, но реално против всяка промяна, която може да доведе до това. „Експертът“ Като основен „експерт“ за Витоша „Демократична България“ представя лесовъда Тома Белев, въпреки провала му като директор на Природния парк.  За 13 години Белев докарва планината до невиждана разруха.  По негово време е приет и безумният План за управление на парка, който действа и до днес. В него умишлено са вкарани тежки забрани, които не позволяват никакво развитие. Белев е назначен на поста през 1999 г. при правителството на Иван Костов с протекциите на синята депутатка Свободка Стефанова. През 2009 г., поради „преразход на средства за гориво“, Белев е уволнен. Впоследствие, със застъпничеството лично на тогавашния премиер Сергей Станишев, е възстановен на работа. През 2012 г. се провежда конкурс за нов директор, а Тома Белев остава трети. При неговото дългогодишно управление на Витоша нищо не се случва. Единствено се усвояват пари уж за запазване на биоразнообразието.  Един от фрапантните случай е поръчката за мушмуловидната скоруша и пеперудата червен аполон, която е на стойност 1 900 000 лева .  Отделяни са и хиляди левове за броене и разселване на лалугери,  като по никакъв начин не е доказан ефектът от тези действия. Тоест паркът се използва от Белев и приближените му „еколози“ единствено за усвояване на пари чрез дейности с изключително съмнителен ефект. Това е причината, поради която сега „зелените“ и „десните“ искат да си остане съществуващото положение – Витоша отново да стане касичка за проектите, от които „еколозите“ печелят. Унищожение Белев е отговорен и за унищожаването на огромна част от смърчовите гори, заради чието опазване през 1934 година е създаден паркът. След ветровала през 2001 година в „Бистришко бранище“ са повалени 600 декара смърчова гора.  Отказът на Тома Белев и компания да се изнесат падналите дървета, въпреки предупрежденията на учените от БАН, води до разпространение на корояд на 12 000 декара, в резултат на което сега са унищожени почти всички смърчови гори на Витоша. Заради неговото управление цялата инфраструктура в планината – пътища, пътеки, хижи, чайни, заслони, хотели, лифтове, е съсипана и продължава да се руши. Сега от „Демократична България“ имат нахалството да пробутват виновника за сегашното състояние на Витоша като „експерт“ в ролята му на общински съветник. Факт, доказващ, че общинарите от обединението ще продължат да саботират всякакво съживяване на планината. Политика Политиката на „Демократична България“ е да запазят статуквото на Витоша, вместо тя да се превърне в модерно място за туризъм. Защото единствено формациите от обединението имат полза от сегашното състояние на планината. Докато Природният парк е ограничен за хората, „Да, България“, ДСБ и „Зелено движение“ ще могат да обвиняват някой друг за ситуацията. Също да обещават пред избирателите как работят усилено за промяна, а реално да са против такава. А през това време да припечелват от многомилионните проекти, които реализират в недостъпната планина.", "date": "2019.11.24", "title": " „Зелени“ и „десни“ ползват Витоша за касичка\t"}
{"url": "https://trud.bg/%d0%b2%d0%bd%d0%b5%d1%81%d0%be%d1%85%d0%b0-736-%d1%85%d0%b8%d0%bb-%d1%82%d0%be%d0%bd%d0%b0-%d0%b1%d0%be%d0%ba%d0%bb%d1%83%d0%ba-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0/", "text": "Общото количество на битови, индустриални и технологични отпадъци, които са внесени в страната от 1 август 2014 г. до 28 август 2019 г. е 736 319 тона. Това става ясно от писмен отговор на министъра на финансите Владислав Горанов на въпрос на депутати от БСП. Не е ясно обаче каква част от тези отпадъци стават за горене. Като специално е посочено, че редуцирано гориво (RGF) може да се получи от всякакви отпадъци с горивни компоненти. За период от 5 г. в страната са внесени и 2,9 тона болнични отпадъци и отпадъци от фармацевтични производства.", "date": "2019.11.24", "title": " Внесоха 736 хил. тона боклук в страната"}
{"url": "https://trud.bg/%d1%81%d0%b0%d1%89-%d1%81%d0%bf%d1%8a%d0%b2%d0%b0%d1%82-%d1%81%d0%b5%d0%b2%d0%b5%d1%80%d0%b5%d0%bd-%d0%bf%d0%be%d1%82%d0%be%d0%ba-2-%d0%bf%d1%80%d0%b5%d0%b7-%d0%b2%d0%be%d0%b5%d0%bd/", "text": "Санкции срещу руския газопровод “Северен поток 2” са включени в законопроекта за военен бюджет на САЩ за 2020 г., предаде сайтът Defence News, цитирайки шефа на сенатската комисия по външни работи Джим Риш. Според изданието това може да се окаже начина за блокиране на проекта за газови доставки до Германия по дъното на Балтийско море. Санкции срещу западни участници в проекта ще струват скъпо на строителните компании и те ще бъдат принудени да спрат работа по газопровода. А това пък ще принуди Русия да търси алтернативни начини за реализация на тръбата, обяснява Риш. Очаква се наказателните мерки да засегнат както работещите по “Северен поток 2” фирми, така и тези, включени в изграждането на “Турски поток” по дъното на Черно море, който трябва да преминава и през България. Defence News уточнява, че все още не е постигнато крайно споразумение по военния бюджет на САЩ, предвиждащ санкциите. Вашингтон е сред най-големите противници на “Северен поток 2”, който пречи на опитите на САЩ да наложат своите доставки на втечнен газ на европейския пазар.", "date": "2019.11.24", "title": " САЩ спъват „Северен поток 2” през военния бюджет"}
{"url": "https://trud.bg/%d0%b4%d0%b2%d0%b5-%d0%b7%d0%b0%d0%b1%d0%b0%d0%b2%d0%b0%d1%87%d0%bd%d0%b8%d1%86%d0%b8-%d0%b8-%d1%82%d1%80%d0%b8-%d0%b6%d0%b8%d0%bb%d0%b8%d1%89%d0%bd%d0%b8-%d0%b1%d0%bb%d0%be%d0%ba%d0%b0-%d0%be%d1%81/", "text": "Три блока и две детски градини в Сливен са без парно отопление заради незаконно поставени гаражи, съобщиха от „Топлофикация – Сливен”. В средата на миналата седмица авария прекъсна снабдяването с парно. От дружеството успяха да отстранят повредата до края на седмицата и в петък, 22 ноември, радиаторите в града отново започнаха да топлят. Това не можа да се случи единствено в блок 2, блок 6, блок 7 и детските градини „Еделвайс” и „Дружба”. Там ремонтните работи са били възпрепятствани от собственици, които поставили незаконните си гаражи върху трасето на самия топлопровод.  Това е довело до удължаване на срока за извършване на ремонта. От дружеството са потърсили съдействието на самите граждани, както и на институциите, за да могат да си свършат работата. Топлоподаването на посочените адреси ще бъде възстановено след отстраняване на затрудненията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Две забавачници и три жилищни блока останаха без парно заради незаконни гаражи"}
{"url": "https://trud.bg/%d0%bd%d0%b0%d0%b4-800-%d1%85%d0%b8%d0%bb%d1%8f%d0%b4%d0%b8-%d1%80%d1%83%d0%bc%d1%8a%d0%bd%d1%86%d0%b8-%d1%81%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bb%d0%b8-%d0%b2-%d1%87%d1%83%d0%b6/", "text": "Над 800 хиляди румънци от диаспората се гласували до 18:00 часа източно европейско време във втория тур на президентските избори, предава румънската държавна агенция Agerpres, като се позовава на данни от Централното избирателно бюро (ЦИБ). Други 17 503 румънци вече са гласували по пощата, според Централното избирателно бюро (ЦИБ). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Над 800 хиляди румънци са гласували в чужбина на втория тур на президентските избори"}
{"url": "https://trud.bg/%d1%81%d0%b0%d0%bc%d0%be-%d0%b6%d0%b5%d0%bd%d0%b8-%d0%be%d1%81%d1%82%d0%b0%d0%bd%d0%b0%d1%85%d0%b0-%d0%b2-%d0%bc%d0%b0%d1%81%d0%ba%d0%b8%d1%80%d0%b0%d0%bd%d0%b8%d1%8f%d1%82-%d0%bf%d0%b5%d0%b2/", "text": "Ненчо Балабанов се криеше зад Кукера Розата, Пчелата, Принцесата, Пилето и Гарванът ще се борят за победа в мистериозното предаване  Жените най-добре се справиха с предизвикателството да прикрият своята самоличност в забавното предаване “Маскираният певец” по Нова телевизия. По време на последния концерт на живо отпадна Кукерът, зад чиято самоличност се криеше известният актьор и телевизионен водещ Ненчо Балабанов. Така само дами, скрити зад маските на Розата, Пчелата, Принцесата, Пилето и Гарванът, продължават да се борят за победата в развлекателната поредица. Един епизод остава преди големия финал на шоуто, в което популярни личности, маскирани по интересен и екстравагантен начин, изпълняват на живо избрани от тях парчета, а публиката има за цел да отгатне тяхната самоличност. На 7 декември ще разберем кой най-умело е успял да скрие самоличността си и да остане до самия край на първия сезон на шоуто. Въпреки че предаването е ново за страната ни и правилата му може първоначално да са се сторили “неясни” на зрителите, то бързо се наложи сред най-коментираните телевизионни продукти през есента. Феновете на “Маскираният певец” в социалните мрежи са изключително активни в изразяването на мненията си за представленията на участниците, както и с предположения кой би могъл да се крие зад екстравагантните костюми. Един от най-забавните образи в шоуто беше този на Кукера, зад който официално беше потвърдено, че се крие Ненчо Балабанов. Доста преди неговото разкриване, повечето от почитателите на формата го бяха разпознали, но въпреки това го подкрепяха да продължава напред, тръгвайки си като най-добре представилия се мъж. По повод самоличността на останалите участници в “Маскираният певец” има хиляди коментари в интернет. Най-често се спекулира, че зад маската на Принцесата се крие фолк дивата Алисия, под костюма на Пилето се намира поп певицата Дивна, а Пчеличката е тийн идолът Тита.", "date": "2019.11.24", "title": " Само жени останаха в „Маскираният певец”"}
{"url": "https://trud.bg/25-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb%d0%b8-%d0%be%d0%bf%d0%b0%d0%b7%d0%b8%d1%85%d0%b0-%d1%80%d0%b5%d0%ba%d0%be%d0%bb%d1%82%d0%b0/", "text": "Фирма „Общинска охрана и СОТ” в Сливен опази реколтата на дребните стопани в 36 малки населени места в община Сливен, съобщиха от дружеството. 25 охранители, снабдени с необходимото снаряжение, са осъществявали  денонощен обход на земеделските имоти по график, с автомобили. Работата им е била насочена срещу посегателства върху градините и нивите на хората. Едновременно на това те са оказвали съдействие на полицията при предотвратяването и установяването на различни закононарушения, съобщиха от общината в Сливен. Проектът за общинска охрана на земеделските имоти и имущество на дребните стопани, със средства от местния бюджет, е пилотен за страната. Той започна работа в Сливен преди три години. През 2017 г. средствата, предоставени на фирмата за общинска охрана, са възлизали на 70 хил.лева. През тази издръжката е увеличена на 190 хил.лева, тъй като броят на охраняваните села е нараснал,  съобщи зам.кметът по финансите Румен Иванов. Община Сливен е най-голямата в страната по брой на населените места. С увеличения капацитет на проекта за охрана са обхванати 36 от 44-те населени места. Управителят на общинската фирма Петко Чолаков заяви, че приоритетно е била дадена възможност на кметовете да предлагат местни жители за кандидати за охранители, тъй като те познават най-добре землищата и стопаните. Чолаков подчерта още, че спрямо предходните две години се отчита по-добра координация между кметовете на малките населени места, патрулните екипи на общинската охрана и екипите на РУ на МВР. На снимката: Управителят на „Общинска охрана и СОТ” Петко Чолаков /вляво на снимката/ отчете дейността на охранителите на среща със зам.кмета Румен Иванов и секретаря на общината Валя Радева. Снимката е на община Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " 25 общински охранители опазиха реколтата на дребните стопани в 36 села"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%bc%d0%b8%d1%85%d0%be%d0%b2-%d0%b2%d0%b0%d0%bd%d0%b3%d0%b0-%d0%bc%d0%b8-%d0%b4%d0%b0%d0%b4%d0%b5-%d0%b7%d0%b5%d0%bb%d0%b5%d0%bd-%d0%be%d1%80%d0%b5/", "text": "Старах се да не фалшивея в “Маскираният певец” Пречат ни злобата и завистта от чуждите успехи Едва ли ще има нова Лили Иванова или Христо Стоичков Съвремието прави много поразии, не само във футбола – Г-н Михов, вие бяхте голямата изненада в шоуто “Маскираният певец” по Нова телевизия. Лесно ли се съгласихте да участвате?  – Не е лесно да предприемеш нещо, което не си правил. Ако ме поканят за формат, в който съм участвал и друг път и се чувствам сигурен – веднага бих казал да, но тук имах малко размисъл да не се изложа, защото не съм професионален певец. Честно казано, нямам много понятие от пеене, пял съм само вечер, когато съм с приятели и се веселим, но след като помислих реших да участвам. Притеснително ми беше, но въпреки тези мои колебания се съгласих и дори се пошегувах, че приемам, за да вдигна средната възраст на участниците. Ще запомня шоуто с това, че се подмладих покрай тези хубави хора и това професионално отношение на всеки един от екипа, начело с Маги Халваджиян, за което съм им много благодарен. – Трудно ли ви беше да запазите тайната?  – Жена ми се усъмни чак на третата събота, защото до третия етап на шоуто минавах много добре с обяснението, че играя карти. Много приятели също ми се обадиха още на втория-третия път и ми викат: “Какво се правиш на бухал?” Е, устоях да не им издам тайната, но всяка следваща седмица ми беше все по-трудно да остана неразпознат и въпреки всичко бях разкрит. Беше ми жал, че от формата отпаднаха и талантливи дами, като Прея и Албена Михова, защото са много добри, но ние не се съревновавахме с пеене. Аз никога не съм бил певец и не съм се учил, единствено, като ученик съм посещавал две репетиции на Детския радио хор при акад. Христо Недялков, но поне се стремях да не бъде фалшиво. – Коя популярна песен е по-специална за вас?  – Скоро на концерт Веско Маринов ми посвети една от песните си, текста на която ще цитирам по памет: “Приятеля направих брат, живях живота си така, че левче не спестих и всичко си раздавах на хората”, което си е факт и му благодарих за този жест. Има и много други хубави песни, но тази наистина ме докосва. Имам много приятели сред големите изпълнители и ценя творчеството им, винаги съм казвал – великата Лили, Богдана и Стефан, Криси и Орлин, както и големия Емил Димитров и Боян Иванов, Бог да ги прости. Много уважавам и обичам също Данчето Христова, Васко Найденов, Мишо и Кристина Белчеви… Близки сме и с Живко Колев, за който малко хора знаят, че беше добър футболист и навремето играехме в един отбор. – Може ли да се появи нова Лили Иванова?  – Надали. Все едно да питаме дали ще се появи новият Христо Стоичков, или Наско, Бербатов, Емо, Любо, Трифон – Бог да го прости, може да ги изредиш всичките от това златно поколение… Други бяха времената тогава и други подготвиха тези величия – било футболни, било естрадни, или оперни, защото в оперното изкуство също сме такава сила. В държавата има страшно много талантливи и кадърни хора, но ние тук повече си пречим. Може би, това е разликата между едно време и сега, че тогава имаше друго пречене, но таланта никой не го спираше. – В “Маскираният певец” Мария Илиева сподели, че сте от изчезващата порода на мъжете – джентълмени. Защо вече тези качества не са актуални?  – Много ценя жената. Няма как да не мина пред жената и да не є отворя вратата, това са елементарни неща, които в днешно време малко или много са позабравени. Случвало ми се е, когато слиза някоя жена и аз є подавам ръка, а тя да ме попита: “Какво желаете?” Сигурно си е помислила, че аз се закачам нещо с нея, докато аз просто кавалерски є подавам ръка. Според мен, все още има мъже, които са кавалери, но щом Мария го е казала така, може би е искала да ме похвали с нещо. Аз съм възпитан така още от баба и дядо, от мама и татко, както и от тези, които са ме довъзпитавали, защото и във футбола много от треньорите ми сочеха какъв да бъда. Като едно училище беше за мен и работата ми в “Кореком”, както и в Министерството на транспорта, където имах такива ръководители, които искаха на първо място да бъдеш стойностен човек. – Кои други качества са на изчезване?  – Първо ще кажа верността, защото верните приятели – тези, които те гледат в очите и ти казват истината, стават все по-малко и по-малко. Често съм правил такъв експеримент: Събрали сме се 15-20 човека и по едно време аз излизам. В момента, като се върна, всички замълчат – значи са говорили срещу мен… Ако продължават да си пеят и да си пият – всичко е нормално. – Кажете за оставката на Боби Михайлов…  – Достойна постъпка, въпреки, че аз мисля, че всичко беше предварително програмирано – с тези английски провокации, които почнаха още 10-тина дни преди мача. Това е моето лично мнение, не се ангажирам като член на Изпълкома, а като нормален, разсъждаващ човек и мисля, че всичко беше програмирано. Мога да кажа, че в България почти няма расизъм, има само отделни случаи на фенове, но това го има навсякъде и ние сме далеч, далеч от това, което става в Европа, но тук според мен ние бяхме нарочени. Боби постъпи достойно и си мисля, че трябваше да се кажат и хубавите неща, които е направил, защото много негативни неща се изписаха. – Защо не успяваме сега?  – Съвремието направи много поразии. Много футболисти започнаха да забравят какво е цвят на фланелката, клубна емблема, история на клуба, национален екип и за част от тях е важен само цифровият израз. Има голяма разлика от преди, защото днес модата е такава – имат си хората и татуировки и обеци, но няма лошо в това, но духът е важен, дали го има, или го няма. Ето, сега победихме Чехия и момчетата показаха, че имаме все още български дух. Ние компенсирахме това, което нямаме – 7-8 водещи фигури в отбора, които да играят в силни европейски клубове, както беше навремето. Може би, това ни трябва на нас, за да дръпнем малко напред – да излязат навън момчетата и да вдигнат по-високо главите. – Какви са най-ярките ви спомени от Гунди?   – Като ученик съм му гонил топките, докато играе, и съм имал възможност да се докосна до него, благодарение на неговия приятел – Неделчо Радев от “Левски”, чиято братовчедка беше в нашето училище. Гунди е велика фигура. Спомням си, че като правихме един търг и съпругата му Величка ми даде самобръсначката му, на която още имаше негови косъмчета и мисля, че г-н Батков и Баждеков я купиха за 25 000. После, тази самобръсначка стоеше на видно място в моя офис, който беше като музей и имаше специален кът за Гунди, за Котето, за Ицо Стоичков, за Начко Михайлов… – Малко заклети цесекари ще си признаят, че имат симпатии и към някой от “сините”?  – С удоволствие мога кажа, че аз дори съм участвал в създаването на Национален клуб “Гунди” – и членски внос съм плащал и съм помагал, защото въпреки че съм цесекар, за мен големият футболист няма цвят. – Защо сме в дъното на класацията за най-щастливите нации?  – Злобеем на чуждите успехи, завиждаме… В България виждам една тъга и навъсени хора, което също ме смущава, но аз мисля, че имаме потенциала като общност и трябва да намерим сили да превъзмогнем душевната криза и да се усмихваме повече. – Как съчетавате бохема у Вас с примерния съпруг?  – Майсторство, актьорско майсторство – шегувам се! Важно е в едно семейство да има доверие. Човек, ако реши да направи нещо – никой не може да го спре, но трябва да цениш партньора си и дори накрая на живота си, трябва да затвориш очи спокойно, знаейки, че си уважавал човека до себе си. – Ако трябва да цитирате само едно име на популярна българка, която намирате за красива, кое ще бъде то?  – Не съм женкар, но у нас има много хубавици – на мен ми допада хубостта на Яна Маринова – тя е пич, такива жени харесвам. – Какво ви прави истински щастлив?  – Това, че имам верни приятели, имам и две прекрасни внучки, също така дъщеря ми, зетят и съпругата ми, която вече 44 години ме търпи и сме заедно. Имам железни приятели – един от тях е Кръстьо от Срем, който много ми помага със своята позитивна енергия. Случвало ми се е да отида при него със силни болки в кръста и да ми е трудно да се движа, но след срещата ни, дори и хоро можех да играя. – Вие сте бил при Ванга. Какво Ви впечатли?  – При нея имах щастието да бъда 6-7 пъти и в основата на всичко беше проф. Шойлев – Бог да го прости, както и Ванча (Дойчева-б. а.), боготворя ги и двамата. На един лагер в Сандански, той ме попита: “Искаш ли да те заведа при Ванга?”, а аз му отговорих: “Шойле, ще вземе да ми каже, че ЦСКА няма да е шампион и аз така да си умирам.” Отидохме и уж Шойлето дойде при нея, най-вече за да говори за негов близък, който трябваше да оперира, но тя първо се обърна към мен и ми каза: “Ей, ти футболиста”, и като почна – 10 неща ми каза, от които 9 абсолютно точни! Аз направо започнах да се потя и є казах: “Спри, спри с истината” и после я прегърнах като моя близка. В този момент тя беше с една кърпичка в ръцете, която постоянно я галеше и ми каза да карам само немски коли! Интересното беше, че аз на другия ден трябваше да купувам една кола, произведена в друга държава и всичко вече беше спазарено, а тя явно го е видяла и затова ме предупреди да не го правя и аз я послушах. Ванга ми каза също: “Ке се издигнеш и ке ми донесеш една тъмно кафява жилетка и чехли 37 номер.” Предупреди ме също да внимавам с хората. При втората ни среща ми даде един зелен орех с обвивката, който винаги носех с мен в една чантичка с документите ми. – Ванга обясни ли ви защо ви е този орех?  – Не, но ми каза: “Ке видиш, какво ще стане!” Необяснимо за мен е това, което се случи навръх една Нова година, която посрещах с част от футболистите на ЦСКА, защото още бях президент на клуба. Точно след полунощ, когато в голямата еуфория някой започна да стреля вътре с газов пистолет и ние започнахме малко да ревем от газта и аз им предложих: “Айде, дружина да ходим вкъщи.” След веселбата у нас, към пет часа вече се разделихме и след малко се звъни на пожар вкъщи. Викам си – явно някои съседи искат да ме поздравят, а когато отворих чантичката ми, за да взема ключа и гледам, че ореха от Ванга се е разцепил на четири еднакви четвъртинки и само ядката е здрава в средата! Слизам долу и ме чака още по-голяма изненада – и четирите стъкла на колата ми бяха счупени. Тогава започнах да си го тълкувам, въпреки че нямам обяснение, но това, че ядката беше здрава, а черупката и стъклата ми счупени – ме наведе на някои мисли… Може би, някой се е напил и в израз на еуфория е счупил стъклата, но може да има и някаква друга причина и орехът неслучайно да се е счупил точно тогава… – Връща ли се към вас доброто, което правите?  – Връща ми се в това, че съм здрав и в това, че истинските приятели не ме забравят. Да, изпадал съм във всички ситуации, в които изпада всеки нормален човек, защото аз не съм ненормален и постовете не правят човека. Стигал съм даже до 2-3 кредита, но вземаш назаем – връщаш и т. н., нормалните неща. Също така живея в един и същи апартамент в “Младост” вече 30 години и нищо не ме прави по-различен от другите. Чувствам, че така ме възприемат и хората. Ето сега, след участието ми в “Маскирания певец” и като ме видят хората ми се усмихват, значи съм оставил следа и нещо позитивно в тях, дори да е само едно малко камъче, или прашинка позитивност… Нашият гост  Когато Валентин Михов е президент на БФС, нашите футболисти постигат исторически успех – четвърто място на Световното първенство през 1994 г. Бил президент на БПФЛ, както и на ФК ЦСКА, както и изпълнителен директор на ФК “Ловеч” и “Славия”. През 2007-ма в Мадрид Михов е избран за член на борда на директорите на Европейската Професионална футболна лига, а година по-късно става “Почетен президент” на Българо-Австрийски мениджмънт форум. Популярният футболен деятел е носител и на най-високото държавно отличие – орден “Стара планина”, за изключителен принос в областта на физическото възпитание и спорта. Валентин Михов е почетен гражданин на Свищов и Горна Оряховица, уважаван не само заради успехите си като спортен ръководител, но и заради редицата благотворителни прояви и каузи, които подкрепя.", "date": "2019.11.24", "title": " Валентин Михов: Ванга ми даде зелен орех да ме пази"}
{"url": "https://trud.bg/%d1%8f%d0%b2%d0%be%d1%80%d0%be%d0%b2-%d0%bd%d0%b0%d0%b1%d0%b5%d0%b4%d0%b5%d0%bd-%d0%b2-%d0%bf%d0%bb%d0%b0%d0%b3%d0%b8%d0%b0%d1%82%d1%81%d1%82%d0%b2%d0%be/", "text": "Антон Страшимиров пуска мълвата, че поетът е присвоил сюжета от някой си Стефан Иванов Литературната класика е дълбоко оригинална. Тази легенда се разминава с истината. Плеяда таланти са посягали на чуждото. Или поне са нарочвани за “преписвачи”. В плагиатство са обвинявани Шекспир, Дикенс, Гьоте, Пушкин, Молиер, Волтер, Русо, Флобер, Зола и мнозина други гении на мисълта. У нас първият случай е от 1875 г. Тогава Христо Ботев сочи, че Любен Каравелов е посегнал на Хайне. Публикувал негово стихотворение като свое, сменил само заглавието и го съкратил. След Освобождението скандалната хроника набира скорост. Иван Вазов плячкосал Гогол, Пенчо Славейков опоскал германската лирика, а Кирил Христов италианската. Елисавета Багряна ограбила Ян Неруда, Йордан Йовков присвоил от Елин Пелин. Николай Лилиев намерил неиздадени стихове на Димитър Бояджиев и се подписал под тях. Ето го и Пейо Яворов. Той е мишена заради драмата “Когато гръм удари, как ехото заглъхва”. На 2 май 1908 г. поетът пише на приятел: “Аз съм… пак на път. Не мисли в прекия смисъл на думата, защото пари нямам да отида дори до Чирпан. Но в главата ми се върти постоянно сюжетът на една драма, който не ми дава мира. Действието се развива в един голям чифлик, под сянката на стари дъбове и лъчите на късно лято.” Плагиатството далеч не е само директно преписвачество. Сложна материя, в него се преплитат, влиянията, тъй наречените странстващи сюжети и нарочно търсената интертекстуалност. Призракът на “утешителната лъжа” например броди като призрак в литературата. Върху “утешителната лъжа” са изградени “Дивата патица” на Ибсен и “Вуйчо Ваньо” на Чехов, “Бащата” на Стриндберг и “Монна Ванна” на Метерлинг. Върху “утешителната лъжа” лежи и пиесата на Яворов. Пада гръм – в буквалния и преносния смисъл на думата. След двадесет години една погребана тайна излиза на светло В порядъчно семейство синът е от друг баща. Кой как ще приеме и преживее ехото от сътресението. Утешителната лъжа или жестоката истина е за предпочитане. “Аз си поставих по своему една психологическа задача и се помъчих да я разреша”, обяснява Яворов. Поетът нахвърля основните щрихи на пиесата, но я изостави заради безпаричие. Става редактор на вестник “Илинден”, после тегли заем и най-сетне е назначен за драматург в Народния театър. Закърпил личния бюджет, Яворов отново хваща сценичното перо, но с друг сюжет. Пише “В полите на Витоша”, чиято премиера е на 1 септември 1911 г. Критиката посреща враждебно пиесата. Най-болезнена е присъдата на Боян Пенев: “Лирикът е попречил на драматурга”. Яворов обаче не се предава. За да докаже, че има сили в драматургията се връща към първата пиеса. Неговият литературен довереник Михаил Арнаудов хроникира: На 27 юни 1911 година Яворов ми съобщи за пръв път плана за една своя драма в проект. Оригиналното тук било, че действащите лица са само четири: ни едно повече, ни една слугиня дори, която да се мерне на сцената. Всичките тези лица щели да имат еднакво важни роли, така че драмата да може да се нарече по името на всяко от тях. Ето кое най-много го блазнело да обработи сюжета! Сюжетът бил този: какво ще правят ония четири лица, когато се разкрие тайната им. А тайната е, че синът е син незаконен. В драмата участват мъж и жена, син на тази жена и незаконен баща. Яворов искал да прави, обработвайки подобно вещество, конкуренция на Стриндберговия “Баща” и на Метерлинковата “Монна Ванна”. На 4 март 1912 г. Яворов слага финалната точка и депозира пиесата в Народния театър. Артистическият комитет я дава на двама рецензенти, единият е проф. Иван Шишманов. Същият месец Арнаудов му гостува да разузнае как стоят нещата: “Шишманов ми прочете рецензията си. В нея той намира предпоставките малко изкуствени, езика не всякога чист, характерите на Попович и Бистра в някои черти неиздържани, в замяна на това обаче хвали драматизма, икономията на лицата и др.” Яворов споделя с Арнаудов, че около пиесата вече се създават интриги. Опасява се, че рецензията ще даде храна на клюката, защото зложелатели ще я изнесат от театъра. Първо трябвало да публикува текста, а после да го даде за оценка. В центъра на литературните злобари е Антон Страшимиров. Между него и Пейо Яворов има стара вражда. През 1906 г. Петко Тодоров обявява дуел на Страшимиров и Яворов става секундант на Петко. По правилата на нашето рицарство схватката пропада, но Антон таи мъст, дебне и използва всеки случай да удари Пейо. Излиза в печата с отрицателни рецензии за “Под сенките на облаците” и “В полите на Витоша”. Сега Страшимиров отново инсинуира. Пуска мълвата, че Яворов е извършил грозен плагиат. Откраднал пиесата “Майката” на някой си Стефан Иванов. Първото заглавие на Яворовата също е “Майката”. Двамата са бивши колеги телеграфопощенци и се консултирали по творчески въпроси. Иванов му дал съчинението си за мнение, а Яворов присвоил сюжета. На 16 април набеденият чете ръкописа пред Стефан Иванов и още двама приятели. Обсъждат дали е извършена литературна кражба. С ръка на сърцето Иванов признава, че негово произведение е съвсем различно. Пред Страшимиров не се е оплаквал от посегателство. С този аргумент Яворов пуска жалба за клевета в Окръжния съд. На 17 май Яворов сключва договор с издателя Александър Паскалев. Със заглавие “Под стария дъб” пиесата ще се появи в 3100 тираж. От тях 25 екземпляра на луксозна хартия с автограф на автора. Той ще получи 900 лева хонорар, изплатен на три пъти. Вече в печатницата Яворов отново сменя заглавието. “Когато гръм удари, как ехото заглъхва” е окончателния вариант. На 22 август той пише на Паскалев, който е на почивка: “Книгата бе раздадена на софийските книжари в петък по пладне и в понеделник е била вече повтор искана от няколко места. Значи – отива. Досега съм слушал само благоприятни отзиви – дори превъзхитени.” На 17 септември е генералната репетиция в театъра. В най-драматичния момент от постановката актьорът Атанас Кирчев иде с новината, че е обявена обща мобилизация. Мъжете хвърлят костюмите и отиват да обличат униформите. Започва Балканската война – театърът на бойните действия отлага столичния театрален сезон. Премиерата на “Когато гръм удари…” е на 12 октомври 1913 г. Сценична треска мъчи Яворов. “Той кръстосваше зад кулисите при открита завеса, което бе забранено”, спомня си Вера Игнатиева. Актрисата го моли да не я смущава, защото няма да чуе чаканата репликата. “Ах, да – извинете!”, излиза от унеса поетът. На нежния лирик не му върви в драматургията. “Когато гръм удари…” е разгромена от критиката като “В полите на Витоша”. Вестник “Реч” дори помества пародия на пиесата с допълнителни персонажи. По време на пародийното действие отвън се чува Антон Страшимиров. “Почакайте малко: сега ще ви кажа аз кой е истинският “баща”, провиква се той и влиза под ръка със Стефан Иванов. “Ето “бащата”, сочи го експертът по плагиатство. “Ами ти забрави ли делото в Окръжния съд, за дето настояваше, че Яворов е украл сюжета на чужда драма?”, пита Александър Паскалев. “Не, не! Аз не настоявам за това! Не зная кой е бащата… не съм бил свидетел”, дава заден ход Антон, хваща Стефан за яката и го извежда обратно. От портрет на стената гледа Алеко Константинов. И се усмихва под мустак…", "date": "2019.11.24", "title": " Яворов набеден в плагиатство\t"}
{"url": "https://trud.bg/%d0%ba%d1%80%d0%b5%d0%bf%d0%be%d1%81%d1%82%d1%82%d0%b0-%d1%81%d1%82%d0%b5%d0%bd%d0%be%d1%81-%d0%bf%d0%b0%d0%b7%d0%b8-%d1%81%d1%82%d1%8a%d0%bf%d0%ba%d0%b8%d1%82%d0%b5-%d0%bd%d0%b0/", "text": "Французите мислят, че са закъснели с образованието, когато заведат тригодишните си вече деца на първо посещение в Лувъра. Ние сме с 5-годишната Дивна и сме на мнение, че малко българска история ще открие нови хоризонти за детските й очи. Движим се с кола в прохода „Траянови врата“, който представлява седловина, свързваща Ихтиманската котловина с Горнотракийската низина. Пътят ту се изкачва, ту слиза, а ние, заобиколени от красива есенна гора, не спираме да й се радваме. Целта ни е късноантичната крепост „Стенос“. „Отиваме да разгледаме една крепост в прохода „Траянови врата“, чиято задача е била много важна: трябвало е да предпази от всеки враг, който преминава по главния път Via Diagonalis“, започвам аз… „А какво е Via Diagonalis?“, ме прекъсват бързичко. „Главен път, по който като вървиш, вървиш и можеш да стигнеш до Рим.“ „Където ходиха мама и тати?“ „Точно така.“ „Та древните римляни изграждат в прохода цял комплекс от укрепления. Те включват три крепости и масивна триумфална арка, нещо като порта – бързам да обясня – в най-високата част от прохода. Арката е свързана с две от крепостите с крепостни стени и така прегражда цялата клисура, за да не може да мине враг. Арката вече я няма, но ще видим крепостта „Стенос“ на възвишение, за да можели войниците да наблюдават не само портата отвисоко, но и целия път.“ Дивна ме слуша внимателно. „А войници ще има ли?“ „Вече не, но в миналото гарнизонът е побирал около стотина души. Доста“, допълвам, защото се съмнявам, че главичката й побира колко точно са сто войници. Вече пристигаме пред внушителната старина Площта й е неголяма, но сме впечатлени от масивността й. Стените са реконструирани в оригинален вид с дебелина над два метра. Високи са цели 12 метра. Преди да влезем, обикаляме таблата с изписана информация. Строителството на крепостта започва през II век, по времето на император Траян. По-късно я наричат „Щипон”. На 17 август 986 година българите начело с цар Самуил нанасят съкрушително поражение на византийския император Василий II в прохода „Траянови врата“. След падането на България под османско владичество крепостта вече не е пазител на прохода, тя е изоставена и започва да се руши. Все пак решавам, че трябва да й разкажа малко по-подробно за голямата битка, която се е случила тук Византийският император Василий II поема към България начело на голяма армия с цел да превземе Средец, така се е казвала София тогава. Обсадата продължава 20 дни, без успех. След неуспешната обсада и заплашен от българския цар Самуил, който идва от юг, императорът решава да се върне назад. Но българите му устройват засада в прохода. Разбиват голямата армия, императорът едва успява да избяга. Това е най-голямото поражение, което претърпява византийският владетел в опитите да покори България. Разказвам й още за семейството на Самуил, за братята му, сина му, племенника, смъртта му… Дивна ме слуша внимателно, после ме хваща за ръката и преди да влезем в крепостта, я обикаляме, за да усетим формата й. Входът е от две петоъгълни кули, които дават предимства на защитниците и са уникални за Балканския полуостров Крепостта има формата на неправилен правоъгълник и отзад е охранявана от също доста внушителна триъгълна кула. Влизаме през главния вход. Освен него твърдината разполага с още пет малки вратички, разположени стратегически на всяка една от трите кули и на двете надлъжни стени. Обикаляме ги. Спираме пред тайния проход и аз вещо обяснявам особеното му значение за военния гарнизон – това е тунел, през който войниците са можели да достигат до реката за прясна вода или да напуснат тайничко крепостта при нужда. „Аха“, кима Дивна разбиращо. „А къде са били къщите на войниците?“, пита, оглеждайки празния двор. Показвам й останките от аркадата, характерен архитектурен елемент за крепостта, която е заобикаляла целия вътрешен двор от всички страни. Освен че е придавала представителен и красив облик на съоръжението, точно там са се намирали спалните помещения на войниците, складовете за храна и местата, където са си държали оръжията. Обяснявам още, че при археологически разкопки тук са открити керамични съдове, монети от времето на византийските императори Юстиниан I и Анастасий и 22 делиума – големи делви – в които са държали жито и брашно. В двора на укреплението се спираме пред два огромни съда, вкопани в земята – за съхранение на хранителни продукти. Катерим се по стълбите, влизаме в нишите, докосваме с ръка зидарията. Градежът е смесен – тухли и каменен пояс. Започва леко да превалява. Мятаме качулките на главите и се ориентираме към изхода. В колата решавам да попитам Дивна дали е запомнила къде бяхме. „Една крепост“, уверено ми отговаря тя. „Стенос“, добавям, без особени амбиции дълго да помни името. „Ама защо този цар е убил брат си?“, недоумяващо ме пита Дивна вече преди да се отдаде на съня по обратния път. „С какво пълниш главата на детето!“, скастря ме съпругът ми. А аз се обръщам, за да я позавия, гледам пъстрата красота на умиращата есен и мислено й отговарям: „Защото е изменил на родината, предал е земите си на враговете… Жестоки времена…“", "date": "2019.11.24", "title": " Крепостта „Стенос“ пази стъпките на цар Самуил\t"}
{"url": "https://trud.bg/%d0%b6%d0%b5%d1%84%d0%b5%d1%80%d1%81%d0%be%d0%bd-%d0%b1%d1%80%d0%b0%d0%b7%d0%b8%d0%bb%d1%81%d0%ba%d0%b0%d1%82%d0%b0-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d1%86%d1%81%d0%ba%d0%b0-%d0%b5/", "text": "Жеферсон е вторият бразилски футболист в ЦСКА, викан в националния отбор на „селесао“ и тренирал заедно с Неймар. Защитникът бе смятан за един от най-талантливите защитници в Страната на кафето, когато играеше за „Интернасионал“. Беше на крачка да попадне в състава за Копа Америка през 2015 година, но след тона блясъкът му се загуби. А пътят го доведе до България.  Жеферсон даде ексклузивно интервю за „Труд“.  – Вече съм бил на много места и винаги съм се адаптирал. Тук също всичко мина добре и се приспособих към живота и работата. Харесват ми нещата вкъщи и спокойствието. Външният свят не ме привлича толкова, колкото домашният уют. Трудно бих могъл да разкажа за нещо, което не ми харесва в България, защото всичко е наистина перфектно. Има неща, които ми напомнят за времето, в което играх в Порто Алегре. Градът не е огромен, но в същото време има много история и хората са приветливи.    – Уча се. Неща, които ми помагат, докато играя със съотборниците ми. Но езиците не са силната ми страна.    – Отделихме много внимание на евротурнирите и българското първенство малко остана на заден план. Настройката на отбора и на състезателите беше, че Европа ще бъде основната ни цел. Сега трябва да наваксваме в първенството. За да го постигнем, трябва да работим здраво. Правим го, но ни трябва още време. Нуждаем се от повече мощ в атака и повече сработване на защитата. Липсват ни и повече голове.    – Не съм притеснен, но ми липсва играта. В началото не беше така и затова сега ми е по-трудно. Давам всичко от себе си в тренировките, за да съм готов да помогна на отбора във всеки момент.    – Дербитата са много различни. Всички гледат тези мачове под лупа. Просто трябва работа – особено върху заучените и статичните положения. В дербитата са важни дори и най-дребните детайли.    – Така е, но според мен този картон беше малко пресилен. Целта ми не беше да атакувам противниковия играч. В мачовете се случват такива неща.    – Може би след успехите срещу „Лудогорец“ настъпва успокоение, а това не трябва да е така, защото в турнирните сблъсъци всяка среща е оспорвана. Трябва да си вземем поука от това и да бъдем по-добре организирани и концентрирани.    – Нормално е, ако нещата не вървят, да се смени треньорът. Това е най-лесното решение. То помага също и за подобрение на играта, защото футболистите, които не са на 100 %, се стараят още повече, за да покажат резултати пред новия треньор. Научих много от всички треньори досега, но като че ли най-много получих от първия, когато дойдох тук – Нестор Ел Маестро.    – Аз работя и давам всичко от себе си, за да отговоря на очакванията на ръководството и публиката ни. Ако наставниците обявят, че няма да разчитат на мен, едва тогава ще е нормално да се опитам да намеря друг отбор.    – С Неймар е прекрасно, но там бяха и Тиаго Силва, и Фелипе Луис, и много други звезди. Прекрасен момент от живота ми. Научих толкова много от Неймар. Дано някого да мога отново да играя за „селесао“.    – Бразилия си е Бразилия. От отбора винаги се очаква да стане световен шампион и да спечели всички първенства, в които участва.    – Че това не е вярно. Всеки има право на мнение. Съжалявам, че това е начинът му на мислене.    – Той живее за играта. Повечето хора го оценяват по поведението му на терена, но извън него той е наистина добър приятел и прекрасен човек. Мисля, че може да даде още много на Бразилия не само с играта си, но и с добрия си и разбран характер.    – Това не е възможно, независимо от всички нови технологии, социални мрежи и други развлечения. Сега е по-различно разбира се. Аз израснах в едно време, в което първото нещо, което баща ни ни даде беше футболната топка. Нищо друго не ни интересуваше.    – Много успехи в първенството, Купата на Бразилия, много силни мачове в клубното първенство на Южна Америка за Копа Либертадорес. Много победи, които нося в сърцето си.    – Това е свещеният храм на бразилския футбол. Достатъчно е да видиш хората как коленичат, когато влизат вътре. Още като дете гледах мачове по телевизията на този стадион и си мечтаех един ден да изляза на терена там.    – Много пъти и като юноша и като професионален играч. Беше наистина уникално усещане, което винаги ще помня. Има много неща, които ми напомнят за българското дерби ЦСКА – „Левски“. Например „Интернасионал“ е в червено, а „Гремио“ в синьо. Хората в Бразилия изживяват мачовете с голяма страст. Такава страст има и тук, но е различно. Представете си как при един такъв мач не само запалянковците, но и целият град замира напълно. Страстта на бразилците към футбола не може да бъде описана. Когато отборът им губи, животът им сякаш е свършил. Хората са толкова тъжни, че отказват да отидат на работа. И обратно, когато отборът им победи радостта е невиждана и води до огромни празненства.    – По-скоро не. Бразилец съм и обичам страната си. Обичам и България с цялото си сърце, но родината си е родина. Това би била една трудна и сложна ситуация, но не и невъзможна. Никой не знае какво го очаква в бъдеще. Ако остана тук достатъчно дълго.    – Това се видя на мача с Англия. Така се случи. Благодаря на Господ, че с мен никога не се е случвало такова нещо. Според мен това е изолирано явление и не е валидно само за България, но и за други страни. Колеги са ми разказвали за подобни неща в Украйна. Сложно е, когато подобни явления се появяват на мачове. Странно е, защото играта наистина обединява и прави братя хората независимо от расата, пола, националността и убежденията им. Това се отделни хора и заради тях не бива да страда цялата страна.    Разбира се! Футболът е такава огромна сила, която пленява милиарди по цялото земно кълбо. Ако всички сме единни като братя, може не само да се борим, но и да го победим. Като цяло страните, в които има такива явления, са много малко. Футболът е създаден за радост на хората, а не за да ги разделя и противопоставя. Надявам се всички заедно да имаме успех. Аз идвам от семейство на чернокожи и се надявам всички да бъдем братя и да се радваме на футбола, а ние да правим хората щастливи с играта си, а не да трябва да се страхуваме от отношението срещу нас на стадиона.", "date": "2019.11.24", "title": " Жеферсон, бразилската звезда на ЦСКА, ексклузивно пред „Труд“: Заради Европа първенството остана малко назад"}
{"url": "https://trud.bg/%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%ba%d0%be%d0%bd%d0%b3%d0%be-%d0%bf%d0%be/", "text": "Самолет с най-малко 16 пасажери и двама души екипаж се вряза в къщи в източния град Гома, Демократична република Конго, предаде АФП. Машината се е разбила в къщите, след като „изпуснала“ пистата минута след излитане от международното летище в града. Самолетът Dornier-228 е собственост на частна компания, полетът е бил за град Бени, на около 350 км северно от Гома. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Пътнически самолет се разби в Конго, поне 16 души са загинали"}
{"url": "https://trud.bg/%d0%bd%d1%8f%d0%bc%d0%b0-%d1%81%d1%80%d0%b5%d0%b4%d0%bd%d0%b8%d1%81%d1%82%d0%b8-%d0%b7%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%b2%d1%8a%d0%b2/", "text": "Варненски фирми страдат от липса на среднисти със специално образование, които да работят в производството. Трудно се попълват позициите в леката промишленост, където компании масово наемат пенсионери от други населени места, тъй като местните и по-младите не проявяват никакъв интерес. Това стана ясно на среща между представители на бизнеса и неправителствените организации от Североизточния регион, посветена на изготвянето на Национална стратегия за малките и средни предприятия 2021-2027 г. Прогнози за заетостта сочат, че в средата на този период във Варненско ще работят 195 000 души, голяма част от които ще бъдат заети в дребния бизнес, съобщиха от Областния информационен център във Варна. И в момента над 90% от фирмите в региона са микропредприятия, 6% са малките предприятия, а средните са едва около 1%. Кризата за специалисти със средно образование ще се задълбочава поради факта, че по-голяма част от жителите на областта в трудоспособна възраст са висшисти или завършили основния курс, стана ясно на срещата. За да тушират проблема големи производствени фирми инвестират в обучение на гимназисти, като осигуряват стажове, дават и стипендии. Въпреки това ефектът не е гарантиран. За пример бе дадена кораборемонтна компания от Варна, която обучила  над 800 ученици, наела 30-40 от тях, но накрая на работа останал само един. Хроничен проблем за бизнеса продължава да е тежката бюрокрация, а нов са модните стартъпи. Много млади хора се увличат от идеята да започнат свой иновативен бизнес, но нямат представа как и затова не се реализират успешно, посочиха участници в срещата.", "date": "2019.11.24", "title": " Няма среднисти за производството във Варненско"}
{"url": "https://trud.bg/%d0%b8%d0%bd%d1%82%d0%b5%d1%80-%d0%b8%d0%b7%d1%80%d0%b0%d0%b2%d0%bd%d0%b8-%d1%80%d0%b5%d0%ba%d0%be%d1%80%d0%b4-%d0%bd%d0%b0-70-%d0%b3/", "text": "11 победи в 13 мача и отново само второ място. „Интер“ разгроми „Торино“ с 3:0 като гост и изравни свой 70-годишен рекорд. Толкова добра успеваемост „нерадзурите“ не са имали от 1950-а. Ромелу Лукаку също се погрижи да изравни брадато постижение. Той е първият, който в дебютния си сезон има 10 гола за 13 срещи. Досега сам на върха бе Стефано Ниерс през 1948 година. Скандалите в Наполи“ съвсем спряха надеждите за титлата. Тимът завърши 1:1 като гост на „Наполи“. А „Ювентус“ задържа върха с 3:1 над „Аталанта“ в Бергамо и без Кристиано Роналдо.", "date": "2019.11.24", "title": " “Интер“ изравни рекорд на 70 г."}
{"url": "https://trud.bg/%d0%be%d0%b1%d0%bd%d0%be%d0%b2%d0%b8%d1%85%d0%b0-%d0%b1%d0%b0%d0%b7%d0%b0%d1%82%d0%b0-%d0%bd%d0%b0-%d0%b4%d0%be%d0%bc-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d0%bf%d0%be-%d0%bf%d1%80%d0%be/", "text": "С обновена материална база ще посрещне зимните месеци домът за хора с увреждания в кв. „Маркотея“. Модернизацията бе извършена по   на Община Габрово в периода юли – октомври тази година със средства от Фонд „Социална закрила“ към Министерство на труда и социалната политика. Строително-ремонтните работи са на стойност 29 847 лв., изпълнител е габровската фирма ЕТ „Проектстрой – Петър Петров“. Боядисани са 14 спални помещения, две фоайета, столова и стълбище. Стаята за отдих на санитарите, съблекалните им и осем санитарни възела са ремонтирани. Частично са изкърпени и освежени сачаците и фасадата на сградата, влагата на приземния етаж е премахната. Извършен е ремонт на ВиК инсталацията и е поставена нова противообледителна система.   с физически увреждания се помещава в двуетажна сграда на бившата детска градина на ул. „Митко Палаузов“ № 19а. Институцията е единствена на областно ниво в осигуряването на грижа за хора с тежки увреждания на крайниците и трайно намалена работоспособност. Услугата е 24-часова с капацитет от 36 места – за потребители от цялата страна. За тях се грижи персонал от 19 души – медицински специалисти, социални работници, психолог, трудотерапевт, рехабилитатор, санитари и други. В периода 2009 – 2010 г. сградата бе основно ремонтирана с евросредства по проект на Община Габрово. Това позволи преместване на услугата от кв. „Кряковци“ в база с подходящи и съвременни условия.  ", "date": "2019.11.24", "title": " Обновиха базата на дом в Габрово по проект за близо 30 000 лв.\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0-%d0%bc%d0%b5%d0%b6%d0%b4%d1%83%d0%b7%d0%b2%d0%b5%d0%b7%d0%b4%d0%bd%d0%b0%d1%82%d0%b0-%d0%ba%d0%be%d0%bc%d0%b5%d1%82%d0%b0-%d0%b1%d0%be%d1%80/", "text": "Междузвездната комета C/2019, известна още като 2И/Борисов на името на откривателя си, ще навлезе в нашата Слънчева система и премине на възможно най-близкото си разстояние от Слънцето и Земята през декември. Космическият обект е първата засечена от нашата планета междугалактическа комета, което означава че идва отвъд пределите на познатия ни Космос. 2И/Борисов също е така е първият междузвезден пътник заснет преди астероида „Умуамуа”, който от години разпалва страстите на астрономи и любители. Кометата „Борисов” няма да се вижда без телескоп и се очаква да е предизвикателство дори да инструменти за наблюдение от по-висок клас. Яркостта й не е по-силна от тази на „планетата” Плутон, посочват експерти. Същевременно астрономите предполагат че това е първото и последно преминаване на космическия обект през Слънчевата система, както и първото въобще наблюдавано на обект, идващ от междугалактическото пространство. Според някои наблюдения ядрото на кометата може да съдържа наличие на вода, което дава нов поглед на учените върху тезата за причините за възникване на живот в пространството.", "date": "2019.11.24", "title": " Преминава междузвездната комета Борисов (ИНФОГРАФИКА)\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%b5%d0%bc%d0%b0%d1%85%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b8%d0%b3%d0%b0%d1%82%d0%b0-%d0%bd%d0%b0-%d1%86%d0%b5%d0%bd/", "text": "Почти премахната е вече , съобщиха от Министерството на туризма. Само часове след като министър Николина Ангелкова разпореди съоръжението да бъде съборено, концесионерът започна действия. Вчера министърът на туризма бе в Созопол, за да разговаря с местните хора, подали сигнал срещу изграждането на дигата. Винаги търсим обратна връзка с хората, ако има проблеми – решаваме ги заедно с консенсус и това ще продължи и в бъдеще, каза министърът пред гражданите на Созопол. Разпоредената от нея спешна проверка установи, че има разминаване с уведомлението от концесионера, изпратено на 28 октомври до Министерството на туризма, Басейнова дирекция и общината. Инспекцията показа, че при изграждане на дигата в Созопол е изземван пясък от заливаемата площ. Затова министърът разпореди възстановяване на съществуващото положение на плажа и неустойка по договора от 6900 лв. В същото време дигите са изключително важни защитни съоръжения и не бива да бъдат отричани, те се ползват за защита на ивиците и инфраструктурата от морски бури навсякъде по света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Започна премахването на дигата на Централния плаж в Созопол"}
{"url": "https://trud.bg/%d0%be%d1%82%d0%bb%d0%b8%d1%87%d0%b8%d1%85%d0%b0-%d1%83%d0%bc%d0%b1%d0%b0%d0%bb-%d0%b1%d1%83%d1%80%d0%b3%d0%b0%d1%81-%d0%b7%d0%b0-%d0%bf%d1%80%d0%b8%d0%bd%d0%be%d1%81-%d0%ba%d1%8a%d0%bc-%d0%b4%d0%be/", "text": "УМБАЛ Бургас е една от болниците, отличени за принос към донорството и трансплантациите в кампанията „Да!За живот!“. Връчването на първите годишни награди се състоя снощи на тържествена церемония в Народния театър „Иван Вазов“. Отличия получиха болници в страната, извършили трансплантации и участвали в донорски ситуации, както и хора, дарили органите на своите близки. Церемонията е част от мащабната кампания за насърчаване на донорството „Да! За живот!“ на Министерството на здравеопазването и Изпълнителната агенция „Медицински надзор“. Почетен плакет получи д-р Милена Минева, координатор по донорството в УМБАЛ Бургас, както и нейни колеги от страната. Бургаската болница бе отличена и за цялостен принос – като лечебно заведение, в което са реализирани донорски ситуации. Отличието бе връчено на изпълнителния директор д-р Бойко Миразчийски. Наградените лечебни заведения са общо 13 – сред тях четирите трансплантационни центъра – ВМА, Александровска болница, болница „Лозенец“ и болница „Света Екатерина“. Освен УМБАЛ Бургас, другите отличени областни болници с донорски ситуации са „Пирогов“ и „Иван Рилски“ – София, „Стефан Черкезов“ – Велико Търново, „Света Марина“- Варна, Стара Загора, Плевен, Кюстендил и Силистра. Близки на донори, дали втори шанс за живот, получиха статуетки „Звезда“ в знак на благодарност и признателност към техния жест. Здравният министър Кирил Ананиев подчерта по време на церемонията, че целта на отличията е признателност към всички донори, които дават втори шанс за живот на други хора: „Аз съм убеден, че зад нашата кауза ще застане почти цялото българско общество. Да дариш втори живот на човек, който е болен, който има нужда от орган, няма по-голяма награда от това. Донорството и даването на право на втори живот може да се сравни само с едно – раждането на новия живот“. Към момента 1161 българи се нуждаят от трансплантация. България остава страната в ЕС с най-малко на брой трансплантирани пациенти и една от причините е сериозният недостиг на донори. Благодарение на близки на донори, изпаднали в мозъчна смърт, у нас са спасени 36 живота и още 7 – в чужбина.", "date": "2019.11.24", "title": " Отличиха УМБАЛ Бургас за принос към донорството и трансплантациите"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-7-%d0%bc%d1%8a%d1%80%d1%82%d0%b2%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%ba%d1%80%d0%b0%d0%b9-%d0%b8%d1%82%d0%b0%d0%bb%d0%b8%d0%b0%d0%bd/", "text": "Италианската брегова охрана е извадила телата на седем мъртви мигранти от морето край остров Лампедуза, южно от Сицилия. Властите продължават да издирват, в условия на силно вълнение, още 13 бежанци, изчезнали вчера, след като корабът им се преобърнал. Седмината удавници, сред които една жена, са откарани на сушата. Властите казаха, че на преобърналия се плавателен съд е имало 169 човека, от които 149 са оцелели и са били спасени. Крушението станало при бурно време с триметрови вълни. Бреговата охрана реагирала на сигнал за потъващ кораб, подаден вчера от гражданин.", "date": "2019.11.24", "title": " Откриха 7 мъртви мигранти край италианския остров Лампедуза"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%87%d0%b5%d1%80%d0%bd%d0%be%d0%bc%d0%be%d1%80%d1%81%d0%ba%d0%b0-%d0%b1%d0%b0%d0%b7%d0%b0-%d0%bd%d0%b0-%d0%bd%d0%b0%d1%82%d0%be-%d0%bd%d0%b0-%d1%82%d0%b5/", "text": "“Черноморска база на НАТО на територията на България няма да допусна”, заяви премиерът Бойко Борисов в самолета пред българските журналисти на път за Вашингтон. “Американците много добре знаят моето отношение по този въпрос и едва ли ще го поставят по време на разговорите ни с Тръмп”, обясни премиерът. Борисов подчерта, че няма промяна в позициите му Черно море да остане място за “платноходки, туризъм и мир”, които бе изразил пред две години. Той припомни срещата си в София с румънския президент през 2016-а, когато категорично се противопостави на идеята на северната ни съседка за създаване на обща черноморска флотилия от България, Румъния и Турция и дори отказа да подпише подготвените от румънците документи за това. Нещо повече, Борисов разказа как тогавашният военен министър Николай Ненчев и президентът Росен Плевнелиев на една от поредните срещи на военните министри на НАТО през 2016-а са дали съгласието си за създаване на военна черноморска база у нас, за което той не бил уведомен предварително. За да пресече всякакви спекулации по този въпрос, Борисов тогава излезе и заяви, че иска да вижда в Черно море да деца с пояси и платноходки, а не военни кораби. Правителственият самолет кацна в 14.00 часа българско време на международното летище Кефлавик в Рейкявик, за да презареди за един час. След това полетът продължава за Вашингтон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Борисов: Черноморска база на НАТО на територията на България няма да допусна"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%bf%d0%b5%d1%82-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%bd/", "text": "В   са участвали пет автомобила. Сигналът за пътното произшествие е подаден около 12.30 часа днес. Има данни за една леко пострадала жена. Заради верижната катастрофа кратко е бил затворен пътят, като е имало обходен маршрут през село Пряпорец, съобщават от МВР, цитирана от „Фокус“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Пет автомобила участвали в катастрофата на пътя Казанлък – Стара Загора"}
{"url": "https://trud.bg/%d0%bf%d1%8a%d1%80%d0%b2%d0%be-%d0%bc%d1%8f%d1%81%d1%82%d0%be-%d0%b7%d0%b0%d0%b2%d0%be%d1%8e%d0%b2%d0%b0-%d0%be%d1%82%d0%b1%d0%be%d1%80%d1%8a%d1%82-%d0%bd%d0%b0-%d1%81%d1%82%d0%be%d0%bf%d0%b0%d0%bd/", "text": "С три категорични победи студентският футболен отбор на Стопанска академия „Димитър А. Ценов” завоюва първо място в есенния полусезон на Националния университетски шампионат по футбол. В тазгодишната надпревара на зеления терен, организирана от Асоциацията за университетски спорт „Академик”, свищовските студенти са част от група „Север”, заедно с отборите на Русенски университет „Ангел Кънчев”, Шуменски университет „Константин Преславски” и Медицински университет „Проф. д-р Параскев Стоянов” – Варна. В Националния университетски шампионат по футбол отборите играят на принципа „всеки срещу всеки” при разменени гостувания. Началото на шампионата за група „Север” в есенния полусезон бе поставено на свищовски терен, където домакините от Стопанската академия посрещнаха варненския тим. Под ръководството на ст. преп. д-р Асен Атанасов (Вр.ИД ръководител катедра „Физическо възпитание и спорт”) и преп. Христо Христов (към същата катедра), отборът-домакин завоюва победа, като надигра гостите с 3:2. Гол-майстори за свищовския тим станаха Георги Горанов – с два гола в противниковата врата и Ивайло Дангуров, които отбелязаха още в първото полувреме. За втората среща, жребият отреди тимът на Стопанската академия да гостува на Русенския университет, чийто отбор е традиционния претендент за първото място в групата. Свищовските студенти извоюваха убедителна победа с 5:0 след хеттрик на Георги Горанов и вкараните голове от Петър Петров и Виктор Иванов. Последният мач от полусезона се игра на градския стадион в Шумен, където гостите от Свищов завоюваха третата си победа с резултат 6:2. Оспорваната надпревара започна с гол във вратата на шуменския тим, но след пропуски на свищовските студенти домакините поведоха с 2:1 и така завърши първото полувреме. Драматичната развръзка дойде след почивката. С пределна мобилизация и отлична игра свищовските студенти стигнаха до обрат в резултата. Гол-майстори станаха Роберт Росинов и Марио Попов – с по две точни попадения, Георги Горанов и Мартин Колев – с по един гол в противниковата врата. Съдействие и подкрепа при организацията за участието във футболните срещи оказа Студентски съвет при Стопанска академия „Д. А. Ценов” – Свищов. През пролетния полусезон, който ще стартира през втория учебен семестър, за свищовските студенти предстоят два домакински мача и едно гостуване във Варна, чийто отбор е втори във временното класиране. Заслугата за постигнатите резултати е на целия отбор в състав:  Кристиян Николов; Веселин Габров; Кирил Фидин; Пламен Иванов; Виктор Иванов; Ивайло Дангуров; Милен Иванов; Константин Цветанов; Стефан Иванов; Мартин Колев; Петър Петров; Георги Горанов; Роберт Росинов; Павлин Славев; Марио Попов; Антонио Попов; Анатоли Лозанов; Йордан Йорданов; Светослав Кръстев.", "date": "2019.11.24", "title": " Първо място завоюва отборът на Стопанската академия в на Националния университетски шампионат по футбол\t"}
{"url": "https://trud.bg/%d0%bc%d0%b8%d1%81%d1%82%d0%b5%d1%80%d0%b8%d0%b8-%d0%b8-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%b0-%d0%b7%d0%b0%d1%80%d0%b0%d0%b4%d0%b8-%d0%ba%d1%83%d1%84%d0%b0%d1%80/", "text": "Инфлацията изяде огромните кредити през 90-те Изчезва важно тефтерче на гръмналия се шеф на Интерпол Прословутите „куфарчета с пари” от началото на прехода, за които и досега се носят легенди, взеха жертви още в първите години след Десети ноември. Единиците, които тогава се възпротивят срещу разграбването на държавата, се самоубиха мистериозно. Новите богаташи на България, които препират партийните пари и техните покровители са готови на убийства, за да затворят устата на тези, които искат да ги спрат. Смъртта им обаче трябва да изглежда като лично решение да се простят с живота. Първата жертва на „куфарчетата” е Тинко Воденичаров – съветник на Тодор Живков. Той, както никой друг, е наясно с всички далавери на БКП, най-вече кой раздава милионите и в чии джобове влизат те. А средствата са огромни за онова време – близо милиард лева от сметките на ЦК. Негови съратници твърдят, че Воденичаров е бил човекът, който възстава срещу дивашкия грабеж на държавата и даже заплашва, че ще разкаже всичко публично. Не доживява до това. През 1990 г. се самоубива мистериозно. Неофициално се говори, че някой му е затворил устата завинаги.  Година по-късно в главата се гръмва частният детектив и бивше ченге Янко Димов. Още през първите месеци на демокрацията той става телевизионна звезда. Непривикналият с подобни предавания зрител, с внимание следи изявите му в Канал 1, където Димов разказва за професията си и разследванията, които прави. А те са изключително актуални и хората наивно вярват, че ще бъдат доведени докрай. Частният детектив се е захванал да нищи кой изнася куфарчетата с пари зад граница. Смята, че така помага на новото демократично правителство да се бори с „червения октопод”. Не само бившите, но и новите партийни величия от всички цветове не могат да му го позволят. Намират го прострелян в дома му. Никой от близките му и приятелите му не вярва във версията за самоубийство. Генералите също не са пощадени. Бившият шеф на Първо главно управление на ДС ген. Стоян Савов е намерен близо до родното му с. Лисичево, Пазарджишко, с куршум главата през януари 1992 г. По времето на социализма той отговаря за задграничните търговски дружества на партията, които въртят стотици милиони. След 10 ноември парите потъват в неясни сметки. Савов е честен комунист и не може да преглътне ограбването на държавата, извършено от партийните му другари. Става изключително активен в желанието си да ги накара да върнат парите, което го прави изключително опасен. Куршумът не закъснява. В публичното пространство отново е лансирана позната версия – самоубийство с неясни мотиви. Но най-загадъчната смърт си остава тази на шефа на българското бюро на Интерпол Свилен Панайотов. На 6 юни 1992 г. безжизненото му тяло е намерено в локва кръв. Въпреки, че на всички е ясно, че не неговата ръка е натиснала спусъка, официално е обявено, че се е самоубил. По това време той се занимава с разследване на износа на капитали от България. В стаята, в която е намерено тялото му, е стреляно няколко пъти. Единият куршум е пробил лявото му слепоочие, въпреки, че Панайотов не е левичар. Друг два са намерени забити в тавана и в стената. Предсмъртно писмо не е намерено, а в електронното му тефтерче ченгетата „по невнимание” изтрили записките. От Интерпол също се усъмниха, че сам е посегнал на живота си. Майка му пък твърдеше, че е бил жестоко бит преди да получи куршум в главата. Откраднатите милиони отиват не само зад граница. Новите банки у нас никнат като гъби. Те препират парите и загадъчно фалират  Банкерите, които знаят у кого отиват огромните пари, се самоубиват и така следите са заметени. На 4 февруари 1994 г. с куршум в главата в тоалетната в дома си е намерен бившият управител на ловешкия клон на Кредитна банка Михо Михов. Той е отпуснал 5 млн. лв. заем без обезпечение на палестинския бизнесмен с българско гражданство Акрам, който финансираше партии с многомилионните кредити, които така и не върна. Самият той беше намерен обесен през 1999 г. в килия в испански затвор, докато чака да бъде екстрадиран. Покрай банковите му афери обаче има още една жертва. През април 1994 г. в дома си в Павликени се застрелва шефът на Първа частна банка в града Ангел Кабаиванов. Причината отново кредит за палестинеца. Най-стабилната по това време банка – ДСК пък раздава 1 млрд. лв. за стартиране на частни банки, парите никога не са върнати. През август 1994 г. от четвъртия етаж на банката в София се хвърля тогавашната шефка на „Жилищно и текущо кредитиране” Антония Антонова. През ноември същата година е намерен прострелян директорът на Врачанския клон на Кредитна банка Александър Банков. Според подчинените му, ден преди смъртта той провел гневен телефонен разговор, взел папка с документи, с която тръгнал на среща и повече никой от тях не го видял жив.Документите изчезнали безследно. Година по-късно в Габрово в дома му е намерен обесен екс-шефът на Балканска популярна банка в града Николай Колев. Две години по-късно фалират едновременно 15 банки, а невижданата инфлация стопява дълговете на кредитните милионери.   Депутат от БСП намерен прострелян в главата Тодор Тодоров написал доклад за далаверите в селското стопанство През февруари 1996 г. България се тресе от невиждана за страната зърнена криза. Фалира поредната банка – Добруджанската. Добричкият депутат от БСП и шеф на Земеделската комисия в парламента ТодорТодоров е в родното си село Малина. През нощтт съобщава на жена си, че в 4 ч. ще пътува за София, трябва да се види с някого в парламента. Тя го моли да отложи до сутринта пътуването. Малко преди 6 ч. проехтява изстрел. Той не е чут от никого в дома, макар че според полицията депутатът се е прострелял с пистолета си без заглушител. По-късно сутринта Тодоров е намерен с рана в главата, но все още жив. Откаран е в Добричката болница, където близо месец лекари се борят за живота му. Той така и не идва в съзнание. Близките му не вярват на версията на полицията за самоубийство. Смъртта му съвпада с аферата „Орион” и битката междудвете крила в БСП – едното на Андрей Луканов. Тодор Тодоров беше човекът, който още през 1994 г. пръв се опита да спре бившите шефове на Добруджанска търговска банка да влязат в зърнените бази в Генерал Тошево, Кардами Спасово, заради просрочие на кредитите, които банката беше отпуснала. Веднага след смъртта на депутата Добруджанската банка е източена. Приживе той е написал доклад за далаверите в селското стопанство и по-конкретно за зърнената криза по времето на Жан Виденов. В него фигурират доста известни в обществото имена, като това на зърнения бос Иван Иванов. Малко по-късно той е разстрелян и следите около аферата заметени. Смъртта на депутата Тодоров затваря устата и на други недоволни от далаверите, вършени от Виденови хора. Близките на Тодоров обаче не вярват, че сам е посегнал на живота си. Никой не ги запознава с доказателствата по делото. Предсмъртно писмо не е намерено.", "date": "2019.11.24", "title": " Мистерии и самоубийства заради куфарчета с милиони\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-8/", "text": "Временно се ограничава движението по път I-5 Казанлък – Стара Загора в района на с. Змеево поради катастрофа, съобщават от Агенция „Пътна инфраструктура“. Трафикът се пренасочва по обходен маршрут през с. Борилово – с. Пряпорец – Стара Загора.", "date": "2019.11.24", "title": " Катастрофа затруднява движението по пътя Казанлък – Стара Загора"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80-%d0%b2%d1%82%d0%be%d1%80%d0%b8-%d0%bd%d0%b0-%d0%b1%d0%be%d0%ba%d1%81/", "text": "Димитър Пеев от Пожарната в Шумен спечели второ място на Републиканското първенство по бокс за служители на МВР в категория 100+ килограма. Претендентите за призово място в неговата категория през уикендка са били 7 души. Пеев стигнал до финал, където загубил по точки от Стоян Маринов от „Гранична полиция“- Русе и се окичил със сребърен медал, съобщават от ОДМВР-Шумен. Това е четвърто участие и поредно отличие за шуменския огнеборец. До момента той има спечелени 3 сребърни и 1 бронзов медал в турнирите за служители на МВР. След турнира в спортен център „Пулеви“ в София пожарникарят сподели, че се е състезавал с травма и болка в глезена. „Заради настинка не можах да тренирам три седмици преди състезанието, което се отрази на резултата. Противникът ми беше добре подготвен и спечели“, разказа шуменецът. В турнира, организиран от Спортната асоциация на МВР, участие взели над 40 служители от цялата страна. Пеев е в редиците на МВР от 2013 година. До началото на тази година е работил в Териториална полиция към РУ-Велики Преслав, а от началото на 2019 г. е водач на специален автомобил и пожарникар в РСПБЗН-Шумен. С бокс се занимава повече от 10 г., в момента тренира в СК“ Шумен груп“ с треньори Ивалин Иванов и Стоян Веселинов.", "date": "2019.11.24", "title": " Шуменски пожарникар втори на бокс"}
{"url": "https://trud.bg/%d0%b7%d0%b0%d0%bc%d1%8a%d1%80%d1%81%d0%b5%d0%bd%d0%b0-%d0%b2%d0%be%d0%b4%d0%b0-%d1%82%d0%b5%d1%87%d0%b5-%d0%be%d1%82-%d0%bf%d0%be%d0%bf%d1%83%d0%bb%d1%8f%d1%80%d0%bd%d0%b0-%d0%be%d0%b1%d1%89%d0%b5/", "text": "Замърсена с ентерококи вода блика от обществената чешма в местността Аладжа манастир, съобщиха от Регионалната здравна инспекция. Чешмата е много популярна сред варненци. Всеки ден десетки жители на града пълнят туби с трапезна вода. Заради фекалното замърсяване сега черпенето на питейна течност става опасно, тъй като ентерококите могат да предизвикат инфекции на кръвта, уринарния тракт и възпаление на тъканта на сърдечните клапи. На чешмата ще бъде поставена трайна маркировка, указваща, че водата не е годна за пиене. Същата препоръка към кмета на Варна РЗИ е дала и още една обществена чешма на територията на общината – Бановата. Пробите оттам установили наличие на други две фекални бактерии – ешерихия коли и колиформи.", "date": "2019.11.24", "title": " Замърсена вода тече от популярна обществена чешма край Варна"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d0%b2-%d0%bb%d0%b0%d1%82%d0%b8%d0%bd%d1%81/", "text": "Първата българска телевизия в Латинска Америка започва излъчване от Аржентина. Това съобщи нейният създател Иван Цанков по време на 15-ата Световна среща на българските медии в Тирана, организирана от БТА. Новата медия ще се казва „Лос Булгарос ТВ“ и започва излъчване в началото на 2020 г. Първоначално телевизията ще излъчва 30-минутни предавания един път месечно, с тенденция да бъде увеличен обемът на програмата. Финансирането е изцяло частно. По време на панела „Право на информация: Трансформации на медийните бизнесмодели след бума на безплатно съдържание“ Цанков припомни, че медийната сфера на Аржентина има ярка българска следа. Радиоразпръскването в началото на 20-те години е дело на един от пионерите в тази област. Той се казва Хайме Якелевич и е роден през 1896 г. в София. В началото на 30-те години вече притежава три радиоканала. Създава и първия аржентински телевизионен канал – „Канал 7“, който съществува и до днес. В дискусията днес участваха доц. Георги Лозанов, според когото няма риск за журналистиката – професия на век и половина, която осигурява конституционното право на информация. След още една технологична революция ще има журналистика, която ще държи вниманието повече от 3 секунди, смята експертът. Розита Еленова, член на Съвета на съвета за електронни медии (СЕМ,) заяви, че има медийни закони и те се спазват. Закрила над журналистите също има, добави тя. Йосиф Давидов от „Нова дума“ – Испания, разказа за ръководеното от него издание. По думите му то има 10 000 тираж при 126 000 регистрирани българи в страната. Разпространява се в 1260 будки в Испания. Срещата в Тирана продължава с панела „Медии и култура: Загиват ли културните формати?“. По-късно днес е официалното закриване на форума. Световната среща на българските медии в Тирана се организира със съдействието на „Джи пи груп“ АД, Фибанк Албания, Нова ТВ, „Лардж информърс проджектс“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Първата българска телевизия в Латинска Америка започва излъчване от Аржентина"}
{"url": "https://trud.bg/%d1%86%d0%b5%d0%ba%d0%b8%d1%82%d0%b5-%d0%b2-%d0%be%d1%81%d0%bd%d0%be%d0%b2%d0%b0-%d0%bd%d0%b0-%d1%80%d0%b0%d1%81%d0%b8%d1%81%d1%82%d1%81%d0%ba%d0%b8-%d1%81%d0%ba%d0%b0%d0%bd%d0%b4%d0%b0%d0%bb%d0%b8/", "text": "Десетки онлайн медии в Англия гръмнаха със скандала “Efbet”, който вече от цял месец тресе страната ни. След като по темата вече писаха цял куп издания в България, Гърция и Малта, сега хазартната компания се превърна и в любопитна тема за публиката във Великобритания. Сайтът   публикува материал със снимка на бившия вече президент на футбола Борислав Михайлов и Боян Найденов, един от собствениците на „Efbet”. През октомври Англия се изправи срещу българския национален отбор по футбол на квалификацията за Евро 2020 в София – пише медията. Мачът обаче бе белязан от демонстрации на гнусен расизъм, песнопения на маймуни и платени футболни хулигани, които очевидно бяха на стадиона само за да развалят футболната игра. Трябва да отбележим обаче, че не се случва за първи път, когато българската публика проявява неуважение към чуждестранни играчи и отбори. По време на квалификацията за Европейското първенство през 2011 г., например, Българският футболен съюз бе глобен заради расистко поведение на българските фенове към някои от английските играчи. Две години по-късно българският футболен клуб „Левски“ пък бе санкциониран с почти 20 000 евро, след като негови фенове вдигнаха банери със свастики, пожелавайки честит рожден ден на Хитлер. За съжаление, въпреки множеството санкции и предупреждения към българската лига в миналото, расизмът все още продължава да бъде много дълбоко вкоренен проблем в България. Всичко това сякаш достига своя връх по време на квалификацията България срещу Англия Евро 2020 този октомври – допълва сайтът  . Мачът бе спиран на два пъти през първото полувреме, а след това футболисти от английския отбор съобщиха за расистки обиди, които изглежда бяха насочени към чернокожи играчи, като Рахим Стърлинг и Тайрон Мингс. Предупреждението в 28-ата минута бе последвано от пауза на мача в 43-ата минута, когато част от феновете в сектор „Б“ напуснаха стадиона.” Материалите за връзката между расизма и хазартните босове е отразен подробно в  ,  , както и много други британски сайтове. Скандалът, който очевидно нарушава антидискриминационната и антирасистка кампания на УЕФА, бе последван от мощно медийно отразяване и в Англия, и в България, като това пък предизвика редица критични наблюдения и коментари от професионални футболисти, членове на изпълнителния комитет на УЕФА, футболни клубове, журналисти и дори политици. След тези неприятни събития президентът БФС Борислав Михайлов официално напусна поста си. Той се оттегли, след като премиерът на България Бойко Борисов му се обади и написа на страницата си във Фейсбук: „Призовавам Борислав Михайлов незабавно да подаде оставка като президент на Българския футболен съюз! Недопустимо е България, която е една от най-толерантните страни в света – а хората от различни етноси и религии живеят в мир – да се свързва с расизма и ксенофобията“. По-късно, малко след потвърждението на оставката на Михайлов, над 20 полицаи извършиха обиска в централата на БФС в София. Според говорителката на главния прокурор на България разследването свързва бившия президент на БФС с корупционни престъпления, назначаване на рефери на футболни мачове и други големи престъпления срещу спорта. Оставката на Борислав Михайлов обаче беше само върхът на айсберга. След расистките обиди срещу британските футболни национали, скандалът се задълбочи. Оказва се, че от дълго време в България съществува определена връзка между футбола и организираната престъпност. Доста често футболните хулигани действат под натиска, наложен им от външни влиятелни сили. Много са случаите, когато футболното хулиганство е използвано нарочно, за да предизвика хаос по време на мачове. И това може да се случи и тук. Подозирайки фонов сценарий, специалните сили разследват и спонсорите на футбола в България. Това от своя страна доведе до поредица от събития, които е малко вероятно да бъдат просто случайни. Специалните служби в България започнаха проверка на възможността едни от най-големите босове в хазарта в страната – Стефан Найденов, да стои зад инцидента. Въпреки мрежата от информатори на УЕФА в цяла Европа, работещи по решаване на проблема с определянето на мачове, серията спортни манипулации изглежда е организирана доста добре и тя е направена от българския хазартен бос. Найденов е обвиняван не само в различни прояви на спортна корупция, но странични източници също съобщават, че за Стефан Найденов работи Марио Коструков, човекът, който доскоро наблюдаваше корупцията към БФС. Заедно със синовете си Боян Найденов и Цветомир Найденов, Стефан Найденов, ръководи една от най-големите компании за хазартни игри в Източна Европа – “Efbet”. Търговската марка е собственост на „Brobet LTD“ и е сред основните спонсори на футбола в България. Съвсем наскоро компанията “Efbet” е замесена в огромен скандал, който разкри чудовищен брой нарушения на Закона за хазарта в България, както и на Закона за ограничаване на плащанията в брой (ЗЗЛД), който се извършва систематично от собствениците на Efbet. След дълго разследване на “Efbet” и неговите собственици агенти от Държавната агенция за национална сигурност (ДАНС) щурмуваха централата на Efbet на 4 октомври. Българските медии публикуваха много информация по темата, свързвайки семейство Найденов с корупция, пране на пари и други финансови престъпления. Освен това по неофициална информация от службите, имената на собствениците на букмейкъра бяха свързани и с хора, които са част от организираната престъпност и корупция не само в България, но и в други европейски страни. И все пак сагата за Efbet не свършва до тук. Приблизително месец след нападението на ДАНС в ново разследване, проведено от властите в Малта, относно румънска и българска връзка с пране на пари на острова, имената на фамилията Найденов и тяхната компания за хазарт се откроиха отново. Подобни разследвания срещу компанията „Brobet“, която е собственик на марката “Efbet”, започнаха също така и в Гърция, Румъния и Италия. И докато информацията от малтийската полиция подчертава, че българите са свързани с италианската мафия в Сицилия и Милано, някои британски и гръцки журналисти твърдят, че Стефан Найденов и синовете му са били част от корупционни схеми, финансови измами и укриване на данъци на територията на Гърция. Нещо повече, британски медии съобщиха, че хазартният бос Стефан Найденов е бил част от комунистическите тайни служби в страната си. Той е работел под псевдонима „Николов” и е бил вербуван от служителя на Държавна сигурност Кр. Кръстев още през 1980 г. В светлината на тези събития някои български журналисти предположиха, че Стефан Найденов и синовете му Боян и Цветомир Найденов инвестират и към момента значителна част от недекларираните си печалби в недвижими имоти в Гърция и Италия.", "date": "2019.11.24", "title": " Цеките в основа на расистски скандали и пране на пари"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%be%d1%81%d1%82%d0%b0%d0%bd%d0%b0-%d0%bd%d0%b0-%d0%b4%d0%b5%d1%81%d0%b5%d1%82%d0%b0-%d0%be%d1%82-%d0%b2%d1%82%d0%be%d1%80%d0%b8%d1%8f-%d0%bc%d0%b0%d0%bd%d1%88/", "text": "Алберт Попов не успя да нанесе удар в първия слалом от сезона в Световната купа по ски алпийски дисциплини в Леви (Финландия). Най-добрият ни състезател зае 34-о място в първия манш и остана само на 0,10 секунди от място в топ 30, което даваше право на участие във втория. Попов стартира с 21-и номер, но не се възползва от доброто трасе. Условията край полярния кръг бяха много тежки – гъста мъгла, която дори лампите трудно пробиваха. Другият ни участник Камен Златков пък не успя да завърши първия манш.  Хенрик Кристоферсен спечели първия слалом след ерата „Марсел Хиршер“, след като се движеше 4-и след оспорвания първи манш, но се оказа най-стабилен от лидерите във втория. Клемен Ноел пък пропиля аванс от над половин секунда, за да остане втори на 9 стотни зад победителя.", "date": "2019.11.24", "title": " Алберт остана на десета от втория манш"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d1%81%d1%80%d0%b5%d1%89%d1%83-%d0%be%d1%89%d0%b5-%d0%b5%d0%b4%d0%b8%d0%bd-%d0%bc/", "text": "Британските власти повдигнаха обвинения в трафик на хора срещу 23-годишен мъж, заподозрян в смъртта на 39-те виетнамци, чийто тела бяха открити в хладилен камион в Есекс, съобщава АФП. Кристофър Кенеди от Северна Ирландия трябва да се изправи пред съда в понеделник. Той е обвинен в заговор за уреждане на пътуването на хора с цел експлоатация и нарушаване на британския закон за имиграцията. Младият мъж е бил задържан на магистрала западно от Лондон в петък. Телата на жертвите – 31 мъже и 8 жени, бяха открити на 23 октомври. Шофьорът на камиона, северноирландски гражданин, също е задържан. Той е обвинен в 39 непредумишлени убийства, трафик на хора и пране на пари. Същите обвинения бяха повдигнати на още един мъж и британските власти опитват да го екстрадират от Дъблин. Във Виетнам по случая бяха задържани други 10 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Повдигнаха обвинения на още един мъж заради камиона-ковчег в Есекс"}
{"url": "https://trud.bg/%d1%84%d0%b8%d0%bb%d0%bc%d0%b8-%d0%b7%d0%b0-%d1%84%d0%b5%d0%bb%d0%b8%d0%bd%d0%b8-%d0%b8-%d1%82%d0%b0%d1%80%d0%ba%d0%be%d0%b2%d1%81%d0%ba%d0%b8-%d0%bd%d0%b0-%d0%ba%d0%b8%d0%bd%d0%be%d0%bc/", "text": "Двамата промениха европейската култура на XX век Какво е вдъхновявало големия режисьор Андрей Тарковски? Какво е преживявал и какво е искал да постигне в общуването си със своите зрители? Отговор на тези въпроси дава документалният филм “Андрей Тарковски. Киното като молитва”, който е включен в програмата на “Киномания”. Режисьор е синът на Тарковски – Андрей А. Тарковски. В рубриката “Киното и неговата история” ще бъде излъчен и още един документален филм за друг титан на седмото изкуство – Федерико Фелини. Заглавието е “Фелини без край”. Двамата промениха европейската култура на XX век. “Поставих си за цел да отведа зрителите обратно до изворите на режисьорската мисъл и да споделя емоцията от срещата с великия творец, великата личност и водач в живота, какъвто беше моят баща”, споделя Андрей А. Тарковски. Освен че зрителите ще надникнат зад кулисите на творчеството на Тарковки, те ще могат да чуят и неизползвани досега записи на поемите на Арсений Тарковски – един от великите руски поети на XX в. и баща на режисьора. “Фелини без край” черпи от огромния архив на италианската обществена телевизия RAI, филмът е ценен и с оригиналните свидетелства на хора, работили с маестрото. Започвайки от запознанството си с Фелини в Римини, Еудженио Капучо продължава с нови открития за “тайния свят” на Фелини, който никога не остава напълно разкрит.", "date": "2019.11.24", "title": " Филми за Фелини и Тарковски на „Киномания”"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-20-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5%d1%82%d0%be/", "text": "Първоначалните данни за   в района на Стара Загора, са за пострадала млада жена – на 21 години, съобщават от вътрешното министерство. Пристигналите на място полицейски екипи са установили и задържали нападателя – 20-годишен мъж. При възникналия конфликт между пътниците мъжът нанесъл прободни рани на жената. Пострадалата незабавно е транспортирана в болница в тежко състояние. Изясняват се всички обстоятелства около извършеното престъпление. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Задържаха 20-годишен мъж за нападението във влака Пловдив – Варна"}
{"url": "https://trud.bg/%d1%81%d0%b0%d0%bd%d1%82%d1%8f%d0%b3%d0%be-%d0%b1%d0%b5%d1%80%d0%bd%d0%b0%d0%b1%d0%b5%d1%83-%d0%bd%d0%b0-%d0%b2%d0%be%d0%b9%d0%bd%d0%b0-%d1%81-%d0%b1%d0%b5%d0%b9%d0%bb/", "text": "Каквото повикало, такова се обадило! Трибуните на „Сантяго Бернабеу“ изсвириха ужасяващ концерт по посока на Гарет Бейл, който влезе резерва при 3:1 на „Реал“ срещу „Реал Сосиедад“. Четири дни по-рано нападателят празнува класирането на Евро 2020 в Кардиф със знаме „Уелс. Голф. Мадрид. В този ред“ Отговорът на „белите“ трибуни не закъсня. А треньорът Зинедин Зидан е видимо уморен от тази мелодрама. „ Надявам се, че няма цяла сезон да говоря за Бейл – каза френската легенда. – Искам феновете да подкрепят всички, но не мога да ги контролирам. Бейл влезе добре в мача. Очаквам от него да продължи да работи. Шумът около него е твърде голям.“ „ За 30 минути беше страхотен – отсече Емилио Бутрагеньо, легендарен нападател и директор в клуба. – Имаме много тежки мачове и ни трябва човек с неговата класа.“ „ Реал“ допусна втория най-бързия гол в Примера дивисион от 2015 година насам. Вилиан Хосе се разписа още в 38-ата секунда. Играчът на баските е вторият от тима с два поредни гола на „Сантяго Бернабеу“ през новия век след Шаби Прието. Карим Бензема вкара изравнително в края на първото полувреме. Това бе гол №25 за него през сезона. Само Лионел Меси (29) и Роберт Левандовски (28) имат повече попадения. Лука Модрич бе автор на третия гол, а подаде преди това за първите два. Никога досега кавалерът на „Златната топка“ не е постигал такова нещо. Сензационният новак „Гранада“ продължи да живее във фантастичен сезон. Сега тимът изкова 1:1 у дома с „Атлетико“. „ Барселона“ пък стана първият отбор с три победи като гост на „Леганес“. За 2:1 се погрижиха Луис Суарес и Артуро Видал.", "date": "2019.11.24", "title": " „Сантяго Бернабеу“ на война с Бейл"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%b7%d0%b0-%d1%81%d0%b5%d0%b4%d0%bc%d0%b8-%d0%bf%d1%8a%d1%82-%d0%b3%d1%80%d0%b0%d0%b1%d0%bd%d0%b0-%d0%be%d1%81%d0%ba%d0%b0%d1%80-%d0%b7%d0%b0/", "text": "Банско отново се доказа като запазена марка, след като за седма поредна година бе обявен за курорт №1 на България от най-високата инстанция в туристическата индустрия изобщо. Малкото планинско градче получи еквивалентната на „Оскар“ в киното статуетка от Академията на Световните ски награди по традиция на червения килим в хотел „Ароса“ в Кицбюел в Австрийските Алпи, нареждайки се сред 26-те най-добри дестинации на планетата. В 16-седмичната онлайн надпревара участваха 214 топлокации от 5 континента, а в гласуването на сайта   се включиха около 2,5 млн. души (клиенти и професионалисти) от повече от 143 страни. Това превърна допитването със сигурност в най-голямото в бранша и едно от най-космополитните, провеждани официално изобщо. В Кицбюел Банско направи и общо шестия си златен дубъл в историята на ски Оскарите, след като в категорията за най-добър хотел у нас титлата за 2018 г. отиде в бляскавата витрина на „+Кемпински Гранд Арена“. Пиринският флагман на най-старата и луксозна верига в Европа бе на върха и през 2013, 2014, 2015, 2017 и 2018. Абсолютното превъзходство на Банско се илюстрира и от факта, че курортът ни е сред едва 6-те места на планетата с пълен комплект от 7 приза и от 7-те издания на Световните ски награди. Управляван от концесионера „Юлен“, зимният център под връх Тодорка безусловно доминира в класацията от 2013-а досега, като със същото могат да се похвалят само още домакинът Кицбюел, разположеният най-високо в Европа френски Вал Торенс, който за 6-и път ликува и с голямата награда за №1 на планетата, германската емблема на Световната купа Гармиш- Партенкирхен, руската гордост Роза Хутор, на чиито писти се проведе олимпиадата в Сочи през 2014 г., както и ексклузивният американски Диър  Вали. „Заслугата за признанието е на всички, които работят за името на Банско“, заявиха под аплодисментите на висшата класа в гилдията първата дама на „Юлен“ Мая Христоскова и маркетинг директорът Иван Обрейков, които вдигнаха отличието заедно с екипа си в кежуъл стайлинг.", "date": "2019.11.24", "title": " Банско за седми път грабна „Оскар“ за курорт №1 в България"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%be%d1%82%d0%bd%d0%be%d0%b2%d0%be-%d0%b5-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d1%81%d0%ba%d0%b8-%d0%ba%d1%83%d1%80%d0%be%d1%80%d1%82/", "text": "Банско отново бе избран за ски курорт №1 у нас на Световните ски награди в Кицбюел. Зимният център под връх Тодорка се нареди сред 26 най-добри ски дестинации на планетата и получи своя ски „Оскар“ на червения килим в хотел „Ароса“ в престижния курорт.  Класацията е възможно най-представителна и е изготвена след гласуване на близо 2,5 милиона души (клиенти и професионалисти) от 143 страни, което прави допитването едно от най-големите изобщо. Банско пък направи своеобразен „златен дубъл“, след като „Кемпински Гранд Арена“ бе избран за ски хотел №1 за общо шести път.  Това е седма поредна подобна награда за пиринския курорт, който доминира класацията от 2013-а насам. На подобно признание се радват още самият Кицбюел (Австрия), най-високият зимен център в Европа Вал Торанс (Франция), Гармиш-Партенкирхен (Германия), Роза Хутор (Русия) и Диър Вали (САЩ).  „Заслугата за признанието е на всички, които работят за името на Банско“, заявиха Мая Христоскова, изпълнителен директор на концесионера на ски зоната „Юлен“.  Банско пък вече се готви за новия ски сезон, който се очаква да бъде открит в средата на декември. А пикът ще е в края на януари, когато на пистата „Марк Жирардели“ ще пристигнат най-добрите скиорки в света за стартовете от Световната купа.", "date": "2019.11.24", "title": " Банско отново е най-добрият ски курорт"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%ba%d0%be%d0%bc%d0%bf%d0%be%d0%b7%d0%b8%d1%82%d0%be%d1%80%d1%8a%d1%82-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bc%d0%b8%d1%85%d0%b0/", "text": "На 71-годишна възраст след боледуване почина композиторът Александър Михайлов, съобщиха негови близки, информира  Той е автор на оперна, хорова, театрална и забавна музика. Има много записи за Българското национално радио. Занимавал се е с организирането на филмови и музикални фестивали. < p>Александър Михайлов е роден на 17 април 1948 г. в Новохоперск, Русия. Възпитаник на музикалното Санкт-Петербургското училище „Николай Андреевич Римски-Корсаков“, а след това и на държавната консерватория „Николай Андреевич Римски-Корсаков“, която завършва през 1975 г. със специалност композиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Почина композиторът Александър Михайлов"}
{"url": "https://trud.bg/64-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b2-%d0%ba%d0%be%d0%bc%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b5-%d0%b1%d0%b8%d0%bb-%d0%bf%d1%80%d0%b5/", "text": "64-годишен мъж е прегазен от автомобил в смолянското село Смилян. Пострадалият е в болница в кома с опасност за живота, информира  Мъжът е блъснат от лек автомобил, управляван от 62-годишен шофьор от селото. Инцидентът е станал снощи по тъмно около 19 часа при мъгливо и дъждовно време и при разминаване на две коли, когато падналият на пътното платно човек, вероятно пиян, бил прегазен. Пострадалият е с тежки поражения в областта на главата и ребрата. Настанен е в болницата в кома и е с опасност за живота. Шофьорът е тестван за алкохол, като пробата е отрицателна. Извършен е оглед на местопроизшествието. По случая е образувано досъдебно производство. Причините за тежката катастрофа се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " 64-годишен мъж е в кома, след като е бил прегазен от автомобил в село Смилян"}
{"url": "https://trud.bg/%d0%b5%d0%bb%d0%b8%d0%bd-%d0%ba%d0%be%d0%bb%d0%b5%d0%b2-%d0%bf%d0%be%d1%80%d0%b0%d1%81%d0%bd%d0%b0%d0%bb%d0%be%d1%82%d0%be-%d0%b4%d0%b5%d1%82%d0%b5-%d1%87%d1%83%d0%b4%d0%be-%d0%bf%d1%80%d0%b5%d0%b4/", "text": "Не съм от хората, които се впускат в състезания, за да печелят статуетки Елин Колев е роден на 17 декември 1996 година. През 2006 г. той е приет като изключително надарен ученик в Лайпцигския университет за музика и театър “Феликс Менделсон- Бартолди”. От 2010 г. Елин Колев учи три години като талантлив млад студент в Университета за музика в Карлсруе при проф. Йозеф Рисин. През 2013 г. той започва редовното си обучение за бакалавър в Университета в Карлсруе.  Наричат го детето-чудо, защото едва на 4 години свири на сцената, а на 8 г. прави своя дебют като солист с оркестъра Vogtland Philharmoic Greiz, Райхенбах. На 14 години Елин подписва ексклузивен договор за звукозапис със Sony Classical и записва компакт-диска Elin Kolev. Албумът става СD на седмицата в Classic Radio, Германия, а в класацията на Класик ФМ радио (София) остава на първо място за 5 седмици. – Защо толкова рядко концертирате в България?  – Все още следвам и не винаги се отваря възможност да се връщам в България, макар естествено да бих го правил с удоволствие. Израснах в Германия. Докато живеех в град Карлсруе търсих възможност за концертиране с радиостанции, рецитали и самостоятелни изяви с оркестър там. В момента уча магистратура и идвам в България възможно най-често. Догодина смятам да посещавам страната за репетиции, преподаване и концерти. Планирам да направя турне в Европа през 2020-2021 г., в което ще включва и България. – Каква е причината да изберете Вивалди за последния си концерт на 15 октомври в родината?  – Вивалди е вечен композитор и това пасна много добре по време на моето турне, тъй като след последните ми концерти с репертоар на Моцарт, Бетовен и Паганини можах дълбоко да навляза в епохата на барока. Обръщайки внимание на съвременните музикални култури и модерни композитори, беше почти задължително да заложа на толкова мистифициран композитор, що се отнася до глобалния дигитален архив от творби и важността на Federation [Zusammenkunfte]. Такъв композитор е именно Антонио Вивалди, който е изключително подходящ да бъде изпълняван в това ново време и на тази сцена. С Riva Sound работихме да “възродим” неговата музика, погледната от гледна точка на духовната творба “Grosso Mogul” (концерт с цигулка на Вивалди, б. а.) и изключително извисената “St. Antonio”, която е вплетена в Padua – включването на четирите сезона и естествената промяна в природата, където е изпълнявана. – Бихте ли искал да свирите с други известни музиканти, с кои?  – За мен би било огромно удоволствие да съм на сцената с велики музиканти. Бих искал да се запозная с преподаватели и концертмайстори. Примери за такива личности са диригентът и пианист Кристоф Ешенбах, цигуларите Максим Венгеров и Светлин Русев, който от доста време е във Франция. както и майстора на гъдулка Ангел Добрев. – Какво е да свириш на цигулка от 18 век?  – Цигулка от 18 век носи специално духовно усещане. Времето е сложило отпечатък върху този инструмент, което ми дава възможност да музицирам между епохите и да се потопя както в древна мотивация, така и да съм в крак със съвременното развитие. – Знаете ли кои известни цигулари преди вас са свирили на нея?  – Цигулката изработена през 1749 г. от флорeнтинския лютиер Лоренцо Каркаси, и ми е предоставена от фондация “Алберт Екщайн”. Един от новаторите в италианската цигулкова школа Реми Принчипе е притежавал този инструмент. – Колко струва една такава цигулка и как се пази?  – Казано рационално, такава цигулка няма цена. Подобни инструменти, които са изключително скъпи, се дотират от отговорността към историята и към звука. Този инструмент, както и други, на които съм свирил, не оглавяват ценовия списък. Въпреки това отговорността към тях е огромна. – Кой е любимият ви композитор и защо?  – В момента Дмитрий Шостакович. Още от детските си години обожавах неговия Концерт номер 1 за цигулка. Най-сетне сега, през януари догодина, ще го свиря. Чувствам се така, като че ли никога не съм свирил нещо друго. – От четиригодишен концертирате, какво ви даде и какво ви отне цигулката?  – Цигулката ми даде възможността да оценявам свещените характеристики и безапелационното присъствие на даден музикален инструмент. Все още не мога да кажа, че ми е отнела нещо в духовен план. Като солист носиш голяма отговорност и съм готов да я поема. – Какви са последните награди, получени от вас?  – Не съм от този тип хора, които се впускат в състезания, за да печелят статуетки. През последните няколко години не съм участвал в такъв тип съревнования. Мога да кажа, че последната ми награда е покана за съвместна работа с радиостанция. – Бихте ли искал да получите отново роля в киното?  – Да, имам желание отново да играя. Но това ще отнеме известно време. – Как се чувствахте в ролята на еврейското цигуларче Абраша във филма “Вундеркинд”?  – Беше много трудно, тъй като на млади хора, като нас тримата в ролята на главни герои, се гледа с особен поглед. По-възрастни хора знаят как се преодолява Холокоста. Ужасно е да се потопиш в атмосферата… Всеки ден гледам документални филми за времената от Първата и Втората световна война. За нас, младите хора, това не може да се възприеме и преодолее. За мен всичко това е необяснимо. Пред Абраша стоеше отговорността да бъде сляпо белокожо момче, което никога не свири музиката си за други цели освен за любовта. – Пробвал ли сте да смесвате жанрове?  – Обичам музиката. Ритъм, мелодия и хармония. Това ни обединява – хора и колеги. Често за себе си съм импровизирал, пял или изпълнявал народни мелодии. Това ме успокоява и ми помага да се върна към корените си. Фолклорната част, която изпълних на бис по време на концерта в София, например беше вид експеримент. Миксирането на музика винаги е било начин за създаване на изкуство. – След концерта в София на 15 октомври при вас е дошла примата на българската поп музика Лили Иванова. Какво ви каза?   – Разговаряхме 10-15 минути. Говорихме за музика и взаимната ни страст към нея. Каза ми, че концертът много є е харесал и че ми пожелава всичко добро по моя път. Сигурен съм, че отново ще се видим. Тя е изключително сърдечен дух. Научих, че в момента Лили Иванова работи по проекти, свързани с класическия жанр, тъй като обожава този тип музика. Изключително щастлив съм, че се запознахме и успяхме да си поговорим през онази вечер.", "date": "2019.11.24", "title": " Елин Колев, порасналото дете-чудо, пред “Труд”: С Лили ни свърза класиката"}
{"url": "https://trud.bg/%d1%81%d0%b8%d0%bd%d1%8a%d1%82-%d0%bd%d0%b0-%d0%b3%d0%b5%d0%be%d1%80%d0%b3%d0%b8-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d0%b2%d0%b5%d1%87%d0%b5-%d0%b2-%d0%bb%d0%b5%d0%b2%d1%81/", "text": "Борислав, син на легенда Георги Младенов, вече е играч на „Левски Лукойл“. 19-годишният баскетболист направи  дебют тази вечер срещу „Рилски спортист“ в Самоков в мач от НБЛ. До миналия сезон талантът бе в състава на италианския „Римини“, но се върна в България за възстановяване от операция. През изминалата седмица младежкият национал тренира с тима. Старши треньорът Константин Папазов ще разчита именно на него да помогне на отбора в отсъствието на Чавдар Костов, който е с травма. Младенов-младши бе в основата на националния ни състав до 20 г., който през лятото завърши на пето място на европейското, дивизия Б. Тогава гардът бе сред най-добрите ни баскетболисти, като имаше по 12,3 точки на мач. Снимка: bgbasket.com", "date": "2019.11.24", "title": " Синът на Георги Младенов вече в „Левски Лукойл“"}
{"url": "https://trud.bg/%d0%b4%d1%8a%d0%b3%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%b5%d1%81%d0%b5%d0%bd-%d0%b8-%d0%bf%d1%80%d0%be%d0%bb%d0%b5%d1%82/", "text": "Тази дъга не е волтова, а поетична – но не по-малко заредена с напрежение: животът на поета Иван Есенски е свързан повече от 30 години с красива муза, носеща името Пролет. Двамата имат дъщеря Елица, съчетала характера на пролетните буйства и мъдростта на ронещия злато есенен дъб. Повече от 150 почитатели на поезията и колеги писатели изпълниха залата с гигантските кристали в Музея „Земята и хората” на 21 ноември 2019, за да уважат тържеството за 70-годишнината на Иван Есенски – зам.-главен редактор на в. „Словото днес”, член на Управителния съвет на Съюза на българските писатели, изпълнителен секретар на Академията за европейска култура „Орфеева лира”. Събитието се водеше от неговия събрат и близък приятел Димитър Милов: двамата са създали през годините своеобразен поетичен диалог, пишейки стихове на една и съща тема, като се репликират и цитират. Публиката аплодира най-известните творби от това творческо приятелство, а Димитър Христов връчи на Есенски Почетен плакет за заслуги към българската литература от името на Управителния съвет на СБП. Беше представена и новата книга с избрани стихове „Доземи” (изд. „Мултипринт”, 2019), която авторът подари на всички присъстващи. В предговора Иван Есенски признава неизричани досега съмнения и притаени искрици надежда. Нека прочетем част от тях. „Сред тихия звън на отлитащите секунди се чува примирена въздишка – започнал е листопадът. Вече не пресмятам предишните, а някога им се радвах. Броях отлитащите птици, сетне ги посрещах напролет. Зимите ставаха все по-дълги, но не можех да се помиря с мисълта, че лятото е свършило.  Лятото на сърцето – също. Идваха и си отиваха жени. Оредяваха листопадите на любовта. Раздялата имаше острия вкус на есенна роса. Прибирах сенките на избледняващите силуети в паметта – пълнех прашните ѝ пространства с разкаянието на миналото. Човек няма вина, че се ражда с повторенията си…  Не търся опровержения повече. Пък и към песните посягах с надеждата, че ще отклонят мрака. „Всяка песен – въздъхва Лорка, е едно затихване на любовта”. Затихваме преди да си поемем дъх. Щастието не е там, където ни няма – ние самите сме щастие. Ако се открием навреме.  Друго какво? Освен един поклон доземи: Бог беше милостив и щедър – родих се в най-прекрасната земя на света, вярната ми любов е до мен, поезията не ми изневери.  Предостатъчно за един живот.” Поздрави към Иван Есенски поднесоха: Надя Попова (гл. ред. на в. „Словото днес”), проф. д-р Мюмюн Тахир (УниБИТ), Николай Шопов, доц. Михаил Малеев (директор на Националния музей „Земята и хората”), Атанас Капралов (директор на Националния литературен музей), Петър Динчев (гл. ред. на сп. „Читалище”), Нико Стоянов, Венцеслав Пейков и други колеги писатели. „Стиховете ти изразяват най-доброто от националния ни характер – да бъдеш винаги с народа си… Плодовете на твоята жизнена есен светят в златните страници на българската поезия, а твоята годишнина е повод да ти кажа „Бъди честит!” – се казва в поздравителния адрес на Боян Ангелов, прочетен от Надя Попова. „Когато става дума за висока литература, честност и искреност – става дума за Иван Есенски и неговото отношение към мене и към други колеги” – обобщи поетът Атанас Капралов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Дъгата между Есен и Пролет"}
{"url": "https://trud.bg/%d0%b2-%d0%b3%d1%8a%d1%80%d1%86%d0%b8%d1%8f-%d0%be%d1%82%d1%87%d0%b8%d1%82%d0%b0%d1%82-%d1%83%d0%b2%d0%b5%d0%bb%d0%b8%d1%87%d0%b5%d0%bd-%d0%b1%d1%80%d0%be%d0%b9-%d0%bc%d0%b8%d0%b3%d1%80%d0%b0%d0%bd/", "text": "Като реакция на трансфера на мигранти от гръцките острови към вътрешността на страната местните хора в Северна Гърция също недоволстват от увеличения брой мигранти от Турция, пресичащи река Марица, съобщава в. „Катимерини“, цитиран от  Граждански организации от североизточните градове Комотини, Александруполис и Димотика, в Беломорска Тракия, планират протести в понеделник на ГКПП „Кипи“ на гръцко-турската граница. Организаторите на демонстрацията обявиха, че ще блокират пункта с жива верига. Според местни медии най-новият наплив на мигранти в района се дължи на желанието на бежанците да прекосят река Марица преди началото на зимата и повишаването на нивото на реката. Най-новите данни показват, че само за миналия месец на гръцка територия са влезли 1525 мигранти и са арестувани 72 трафиканти на хора в Тракия. Бежанците, успели да прекосят гръцко-турската граница, се придвижват на групи от трима, петима и дори 10 души, пътуват през нощта в поска Солун – пеша, в камиони на трафиканти или по жп релсите. Източници на в. „Катимерини“ твърдят, че международни банди за трафик на хора са се струпали на границата с Турция и наемат български, молдовски, иракски, сирийски, марокански и дори гръцки и македонски трафиканти за трансфера на мигранти и бежанци към вътрешността на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Гърция отчита увеличен брой мигранти, пресичащи река Марица"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%be%d0%b1%d0%b8%d0%bb%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d0%b2-7-%d0%be%d0%b1%d0%bb%d0%b0%d1%81%d1%82%d0%b8-%d0%b2-%d0%bf/", "text": "Предупредителен жълт код за обилни валежи от дъжд е обявен за утре за седем области в Южна България, информира на страницата си Националният институт по метеорология и хидрология. В Пловдивска, Пазарджишка, Старозагорска, Хасковска, Кърджалийска, Смолянска и Благоевграска област се очакват общо до 35 литра дъжд на квадратен метър за цялото денонощие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Жълт код за обилни валежи в 7 области в понеделник"}
{"url": "https://trud.bg/%d0%ba%d0%b0%d0%bc%d0%b1%d1%83%d1%80%d0%be%d0%b2-%d0%b1%d0%b5%d0%bb%d1%8f%d0%b7%d0%b0-%d1%8e%d0%b1%d0%b8%d0%bb%d0%b5%d1%8f-%d1%81-%d0%b3%d0%be%d0%bb/", "text": "Мартин Камбуров изигра мач №400 в българското първенство и се превърна в герой. С неговия гол „Берое“ срази „Дунав“ с 3:0 като гост. Нападателят се разписа в 56-ата минута. Камбуров вече има 226 гола в българското първенство и е на второ място във вечната ранглиста. Все още недостижим там е легендата на „Берое“ и ЦСКА Петър Жеков – 253 попадения. Предвид неговите 38 години задачата на Камбуров да задмине Жеков си остава повече от трудна. Втория гол за „заралии“ в Русе вкара Ибрахима Канте в 78-ата минута. Камбуров имаше основна заслуга и за това попадение. Ветеранът спечели висока топка, за да може да стигне до Канте. Третото попадение пак бе на гвиянския халф, а кризата в „Дунав“ се засили още повече след разгрома. За старозагорци това бе едва петата победа на стадиона в Русе. От 23 гостувания на „Дунав“ тимът е стигал и до седем равенства.", "date": "2019.11.24", "title": " Камбуров беляза юбилея с гол"}
{"url": "https://trud.bg/%d1%83%d0%b0%d0%b9%d0%bb%d0%b4%d1%8a%d1%80-%d0%bd%d0%b0%d0%b4%d0%bc%d0%b8%d0%bd%d0%b0%d1%85-%d0%b8-%d0%bc%d0%b0%d0%b9%d0%ba-%d1%82%d0%b0%d0%b9%d1%81%d1%8a%d0%bd/", "text": "Дионтей Уайлдър има само един от поясите в тежка категория – този на Световния боксов съвет (WBC), който макар и да минава за най-престижния, го оставя в сянката на притежателя на останалите четири (в момента Анди Руис). Американецът прибра рекордния в кариерата си хонорар от 20 милиона долара за победата над кубинеца Луис Ортис-Кинг Конг, но явно все още се смята на недооценен.  „Трябваше да нокаутирам 40 души, за да ме признаят – заяви Бронзовия бомбардировач, който вече има 41 победи (само една по точки) и 1 равен мач в кариерата си. – Аз вече съм боксьорът с най-силния удар в историята. Надминах и Майк Тайсън.“  Уайлдър губеше по точки в съдийските карти до решаващия момент в 7-ия рунд. Дотогава 40-годишния претендент се бе уморил достатъчно, тъй като водеше перфектно мача. Ортис „заспа“ само за миг и унищожителен десен прав разтърси главата му и го свали на пода. Реферът отброи бързо и присъди победата на шампиона.  Уайлдър вече планира реванш с Тайсън Фюри, който остава единственият му съперник, тръгнал си непобеден от ринга, а най-вероятната дата е 22 февруари 2020-а. Шампионът не крие желанието си да се види и като абсолютен крал на тежката категория. „Има прекалено много пояси и това обърква феновете – смята Дионтей. – А категорията е прекалено малка. Затова искам на върха да видя само едно име – моето.“", "date": "2019.11.24", "title": " Уайлдър: Надминах и Майк Тайсън"}
{"url": "https://trud.bg/todorov-s-deyno-uchastie-pri-tsenen-uspeh-na-inverness/", "text": "Николай Тодоров взе дейно участие при успеха на неговия „Инвърнес“ с 1:0 над „Дънди“ в дербито от шотландския Чемпиъншип. Нападателят записа близо 30 минути за домакините, а единственото попадение реализира неговият съотборник Аарън Дорън през първата част. С победния гол юношата на „Блекбърн“ успя да прекъсне „сухия“ период от 286 минути, в който се намираше отборът му. Последното попадение на „Инвърнес“ датираше от 30 октомври, а негов автор бе именно Тодоров при успеха над „Куинс оф дъ Саут“. Победата пък изкачи тимът на българина до третото място. „Сините“ вече имат 23 точки, на 10 от лидера „Дънди Юнайтед“, но и само на една от втория „Еър Юнайтед“. В следващия кръг „Инвърнес“ гостува на „Алоа Атлетик“.", "date": "2019.11.24", "title": " Тодоров с дейно участие при ценен успех на „Инвърнес“"}
{"url": "https://trud.bg/%d0%b1%d0%bb%d1%83%d0%bc%d0%b1%d1%8a%d1%80%d0%b3-%d0%bd%d0%b5-%d0%b8%d1%81%d0%ba%d0%b0-%d0%b4%d0%b0%d1%80%d0%b5%d0%bd%d0%b8%d1%8f-%d0%b8-%d0%b7%d0%b0%d0%bf%d0%bb%d0%b0%d1%82%d0%b0/", "text": "Обмисля да участва в надпреварата за кандидат на демократите Ако се кандидатира за президент на САЩ, Майкъл Блумбърг (77 г.) няма да приема политически дарения, а ако спечели поста – няма да взема заплата. Това заяви неговият ключов съветник Хауърд Улфсън, съобщи АП. “Той не е приемал политическо дарение през живота си. Няма да започне сега”, отсече Улфсън, като добави, че Блумбърг не може да бъде купен. По данни към ноември т. г. състоянието на Блумбърг възлиза на 58 млрд. долара, което го нарежда на 9-о място по богатство в света. Милиардерът все още не е обявил официално дали ще се включи в битката за Белия дом и съответно в надпреварата за номинация за кандидат на демократите за президент. През последните дни обаче той създаде предизборен щаб, което му дава право да се яви на първичните избори в поне три щата. Освен това екипът му е отделил над 30 милиона долара за телевизионни реклами, които трябваше да започнат да се излъчват от вчера в няколко водещи щати. Всички средства за кампанията идват от личните пари на Блумбърг. На въпроса колко е готов да плати той, Улфсън отговори: “Колкото е необходимо, за да победи Доналд Тръмп”. Блумбърг има зад гърба си три мандата като кмет на Ню Йорк. За първи път бе избран на поста през 2001 г., когато макар и дългогодишен демократ, се яви като кандидат на републиканците. Такъв бе и като претендент за втория си мандат, а за третия се яви като независим.", "date": "2019.11.24", "title": " Блумбърг не иска дарения и заплата\t"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%b4%d1%8a%d1%80%d0%b6%d0%b8-%d0%b8%d0%bd%d1%82%d1%80%d0%b8%d0%b3%d0%b0%d1%82%d0%b0-%d0%b7%d0%b0-%d1%82%d0%b8%d1%82%d0%bb%d0%b0%d1%82/", "text": "Стадион „Българска армия“ държи до голяма степен интригата за титлата в първенството. В първия ден на декември ЦСКА приема „Лудогорец“. Шампионите от Разград оцеляха в дербито на върха срещу „Локомотив“ (Пд) – 2:1. Преди гостуването в Борисовата градина отборът има 11 точки преднина пред ЦСКА и продължава да е непобеден от началото на сезона в първенството. „ Червените“ не допуснаха грешка с 3:0 над „Ботев“ във Враца и приближиха „Локомотив“ и „Левски“. За триото мачът на „Армията“ е от кръстопътно значение, за да остане интрига в битката за златото. Лошата статистика обаче говори – ЦСКА никога не е побеждавал в историята си „Лудогорец“ на своя земя. „Червените“ са изключително ефективни срещу този съперник в турнира за купата, но не и за първенството. Временният треньор Милош Крушчич даде сериозна заявка да продължи за постоянно работата си в ЦСКА. След загубата с 0:1 от „Локомотив“ в Пловдив последваха четири последователни „сухи мрежи“. Победите бяха с общ резултат 10:0. Много вероятно е БФС да гласува доверие на Георги Кабаков да свири дербито на „Българска армия“. Съдийската комисия на УЕФА даде на пловдивчанина дуела от Шампионската лига между „Тотнъм“ и „Олимпиакос“ във вторник. Така Кабаков ще има честта да ръководи първия мач на Жозе Моуриньо като наставник на „Тотнъм“ в най-елитния турнир. През този сезон реферът често получава подобни маркови наряди.", "date": "2019.11.24", "title": " “Армията“ държи интригата за титлата"}
{"url": "https://trud.bg/%d0%ba%d0%b0%d0%bb%d0%b5%d0%b9%d0%bd-%d1%81%d1%8a%d1%81-%d1%81%d1%80%d0%b5%d0%b1%d1%80%d0%be-%d0%b2-%d0%bc%d0%bd%d0%be%d0%b3%d0%be%d0%b1%d0%be%d1%8f-%d0%b8-%d0%be%d1%89%d0%b5-4-%d0%bc%d0%b5%d0%b4/", "text": "Боряна Калейн взе сребро в многобоя на турнира по художествена гимнастика в Барселона. Националката бе лидер след първите три уреда, но допусна грешка на последния – лента и завърши със сребро. Златото грабна украинката Влада Николченко. Калейн взе още 4 медала във финалите на уредите – злато на обръч и топка, както и сребро на бухалки и лента.  На световното в Баку през септември Боряна осигури едната олимпийска квота за България. А другата донесе Катрин Тасева. Страната ни има право само на две визи в индивидуалното за Токио 2020.", "date": "2019.11.24", "title": " Калейн със сребро в многобоя и още 4 медала"}
{"url": "https://trud.bg/%d1%81%d0%b5%d0%b4%d0%bc%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d1%84%d0%b8%d0%bb%d0%bc%d0%b0-%d0%bd%d0%b0-%d1%81%d1%82%d0%b5%d1%84%d0%b0%d0%bd-%d0%ba%d0%be%d0%bc%d0%b0%d0%bd/", "text": "15 000 зрители вече са гледали лентата у нас “В кръг” на Стефан Командарев продължава със сериозните международни успехи и преди дни взе поредна седма награда в 57-то издание на Международния кинофестивал в Хихон, Испания. В конкуренция с още 18 филма от цял свят в основната състезателна програма, Ирини Жамбонас взе наградата за най-добра актриса, която е трета за нея след “Сърцето на Сараево” и “Златна Роза”. “Гордеем се, че успяваме да съчетаем отлично представяне на филма по света с прекрасния прием от българската публика по нашите кина, където вече ни гледаха 15 000 зрители”, коментира от Испания Стефан Командарев. “В кръг” е вторият филм от планираната трилогия след реализацията на “Посоки”. Той разказва историите на три двойки патрулиращи полицаи в нощна София. В лентата са Ирини Жамбонас, Павел Поппандов, Асен Блатечки, Иван Бърнев, Васил Василев-Зуека, Стефан Денолюбов, Стоян Дойчев, Герасим Георгиев-Геро, Николай Урумов, Анастасия Ингилизова, Ованес Торосян и др. Режисьор е Стефан Командарев, оператор Веселин Христов, сценаристи Симеон Венциславов и Стефан Командарев, продуценти Стефан Командарев и Катя Тричкова за “Арго Филм”.", "date": "2019.11.24", "title": " Седма награда за филма на Стефан Командарев „В кръг”\t"}
{"url": "https://trud.bg/%d0%b4%d0%b0%d1%84%d0%bd%d0%b5-%d0%ba%d0%b8%d0%b9%d0%bd-%d0%bd%d0%be%d0%b2%d0%b0%d1%82%d0%b0-%d0%b7%d0%b2%d0%b5%d0%b7%d0%b4%d0%b0-%d0%b2-%d1%85%d0%be%d0%bb%d0%b8%d0%b2%d1%83%d0%b4/", "text": "„Тъмните му материи” на Филип Пулман е най-четената фентъзи поредица след „Властелинът на пръстените”. Трилогията разказва за свят, паралелен на нашия, и все пак населен с различни създания, като смесва наука, теология и магия с крайно фантастичен и вълнуващ резултат. В този свят демони и крилати същества живеят наред с хората, а загадъчният Прах има силата да обединява вселените.  В първата книга „Златният компас: Северно сияние“ малкото момиченце Лира и демонът ѝ Панталеймон решават да намерят приятеля ѝ Роджър, а търсенето ги отвежда чак сред студеното великолепие на Севера,  където екип учени провежда експерименти, твърде ужасни, за да се говори за тях на глас. В екранизацията на HBO и BBC ролята на малката Лира е поверена на 14-годишната Дафне Кийн, която познаваме от филма от поредицата „Х-Мен“ „Логан: Върколакът“. За най-известна роля на млада американска актриса с испано-английски корени Дафне Кийн се смята Лора Кини в „Логан“. Филмът е премиерен през 2017 година. Именно в него момичето дебютира в Холивуд. Бъдещата актриса се ражда в първия ден на 2005 г. в Испания в семейството на театрален режисьор, актриса и писателка с испански произход Мария Ейс и известния британски актьор Уилям Кийн. Дафне като дете учи добре испански и английски език. Родителите й я записват на гимнастика и танци, което дава на младата актриса добра физическа подготовка. През 2014 г. тя може да бъде видяна в епизодична роля в „Бежанци“. Бащата на Дафне също участва в телевизионния сериал за научна фантастика. Тази многосерийна лента е показана по един от испанските телевизионни канали. В него се разказва за хора от бъдещето, които са се завърнали днес, за да се справят с бежанците и да намерят ново кътче на Земята, където биха могли да живеят безопасно. Дафне не може да си представи живота без кино. Тя се явява на многобройни прослушвания, на едно от които хваща окото на режисьора Джеймс Манголд. Той й предлага да участва в „Логан”. В този филм младата актриса е мутанта Лира Кини, която притежава суперсили. По думите на режисьора на „Логан”, той търси момиче с добри физически характеристики и актьорски талант. Оказва се, че Дафне напълно съвпада с представите му за тази героиня. Освен това испанските корени на младата актриса изиграват положителна роля. Момичето говори перфектно на два езика. Кийн приема ролята на Лира заради големите си и невинни кафяви очи, които, ако е необходимо, могат да бъдат жестоки. Момичето успява да получи ролята, за която се явяват над 500 деца. На снимачната площадка младата актриса не изостава от възрастните си колеги. Тя не се оплаква от умора и работи на снимачната площадка по цял ден. В кадър тя трябва да се бори и да изпълнява различни трикове. Във филма има жестоки сцени и насилие, в които младата актриса участва без дубльор. Според Хю Джакман, който играе Върколак в „Логан”, Кийн е един вид явление. От режисьора Джеймс Мангълд за Дафне може да се чуят думи за отличните й физически характеристики и уникални актьорски способности. Според него младата актриса я очаква успешно бъдеще. Той сравнява развитието на кариерата на Кийн с творческите начинания на Натали Портман и Кирстен Дънст, които се появяват на големия екран още в детството си. Младата актриса се занимава не само с гимнастика. Интересува се също от акробатика, акапелно пеене и балет. В социалната мрежа Instagram няма официална страница на Дафне Кийн, но момичето има свой акаунт в Twitter. Нейни приятели са децата на Хю Джакман. Актьорът наскоро сподели новина за пътуване с дъщерите си и филмовата си партньорка във воден парк. „Много обичам стари мюзикъли“, разкрива Дафне. „Бих искала да направя един от тях.“  Дафне ще продължи филмовата си кариера, докато ходи на училище и активно се занимава със спорт. Режисьорът на „Логан” Джеймс Мангълд иска да направи нов филм за мутантката Лира Кини с Дафне в главната роля. Последната роля на младата актриса е именно в поредицата „Тъмните му материи”. Докато пътува из световете, включително нашия, героинята й Лира се среща с Уил, решително и смело момче. Заедно те се натъкват на необикновени същества и опасни тайни, като съдбата на живите – и мъртвите – е в техните ръце. Дафне участва заедно с Джеймс МакАвой, който играе тайнствен и приключенски чичо Лорд Асриел, както и Рут Уилсън, която влиза в образа на госпожа Култер, жена, която в крайна сметка поема грижите за Лира в Лондон.", "date": "2019.11.24", "title": " Дафне Кийн – новата звезда в Холивуд"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b5%d0%ba%d0%be%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d0%b2%d0%b4%d0%be%d0%ba%d0%b8%d1%8f-%d0%bc%d0%b0%d0%bd%d0%b5%d0%b2%d0%b0-%d0%b2/", "text": "Бившият министър на околната среда и водите в периода 1997-2001 г. и зам.-министър в три правителство Евдокия Манева заяви пред  , че всички отговорни са мълчали за проблема с водата в Перник. Тя каза още, че сушата не е виновник за ситуацията. Манева заяви, че всеки българин годишно разполага средно с 9 хил. куб. м. вода, което е добър показател, критично е когато тази цифра е под 5 хил. „В Перник много добре са знаели за какво става дума. Кметът си е мълчал, мълчали са хората от Общинския съвет“ – не само управляващите, но и опозицията, мълчал е областният управител – тя е тази (б.р. Ирена Соколова), която всяка година трябва да подготвя доклад за състоянието на язовира, но прекият виновник са ВиК, заяви експертът. Водната криза в Перник е в резултат на много лошо управление на всички нива, коментира Манева. По думите й институциите са проявили безхаберие – от ресорните министерства до кмета. „Това означава липса на контрол, ниска квалификация на работещите, партийна намеса в кадровата политика и ниска култура на нашето население по отношение на ползване на този ресурс“, коментира Манева. Според Манева виновник за кризата с водата няма да се намери заради колективната безотговорност. Експертът коментира, че сега ситуацията няма да повтори водния режим в града през 1993 г., когато перничани са ползвали ресурса по график цели две години. „Синоптиците вещаят снежна зима, аз съм сигурна, че в района на Перник има и други водоизточници, просто трябва да се намери решение как да се използват“, допълни тя. По думите й във всяко ВиК-дружество в страната има назначен партиен послушник, който изпълнява решенията на местните партийни величия. Манова заяви, че настоящият областен управител на Перник Ирена Соколова трябва да подаде оставка, отговорност трябва да поемат контролните органи и министерствата. „И двамата министри през септември месец на въпроси в Народното събрание оптимимистично отговарят, че там няма проблем. Значи някой ги е излъгал. Трябва се открие кой е този партиен шеф, който е наредил тази информация да не стигне до хората. Това е глупаво решение, защото никой не забравя такива нелепи неща“, каза Манова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Бившият екоминистър Евдокия Манева: Всички отговорни са мълчали за проблема с водата в Перник\t"}
{"url": "https://trud.bg/%d0%b4%d0%b6%d0%be%d0%bd%d1%81%d1%8a%d0%bd-%d0%be%d0%b1%d0%b5%d1%89%d0%b0%d0%b2%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d0%b7%d0%b0-%d0%ba%d0%be%d0%bb%d0%b5%d0%b4%d0%b0/", "text": "Стотици милиони за социални и грижи за децата Замразява за 5 години ДДС, данъка върху доходите и осигуровките Британският премиер Борис Джонсън обеща, ако неговата Консервативна партия спечели изборите на 12 декември, споразумението му за Брекзит да бъде гласувано до Коледа, за да може кралството да напусне ЕС на 31 януари, както предвижда последното удължаване на развода. Този график за Брекзит е залегнал в манифеста на консерваторите, който Джонсън обяви днес, 18 дни преди вота, на митинг в град Телфорд. “Да свършим с Брекзит и можем да възстановим доверието, сигурността, бизнеса, семействата. Да свършим с Брекзит и ще можем да фокусираме сърцата и умовете си върху приоритетите на британския народ”, обяви Джонсън. Акцент в 59-страничния манифест, който премиерът определи като “план” за бъдещето на страната, са социални мерки. Например заделянето на допълнителни 1 милиард паунда годишно в мандата на бъдещия парламент за социални плащания. Предвидени са и по 250 милиона паунда годишно за грижи за децата. Заложено е 5-годишно замразяване на ставките на ДДС, данъка върху доходите и осигуровките, включително здравни, което изключва възможността те да бъдат повишавани в този период. Ще бъдат заделени и над 28 млрд. паунда за изграждане на стратегически и локални пътища.", "date": "2019.11.24", "title": " Джонсън обещава Брекзит за Коледа\t"}
{"url": "https://trud.bg/%d0%bc%d0%b0%d0%b9%d0%ba%d1%8a%d0%bb-%d0%b1%d0%bb%d1%83%d0%bc%d0%b1%d1%8a%d1%80%d0%b3-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d1%81%d0%b5-%d0%ba%d0%b0%d0%bd%d0%b4%d0%b8%d0%b4%d0%b0/", "text": "Майкъл Блумбърг обяви, че ще се кандидатира за президент, присъединявайки се към многото демократи, които искат да заемат мястото на Доналд Тръмп на президентските избори през 2020 година, предава AFP. „Аз се кандидатирам за президент, за да победя Доналд Тръмп и да възстановя Америка“, казва 77-годишният Блумбърг на своята уеб страница. „Не можем да си позволим още четири години безразсъдните и неетични действия на президента Тръмп“, отбелязва бившият кмет на Ню Йорк. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Майкъл Блумбърг официално се кандидатира за президентските избори в САЩ"}
{"url": "https://trud.bg/%d0%b2%d1%81%d1%8f%d0%ba%d0%b0-%d0%b3%d0%be%d0%b4%d0%b8%d0%bd%d0%b0-%d1%81%d0%b5-%d1%80%d0%b0%d0%b6%d0%b4%d0%b0%d1%82-%d0%bc%d0%b5%d0%b6%d0%b4%d1%83-1000-%d0%b8-2000-%d0%b1%d0%b5%d0%b1%d0%b5%d1%82/", "text": "“Всяка година се раждат между 1000 и 2000 бебета по-малко всяка година в България”, съобщи директорът на Дирекция “Демографска и социална статистика” в Националния статистически институт Магдалена Костова. В интервю за БГНЕС тя обясни, че стойността на общия показател за раждаемостта в България е 8.9, а в Европа 9.8. Костова и припомни, че в годините между 2003 и 2008 г. е имало увеличение на живородените, но тогава се е наблюдавал икономически растеж. Междувременно доц. Елица Димитрова от Института за изследване на населението и човека при БАН посочи, че през 2018 г. са се родили общо 62 576 деца като 32 346 са момчетата, а 30 230 са момичетата. Наред с това населението ни е намаляло с над 350 000 души през последните 7 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Всяка година се раждат между 1000 и 2000 бебета по-малко\t"}
{"url": "https://trud.bg/%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%bf%d1%80%d0%b5%d1%80%d0%b0/", "text": "Включват в него и подзаконовите норми Предложението е на юристи и се подкрепя от Института за пътна безопасност Законът за движение по пътищата да не се разделя на три нови закона, а да стане кодекс. Тази идея се възприема след провала на работната група от МВР и Министерството на транспорта, чийто три проекта получиха множество критики при публикуването им за обществено обсъждане, съобщи за “Труд” Богдан Милчев, шеф на Института за пътна безопасност. “Предложението е на юристи и бе направено за първи път на наш форум в Софийския университет преди повече от година и половина. Ако то се приеме, трите проекта остават в миналото”, поясни Милчев. Както писа “Труд”, анонимна работна група от “експерти” на КАТ и ДАИ работи от 2017 г. насам и включи сгрешени, объркани и откровено лобистки текстове в трите бъдещи закона. Последният от тях – за пътните превозни средства, който излезе през лятото, бе оттеглен от транспортното министерството в края на обсъждането му. Засега няма идея за конкретно име – дали новите норми ще се наричат Пътен или Шофьорски кодекс, Кодекс за безопасност на движението по пътищата или по друг начин. В него трябва да намерят място както правилата за движение по пътищата, за водачите и за превозните средства, така и изискванията към пътното строителство, което сега е уредено в Закона за пътищата. Вероятно ще включи и по-голяма част от действащите в момента подзаконови нормативни актове, които засягат шофьорите. Не е ясно кой ще участва в изработването му и дали няма да се стигне до същите кусури като в трите проекта. “Тежката дума за такъв кодекс е на политиците. Не само те, всеки човек иска да намалеят катастрофите и жертвите по пътищата, което няма как да се случи, ако разделим един закон на три или го превърнем в кодекс. Въпросът е дали е налице воля да се работи за устойчивост и предвидимост на нормативната база, а не да се приемат закони, които после да се променят, допълват и дописват по няколко пъти годишно”, смята Милчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Законът за движение по пътищата прераства в кодекс"}
{"url": "https://trud.bg/%d0%bf%d0%be%d0%bf%d1%8a%d1%82%d0%b5%d0%bd-%d0%b2%d1%8f%d1%82%d1%8a%d1%80-%d0%bf%d1%80%d0%be%d0%b2%d0%b0%d0%bb%d0%b8-%d0%b7%d0%be%d0%b3%d1%80%d0%b0%d1%84%d1%81%d0%ba%d0%b8/", "text": "Владимир Зографски завърши 32-и в първия старт от Световната купа по ски скок във Висла (Полша). Българинът се приземи на 112,5 метра, но дължината на скока му бе компрометирана от малко по-силния попътен вятър – 12,22 м/с. Това доведе до по-висока корекция в оценката на опита му, който получи 82,3 точки. Това остави Зографски на две места от право на участие във втория кръг.  Карл Гайгер (Германия) спечели състезанието със сбор от 241,4 т. за скокове от 127,0 м и 129,0 м. Втори остана словенецът Анзе Ланисек (225,6 т.), а третото място зае Камил Щох (Полша, 224,2 т.).", "date": "2019.11.24", "title": " Попътен вятър провали Зографски"}
{"url": "https://trud.bg/%d0%bd%d0%b0%d0%b9-%d1%81%d0%bb%d0%b0%d0%b1%d0%b8%d1%82%d0%b5-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8-%d0%bf%d0%be%d0%b1%d0%b5%d0%b4%d0%b8%d1%85%d0%b0-%d0%bc%d0%b0%d1%80%d1%82/", "text": "Мениджърът по сигурността отпадна от Анна-Мария и Венцислава в елиминационна битка Мениджърът по сигурността Март отпадна от определяните за най-слаби участници в риалити шоуто “Игри на волята” Анна-Мария и Венцислава. Оперната певица и военнослужещата се оказаха по-добри в подреждането на пъзел и елиминираха един от останалите трима мъже, представители на племето Славяни. Кулминацията на седмицата на обратите в предаването приключи шокиращо за зрителите. Във вторник след края на капитанската битката между Веско и Пламен бяха сформирани нови отбори. След като трима от най-силните участници и добри приятели помежду си – Веско, Март и Томас, останаха в тима на Славяни, никой не очакваше някой от тях да бъде номиниран, още по-малко да отпадне. По време на епизода в петък зрителите видяха как тримата номинирани трябваше да минат през трасе с препятствия и да наредят пъзел. В първия етап Март, Венцислава и Анна-Мария бяха с вързани ръце и трябваше да преминат през 6-метрова греда, след което трябваше да минат под мрежата с лазене. Накрая ги очакваше пъзел и вертикалната загадка. Първа се справи Венцислава, втора Анна-Мария, което елиминира Март. След края на състезанието мъжете от племето на Славяни приеха тежко загубата на техния съотборник. През цялото време те не допускаха вариант той да отпадне. Те дори си позволиха да иронизират уменията на Анна-Мария.", "date": "2019.11.24", "title": " Най-слабите участници победиха Март\t"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d0%bb%d0%b5%d0%ba%d0%b0%d1%80%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%b4%d0%b5%d1%82%d0%b5-%d0%be%d1%82-%d0%b7%d0%b0%d0%b4%d1%83/", "text": "Апелът в социалните мрежи е обществото да не заклеймява хората в бели престилки Лекари от варненската УМБАЛ “Св. Марина” спасиха живота на малко дете, в чиито бронхи попаднало чуждо тяло, съобщиха от здравното заведение. Хлапето било докарано в тежко състояние в петък на 22 ноември. Екип от специалисти по “Уши, нос, гърло” и реаниматори извършили спешна интервенция. При животоспасяващата операция медиците успели да извадят парчетата закуска, които детето погълнало, след като се задавило по време на хранене. Подобни състояния са животозастрашаващи за деца до 6 г., тъй като за минути водят до задушаване и спиране на притока на кислород към мозъка, обясниха лекари. Случаят е втори в “Св. Марина” за последните 2 месеца, след като през октомври е спасено полузадушено 10-месечно бебе. И от неговите бронхи медиците по спешност извадиха чуждо тяло. Снимка на изкараните от дихателната система на последния малък пациент частици и имената на медиците, участвали в операцията, бяха разпространени в социалните мрежи. Апелът към обществото е да не заклеймява хората в бели престилки, които ежедневно спасяват човешки живот.", "date": "2019.11.24", "title": " Варненски лекари спасиха дете от задушаване\t"}
{"url": "https://trud.bg/%d1%82%d1%80%d1%83%d1%81-%d0%be%d1%82-45-%d0%b2-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0-%d1%82%d1%83%d1%80%d1%86%d0%b8%d1%8f/", "text": "Регистрирано е земетресение с магнитуд 4,5 в Централна Турция, показва справка на страницата на Европейския средиземноморски сеизмологичен център. Трусът е станал в 16:33 часа местно време (15:33 часа българско време) на 80 километра северно от град Адана на дълбочина два километра. Земетресението е усетено силно в северната част на провинциите Адана и Османие. Засега не се съобщава за пострадали хора и нанесени материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.24", "title": " Трус от 4,5 в Централна Турция"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%b8-%d0%b7%d0%b2%d0%b5%d1%80%d0%b5%d0%b2-%d0%b2%d0%bb%d1%8f%d0%b7%d0%be%d1%85%d0%b0-%d0%b2-%d0%ba%d0%bd%d0%b8%d0%b3%d0%b0%d1%82%d0%b0-%d0%bd%d0%b0-%d0%b3/", "text": "Роджър Федерер и Александър Зверев влязоха в книгата на Гинес, като изиграха демонстративен мач в Мексико пред рекордна публика – 42,517 души. Маестрото се наложи над тенисиста от Германия с 3:6, 6:4, 6:2. Предишното върхово постижение бе на Серена Уилямс (САЩ) и Ким Клайстърс (Белгия), а двубоят им през 2010 г. събра 35, 681 любители на аристократичния спорт. „Неописуемо изживяване – заяви след срещата Федерер. – Да играя пред такава великолепна публика беше изключително. Каква грешка бе да не идвам в Мексико в продължение на 23 години! Това е исторически ден. Обещавам да не се бавя още 23 години до следващото си идване тук.“ Шоуто бе на най-голямата матадорска арена в света – Plaza de Toros Mexico.  Следващата спирка от турнето е в Кито. Двамата вече премериха сили в Чили и Буенос Айрес. Но пропуснаха Богота заради протести и опасност от безредици. Същевременно Испания, начело с Рафаел Надал, и Канада тази вечер ще спорят за титлата на купа „Дейвис“. „Кленовите листа“ за първи път в историята се класираха за решителния мач за трофея.", "date": "2019.11.24", "title": " Федерер и Зверев влязоха в книгата на Гинес"}
