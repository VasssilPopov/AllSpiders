{"url": "https://trud.bg/%d0%bc%d0%b2%d0%bd%d1%80-%d0%b2-%d1%81%d0%b5%d0%b2%d0%b5%d1%80%d0%bd%d0%b0-%d0%b3%d1%8a%d1%80%d1%86%d0%b8%d1%8f-%d0%b5-%d0%bd%d0%b0%d0%bb%d0%b8%d1%86%d0%b5-%d1%83%d1%81%d0%bb%d0%be%d0%b6%d0%bd%d0%b5/", "text": "Министерството на външните работи информира, че в резултат на обилния снеговалеж и понижените температури през цялата нощ, на 05 януари 2019 г. в Северна Гърция е налице усложнена пътна обстановка. Гръцките власти са въвели ограничение за пропускане на товарни автомобили и автобуси на ГКПП „Кулата-Промахон“ и на ГКПП „Илинден“. Леки автомобили се пропускат само с вериги. Това съобщиха от Министерството на външните работи (МВнР). Очаква се ограничението за товарни автомобили и автобуси през ГКПП „Кулата- Промахон“ да бъде отменено в следобедните часове на 05.01.2019 г., след приключване работата на снегопочистващите машини в участъка „Промахон“ – Серес от автомагистралата до Солун. По регионалните и второстепенни пътища на територията на област Централна Македония движението може да се извършва само с вериги. Временно е въведена забрана за движението на камиони с тегло над 3,5 т., като пътна полиция извършва периодични прегледи на обстановката и взима решения за налагане или вдигане на ограниченията. Основните пътни артерии в град Солун са почистени, но властите препоръчват движението да става с вериги. Гражданска защита и пътните служби са приключили с разчистването на националната магистрала Атина-Солун в участъка на Ламия и към 13.00 ч. на 05 януари 2019 г. магистралата е проходима, но остава ограничението за движение с вериги на камиони с тегло над 3,5 т. Забрана има за движението на камиони от Гревена за Козани. Усложнената метеорологична обстановка засегна сериозно дейността на летището в Солун. От сутринта на 05 януари 2019 г. заради ниската облачност са отменени всички полети. Пристигащи международни полети биват пренасочвани към летищата в Атина, София, Скопие и Тимишора. Медиите съобщават, че към момента постъпват редица оплаквания от чакащи граждани за липса на информация, въпреки опитите на летищните власти да създадат адекватна организация за обслужване. Властите в Северна Гърция препоръчват на гражданите да се въздържат от пътувания, които не са наложителни, до спиране на снеговалежа и до приключване на дейността на службите, отговорни за снегопочистването. Властите препоръчват на тези, които планират да пътуват днес, да се свържат с местните пристанищни власти и туристическите агенции, за да бъдат информирани за всяка промяна в маршрутите. Фериботните линии Аркица-Едипсос, Кавала-Принос, Тасос, Керамоти-Лименас, Тасос и Александруполис-Самотраки остават затворени. От пристанище Рафина графиците на фериботите за Цикладите не се изпълняват. От Лаврио няма фериботи до Kea. Информация за актуалната пътна обстановка в района на Солун гражданите могат да получават на сайта: www.astynomia.gr/traffic-thessaloniki.php, а за обстановката на солунското летище „Македония“ – на адрес skg-airport.gr. При нужда българските граждани могат да се свържат с посолството на Република България в Атина на следния мобилен телефон за спешни случаи: +30 693 70 96 220 или с генералното консулство в Солун: +30 2310 829 210; +30 2310 869 510 или дежурен телефон в извънработно време: +30 2310 869 520. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или имейл: crisis@mfa.bg. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " МВнР: В Северна Гърция е налице усложнена пътна обстановка"}
{"url": "https://trud.bg/%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%bd%d1%8f%d0%ba%d0%be%d0%b8-%d1%87%d0%b0%d1%81%d1%82%d0%b8-%d0%bd%d0%b0/", "text": "Извънредно положение обявиха от Генералния секретариат за гражданска защита в регионите на Тесалия и Централна Македония. Както „Труд“ писа държавата е „замразена“ от най-яростната атака на лошото време, наречена „София“. Освен за жителите в планините, бурята предизвика проблеми в цялата пътна мрежа. Спряно е пропускането на товарни автомобили на ГКПП „Кулата – Промахон“ поради усложнена метеорологична обстановка и силен снеговалеж, съобщиха от Главна дирекция „Гранична полиция“. Ограничението е въведено от гръцките гранични власти. От 11.00 часа в събота гръцките гранични власти не допускат преминаването на товарни автомобили и автобуси и през ГКПП „Илинден“. Леки автомобили се допускат само с поставени вериги за сняг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Извънредно положение в някои части на Гърция"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%87%d0%b5%d1%81%d1%82%d0%b2%d0%b0%d0%bd%d0%b5%d1%82%d0%be/", "text": "На 6 януари лидерът на БСП – София и заместник-председател на Комисията по образование и култура на СОС Калоян Паргов ще участва в честването на 171 години от рождението на великия поет, публицист и революционер Христо Ботев. Това съобщиха от пресслужбата на БСП -София. Събитието ще се състои от 13.00 часа пред бюст-паметника на Ботев в Борисовата градина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Калоян Паргов ще участва в честването на 171 години от рождението на Христо Ботев"}
{"url": "https://trud.bg/%d0%bf%d1%80%d0%b0%d0%b2%d0%be%d1%81%d0%bb%d0%b0%d0%b2%d0%bd%d0%b0-%d1%86%d1%8a%d1%80%d0%ba%d0%b2%d0%b0-%d0%bd%d0%b0-%d1%83%d0%ba%d1%80%d0%b0%d0%b9%d0%bd%d0%b0-%d0%bf%d0%be%d0%bb%d1%83%d1%87%d0%b8/", "text": "Вселенският патриарх Вартоломей   в Истанбул днес томоса (декрета) за автокефалия на православната църква на Украйна, предаде Асошиейтед прес. С този документ се формализира независимостта й от Руската православна църква, към която тя бе обвързана от 1686 г.  Този формален акт налага на украинските свещеници да направят избор коя църква да предпочетат на фона на цялостното влошаване на руско-украинските отношения и особено на фактическата война в Източна Украйна между правителствените сили и проруските бунтовници, отбелязва АП. Миналия месец украински православни лидери обявиха създаването на нова, обединена църква, отделена от Московската патриаршия, и избраха младия митрополит Епифаниий за неин предстоятел (водач). Руската православна църква отговори със скъсване на връзките с Вселенската патриаршия, смятана за център на православния свят. За подписването на томоса в Истанбул днес пристигна украинският президент Петро Порошенко. „За мен е голяма чест да посетя в Истанбул, където утре ще се състои дългоочаквано събитие“, писа той във Фейсбук снощи и добави, че ще получи документа за автокефалията от вселенския патриарх Вартоломей. Това събитие ще открие „нова ера в православната история. . . Молим се за мир и единство“, посочи Порошенко, цитиран от ДПА. Преди подписването на томоса тази сутрин Порошенко се срещна с турския президент Реджеп Тайип Ердоган. Двамата разговаряха повече от час, съобщи Анадолската агенция, без да добавя подробности. Подписването на томоса стана на церемония в храма „Свети Георги“ край резиденцията на Вселенската патриаршия. Преди това подписване се състоя молебен, на който присъстваха Порошенко, украинският външен министър Павло Климкин, председателят на украинската Рада (парламента) Андрий Парубий, митрополит Епифаний, истанбулски свещеници, а също други украински политици и духовни лица от новосъздадената православна църква на Украйна.  След богослужението Вартоломей прие в своята резиденция украинския президент и митрополит Епифаний, след което те се върнаха в храма, където бе подписан томоса, предаде ТАСС. Говорителят на московската патриаршия Александър Волков, цитиран от ТАСС, нарече днес идеята за независима украинска църква „безумна“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.01.05", "title": " Православната църква на Украйна получи своята независимост (СНИМКИ и ВИДЕО)"}
{"url": "https://trud.bg/%d0%bd%d0%b0-10-%d0%b8-11-%d1%8f%d0%bd%d1%83%d0%b0%d1%80%d0%b8-%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b8%d1%81%d1%82%d0%b8%d0%b3%d0%b0-%d0%b2-%d0%b0%d1%82%d0%b8%d0%bd%d0%b0/", "text": "В Атина на двудневно работно посещение пристига канцлерът на Германия Ангела Меркел. Според информацията на 10 януари следобяд Меркел ще разговаря с гръцкия премиер Алексис Ципрас. Сред темите на срещата им се очаква да бъдат двустранните отношения, европейски и международни теми и основно Преспанското споразумение. Канцлерът ще се срещне и с президента на Република Гърция, Прокопис Павлопулос, ще посети немското училище в Атина и ще се срещне с гръцки художници, учени, интелектуалци и представители на германския и гръцкия бизнес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.05", "title": " На 10 и 11 януари Меркел пристига в Атина"}
{"url": "https://trud.bg/%d0%bf%d0%be%d0%b5%d1%82%d1%8a%d1%82-%d1%80%d0%b0%d0%b7%d0%bf%d1%80%d0%b0%d0%b2%d0%b0%d1%82%d0%b0-%d0%b8-%d0%bf%d0%be%d1%82%d1%80%d0%b5%d1%81%d1%8a%d1%82/", "text": "В българската литература модерността навлиза по два пътя С всекидневните усилия на историците ни за 60-70 години близката ни история прилича на тука има-тука нема. Преди време имаше Септемврийско въстание и като производна от него – термина септемврийска литература, обозначаващ група произведения от 1924-26 г. Те са: великите за всяка литература стихосбирка “Пролетен вятър” на Никола Фурнаджиев, поема “Септември” на Гео Милев, роман “Хоро” на А. Страшимиров; чудесните “Жертвени клади” на Ас. Разцветников и “Ръж” на А. Каралийчев; публицистиката на Г. Шейтанов и Й. Хербст. Обединява ги те само времето на създаването и тематиката. Защото по-късно творби за станалото написаха и К. Константинов, Вл. Полянов, Ем. Коралов и т. н. Новите автори на тази тема сътворяваха литература. Септемврийските правеха нещо повече – създадоха документ на обществените страдания, потрес и надежда. Не със задължителната точност на описвани събития, макар тук използваната конкретика да не се нуждаеше от писателска фикция. Този документ е документ на осмислянето и на на невъзможността да се осмисли случилото се. Което прави творбите голяма и винаги модерна литература. Днешните литературни историци обмълчават термина с надеждата, че тази “литература” ще се претопи в модернизмите или ще се позабули и позабрави. Просто е – тука нема. Приносът на историците в играта е, че за въстанието се търси друга, омаловажаваща го дума като събитие, метеж и т. н., че то се случило по нареждане на Москва и т. н. Наивната вяра в магията на обяснителните фикции е такава, че вглеждането в реалиите и анализът изчезват. И се създава връзката подвеждащи /неизвестно вярващи ли си/ историци и консуматори на историографски неистини. Москва има, разбира се, роля. Но тя е главно косвена, а не в нареждане, неизпълнимо при жертване на много хиляди животи. Превърнала се е в символ, защото все още е неразгадана истина и ненадупчена пропагандна мишена. Символ на нова възможност за достигната справедливост, за лечение на следвоенните рани на нищета, страдание и безчовечност. Другият отблъскващ опит на историографията ни е да обяснява 9 юни и септември 1923 г. с жестокостта на двете страни на противоборството, придобита от войната. Глупости, сраженията са свършили за България през есента на 1918 г. И бунтовете тогава на изтърпялите тежестите и безумието и осъзнали безсмислието на войната са били лесно възпирани и укротявани без кръв. С изключение на Владая. Но сега ще отложа историческата екскурзия. Не и преди да заявя, че за участниците в Септемврийското въстание то е било протест срещу отнетото им силом на 9 юни, заявка за присъствие в обществения живот. Историческите факти показват, че те не са опетнили своя протест с насилие, с уж придобития военен антихуманистичен синдром. Но властта им отвръща с погром. Отказвам се тук да го характеризирам и заради думите на А. Страшимиров “Клаха народа както турчин не го е клал”. Та е разбираем и потресът, след като викът за справедливост среща безотговорна и крайно жестока сеч. Но не само потресният ефект е важен. Главното е във времето – безмълвно обявената и все още несвършваща война между противоборстващите и наследниците им. Станала вече стогодишна. Такава има, но такваз гражданска няма. И се боя, че насилието при разгрома на въстанието е събитието с най-пагубен ефект в новата ни история. А литературата – някога септемврийска, днес безименна, тогава улови и дълбокия потрес, и безсрочната пропаст, издълбана от насилието. С най-пълна сила това стори Н. Фурнаджиев /1903-1968 г./. Днес ни подмятат, че тази поезия може да бъде четена и в контекста на станалото. Излиза, че може и без него. И по-добре е да е без него. Ама хайде да не слушаме гласовете на конюнктурата и да не им отговаряме. Големият въпрос е как едно 20-21 момче стана антена и генератор на голямото страдание. И го превърна в голяма литература. В странна реконструкция на реалността, в чиито цветови, символни и понятийни асиметрии вика неспирната и нетърпяща утеха и мъст болка. В българската литература модерността навлиза по два пътя. Единият е на привнасянето, на самовнушението за съпреживяващо следване на чужди открития и тенденции. Другият е на настройването на вълната на общото настроение и страдание. Както това е сторил с особена сила Н. Фурнаджиев, надминал в чудата си образност модернистични разсъдъчни конструкции. Които – модерни като литература, сякаш са ни убедили, че стоят естествено като реалистична картина. Първата причина за силата на това въздействие е органичността на сътворението. Поетът не е оплаквач. Той е чистата болка, самоизразяващата се болка. Тя не търси ефекти, не се оглежда да се пренастройва за повече убедителност, не се опиянява. Тя се изказва естествено и свободно. Не търси обяснения и словесни заключения. Но и не търпи опитите да бъде смекчена и надзиравана със съчувствие.   Пленница Изкуството трябва да бъде оригинално, то трябва да бъде винаги ново. Това е първото условие задължител­но за всеки автор. С оригиналността ние мерим силата на един талант, в нея е дълбочината, свежестта, обаянието, с което ни покорява всеки нов човек в литературата. Зная, че това, което ще кажа по-надолу за оригинал­ността на нашите писатели, не ще се хареса на мнозина. Самодоволството, което характеризира повечето от тях, сочи тяхното дилетантство или еснафско задоволяване с най-малкото. Извоювали си места на писатели, обкръже­ни от ореола на това сантиментално още в нашата страна прозвище, възхвалявани от свои критици и почитани от свои почитатели – самодоволни и горди, – нима някой смее да смущава тяхното щастие? И ако някой има по-друг манталитет от техния и едно по-неспокойно отноше­ние към задачите на литературата ни, и ако освен това той има доблестта да им каже истината право в очите – не­ка се пази! – той ще бъде маниак, грандоман, хулиган. Но ако това е тъй, тогава хулиганщината е най-вяр­ното отношение, което трябва да имаме към самодовол­ните български “писатели” и техните дела – в процент поне 90%. Защото трябва да се каже, че литературата ни в гор­ния процент е банална, книжна и неинтересна литерату­ра. Банални са повечето стихове, които се пишат, банал­ни са разказите, които пълнят списанията и подлистниците на седмичниците, скучни са повечето романи, кои­то тъй охотно ни се препоръчват напоследък. Разгръщаш книгата на нов човек и в повечето случаи още от първата страница те лъхва скуката на нещо, което си срещал мно­го пъти. Тъй нареченият реалистичен дух на българската литература се въплътява напоследък в някакви пло­ски описания и скучни, известни психологически анализи, а стиховете – омръзнало ни е да слушаме самооплаквания, или пък, което е по-модно, книжен хленч за народа, хленч, от който би се срамил всеки. Тоя банален дух овладява целия ни литературен жи­вот. Той притъпява критичността и у ония, от които тря­бва да се чуе по-строга присъда и по-високо изискване: потъваме в сивотата на група обикновени дарования, които ни задължават да ги почитаме. Преди години, ма­кар и в повечето случаи нескопосно, но все пак с устре­ма на младостта, която имаха, някои млади хора се опит­ваха да бъдат нови, да станат новатори в тая литература. Днес няма нито подобно, написал две-три горе-долу сносни работи, които могат да се харесат в колонката на “Слово”, от редактора на “Мисъл” или от редактора на някой ежедневник, новият «писател вече се интересува как се влиза в писателския съюз. Настанил се и там, фамилиарно разположен между снизходителните си коле­ги, той цял живот ще разнася суетната си писателска осо­ба и ще вегетира в кръга на своето банално труженичество. Това е общата, може би малко субективна, но, стру­ва ми се, вярно усетена характеристика на новата ни литература. Зная, че е рискувало да се говори така, но трябва ли да се търси сметка за тартюфите? Аз мисля, че е дълг на всеки човек, който обича литературата ни, за чест на малкото истински талантливи хора, които ра­ботят в нея, да отвори очите си и смело да види, че тя е пленница, че новата българска литература като никой друг път се твори от хора, на които морето е до коляно. Тези чудновати автори създават свои теории най-често за да оправдаят себе си като писатели. Те не чувствуват съда на времето, нравствената им личност не се догонва или, по-право, не съществува: стига им славата за ед­на седмица – отговорността малко им важи. Литературата ни е пленница на много недоразумения, но първото от тях – това е недоразумението, че повече от нейните служители нямат нищо общо с нея. В кръчмата Омръзнаха ми твойте пусти думи  омръзнал си ми много, дядо попе,  в гърдите пари като смърт куршума  и гният по хармана мойте снопи.  Преминаха на кървави кобили  другарите ми в страшни преизподни  и мрат в селата, в студ и без закрила,  разлюбени чадата ти господни.  Ракията е бяла като гибел,  но виждаш ли вън месеца огромен,  той спомня туй, което вчера имах,  и туй, което днес е кървав спомен.  Омръзнаха ми тези пусти думи,  омръзнал си ми много, дядо попе,  гори, гори, гори ей тук куршума  и вятъра развява мойте снопи. Бежанци Издигна се огромен месец снощи  като свиня нощта се черна тръшна  и вятъра лети и бие още  над урвите и сламените къщи.  Запалени, купните страшно светят,  назад е мрак и неотменна гибел  и тъмните, бездънните полета  в прегръдките си черни ни приимат.  Дали ще стигнем някъде на север,  о, господи, гладът пълзи в колата  и гният в кърви тъмните посеви,  и вятъра лети над равнината.  И никога не ще прозвънне сърпа  над веселите ниви да запее,  жени вървят и плачат с черни кърпи  и слънцето през облак черен грее.  Издигна се огромен месец снощи,  като свиня нощта се черна тръшна.  О, господи, пази ни здрави още  и дай ни хляб, и дай ни родна къща. Вълци Глутница вълци яростно се спуща,  посевите в мъглите сиви спят  и ние със железните обуща  от ранина вървиме пак на път.  Край нас минават черните каруци,  препълнени с разложени тела,  и най-подире като птица куца  кобилата с най-черната кола.  Но в този час ний няма да се молим,  в душите черни пари пепелта,  край друмища опалени и голи  са черните гнезда на гибелта.  И в крясъка зловещ на тези вълци,  и в екота на черната кола,  и в вятъра и в пламналото слънце  гори любов, гори и пей смъртта.  Глутница вълци яростно се спуща  посевите в мъглите сиви спят  и ние със железните обуща  от ранина вървиме пак на път. Ужас Нивга, никога няма да бъде  да ми дойде пак някой на гости.  Черна кръв пълни всички съсъди,  пред иконата – кървави кости. Боже господи, страшно и глухо  стене вън побеснелия вятър.  С нокти къртя зеления мухъл,  облепил като ужас стената. Небесата ме гледат без милост  и със бяла и огнена брадва  нощем някой на черна кобила  ме спохожда и кани на сватба. Той ме гледа с очи зачервени  и със брадвата огнена маха,  сякаш иска да мине през мене,  както нявга те тука умряха. Боже господи, в мойто кандило  свети кръв вместо божие масло  и голямата страшна кобила,  и човека със брадвата раснат.", "date": "2019.01.05", "title": " Поетът, разправата и потресът\t\t\t"}
{"url": "https://trud.bg/%d1%82%d1%80%d0%b8-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d0%b1%d0%be%d1%83%d0%bb%d0%b8%d0%bd%d0%b3-%d0%b7%d0%b0%d0%bb%d0%b0/", "text": "Трима души са убити и четирима ранени при  оулинг игрище в крайбрежния град Торънс, на 30 км южно от Лос Анджелис, в щата Калифорния, съобщи полицията. Полицейското управление в Торънс каза, че негови служители са се отзовали, след като получили информация за изстрели в боулинга „Гейбъл хаус“ малко преди полунощ. Те открили в игрището и няколко ранени от изстрели, съобщи Асошиейтед прес. Трима души са били убити на място, а от 4-мата ранени мъже двама били отведени в болница. Според свидетели, цитирани от „Лос Анджелис таймс“ преди стрелбата имало бой в комплекса за хазарт. Районът на стрелбата е отцепен от полицията, а след първоначалния хаос свидетели се опитвали да посочат на показани снимки кой е бил стрелецът. Град Торанс се намира на около 32 км югоизточно от Лос Анджелис и е с население от около 40 000 души. По данни на американските здравни властта почти 40 000 души са загинали в САЩ в резултат на употребата на огнестрелни оръжия, като в това число са включени и самоубийствата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Три жертви на стрелбата в боулинг зала в Калифорния, ранени са 4 души"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82%d0%b5/", "text": "Кметът на община Благоевград д-р Атанас Камбитов награди участниците в XI общински фестивал на кукерските игри в Благоевград, съобщиха от общината. „С всяка година фестивалът става все по-успешен. Най-радващото е, че в него участват от бебета до възрастни хора. Това означава едно – има приемственост, традициите са живи. Дай Боже, следващата година да има още повече участници“, каза д-р Камбитов. Общо 13 групи и над 1200 души се включиха в тазгодишния фестивал на сурвакарските игри . Компетентно жури, в състав Румяна Хаджиева – етнограф в РИМ, Иван Милушев – директор на ГХГ и Мирослав Димитров – хореограф на ансамбъл „Пирин“, определи и наградите в XI общински фестивал на сурвакарските групи. Участниците представиха традиционни обичаи, характерни костюми и игри, с които впечатлиха публиката, която въпреки студа бурно аплодира кукерите по време на фестивала. За цялостно представяне бяха отличени III квартал. В категория „Придържане към традициите“ бе отличена групата от квартал „Струмско“ . Наградата в категория „Масовост“ беше отредена за II квартал. В категория „Иновации” – с. Падеш, за „Най-добра маска и костюм”- кв. „Грамада“ – II група. Най-артистични се оказаха кукерите от с. Зелен дол. „Най-добра композиция” имаха участниците от кв. „Грамада“ – I група, „Най-добра мечкарска група” показаха с. Лешко, „Най-артистични старци”- I квартал. За „Най- колоритна младоженска двойка” бяха отличени сурвакарите от с.Изгрев, а за „Най- добра танцова група”- махала „Плажа“. Отличията за „Най-добра маска – пародия” отиде в с. Логодаж, а за „Най-атрактивен образ Дявола” бяха отличени сурвакарите от с. Покровник. Участниците и тази година преминаха с хора, танци, игри по бул. „Св. Св. Кирил и Методий” пред погледите на стотиците зрители. Те дадоха заявка за успешна година и амбиция традицията в Благоевград да се разраства и става още по-атрактивна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Кметът Камбитов награди участниците в XI общински фестивал на сурвакарските игри (СНИМКИ)"}
{"url": "https://trud.bg/%d0%bc%d1%8e%d0%bd%d1%85%d0%b5%d0%bd%d1%81%d0%ba%d0%be%d1%82%d0%be-%d0%bb%d0%b5%d1%82%d0%b8%d1%89%d0%b5-%d0%be%d1%82%d0%bc%d0%b5%d0%bd%d1%8f-%d0%bd%d0%b0%d0%b4-120-%d0%bf%d0%be%d0%bb%d0%b5%d1%82%d0%b0/", "text": "Продължаващият обилен снеговалеж в Южна Германия наложи отмяната на все повече и повече полети на различни авиокомпании на най-голямото летище в провинция Бавария – Мюнхенското (MUC). Досега само през днешния ден са отменени най-малко 120 полета, каза говорител на летището и предупреди, че може ще има още отменени полети. Редовното разписание за събота включва 850 излитания. Подобно е времето в съседните Австрия и Швейцария. Снежната покривка засега, според Асошиейтед прес, е десетина сантиметра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Мюнхенското летище отменя над 120 полета заради снеговалеж"}
{"url": "https://trud.bg/%d0%bd%d0%b8%d0%ba%d1%8e%d0%bf-%d1%81%d0%b5-%d0%bf%d0%be%d0%b1%d1%80%d0%b0%d1%82%d0%b8%d0%bc%d1%8f%d0%b2%d0%b0-%d1%81%d1%8a%d1%81-%d1%81%d0%b5%d0%bb%d0%be-%d0%b2-%d1%81%d0%b5%d0%b2%d0%b5%d1%80%d0%bd/", "text": "Великотърновското село Никюп ще се побратимява със село в Северна Франция. Официално договорът за приятелските взаимоотношения ще се подпише през май, когато делегация от село Ондувил ще пристигне у нас.Това съобщи кметицата на Никюп Йорданка Атанасова. „До този контакт се стигна благодарение на едно семейство пенсионери от Франция, които много харесват България.През 2013 година се запознах случайно с Моник и Жан Жак Дюфо, които посетиха древноримския град Никополис ад Иструм и Никюп. Разменихме си електронните адреси и оттогава започна активна кореспонденция. Тогава те ме свързаха и с кмета на тяхното село – Жан Клод Роланд, и бях поканена през май тази година да посетя Ондувил“, разказа Атанасова. Тя се срещнала с кметския екип, с който разговаряли за местното самоуправление в двете държави, за бюджетите на населените места, за инфраструктурата. Тя била посрещната сърдечно и се впечатлила, че навсякъде присъствало българското знаме. По думите й селото, което се намира в Северна Франция, било много уредено и с отлична инфраструктура. Там работи и фабрика за хигиенни продукти, която била една от водещите по качество в света. Съвсем наскоро кметицата получила като подарък оттам кашони с бели, зелени и червени салфетки, за да аранжира по празници българския трикольор. Атанасова допълва, че управлението в селото е по-различно от българските села. Управата се състои от кмет и двама заместник- кмета, които пък консултират 11-членен екип от съветници на доброволни начала. Моник Дюфо е една от съветничките на кметския екип. Йорданка Атанасова вече е подготвила проектодоговора за побратимяване и го е изпратила за одобрение на френските си колеги, като очаква окончателния му вариант на 10 януари. Според нашето законодателство, тя ще внесе до кмета на Велико Търново Даниел Панов документа, за да я упълномощи да го подпише, а накрая Общинският съвет ще го одобри на сесия. „В това отношение кметовете на селата във Франция са автономни да подписват такива документи“, посочи Атанасова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Никюп се побратимява със село в Северна Франция"}
{"url": "https://trud.bg/%d0%b4%d0%b5%d1%81%d0%b8-%d0%b2-%d0%be%d0%b3%d0%bb%d0%b5%d0%b4%d0%b0%d0%bb%d0%bd%d0%b8%d1%8f-%d1%81%d0%b2%d1%8f%d1%82/", "text": "Г-ца Панчева е абсолютно нетипичен, интересен, интелигентен, ерудиран и духовно извисен модел Работила е за Вивиан Уестууд, Джанфранко Фере, Живанши, Ескада, правила е проекти за Етро, Ферагамо, Борсалино Когато е на 25 години, случайността я среща с представители на една от най-престижните модни агенции в Милано – „Мейджър Моделс“ Непоправимата авантюристка се набутва и на… шамански ритуал в Мексико “Представяш ли си, ако беше само модел, колко скучен щеше да бъде животът ти? – питам Деси. – седиш и чакаш да те повикат на кастинг”… Десислава Панчева е абсолютно нетипичен, интересен, интелигентен, ерудиран и духовно извисен модел. Намирам я по телефона на другия край на света, в Кейптаун. На един меридиан сме, и там е 9 часа сутринта. “Комбинирам желанието да прекарам малко време с приятели на топло през зимата със снимане на реклами и каталози”, казва дамата. Подчертава, че моделството не е основната й стихия, макар че се е снимала за какво ли не – корици, телевизионни и печатни реклами и е представяла най-известните модни марки, и то в световната столица на модата – Милано. Развивала се е в различни области – мода, дизайн, фотография, реклама… Освен това е авантюрист по душа със своя философия и съчетава пътуванията си по работа с онези пътешествия за душата, в които търсиш себе си. “Много е важно човек да се вдъхновява от истински истории, а не от филми или някакви илюзорни мечти”, започва разказа за живота си Деси. Родена е в Плевен и макар да е обиколила света, винаги се прибира в родния град с удоволствие. Като малка израства в аптеката на майка си и мисли, че един ден ще стане като нея. Креативността обаче я тегли към техникума по облекло, който завършва с профил мода. Междувременно, когато е на 14, бивша възпитаничка на техникума по облекло с кариера в Милано – Камелия Върбанова, съпругата на бившия земеделски министър Венцислав Върбанов, организира курсове за модели и Деси се включва. “За мен сцената винаги е била средство, което може да ти помогне да изразиш или да преодолееш себе си, но без да залиташ в “Аз”-а”, казва тя. По време на курсовете е забелязана от фотографа Антоан Божинов, който я кани да снима календар и каталог. Междувременно една виртуална среща в чата с интересен мъж – българин, живеещ в Милано, се оказва решаваща за избора й. Двамата се влюбват, той я нахъсва, че не трябва да похабява таланта си и че трябва да продължи с модния дизайн. Деси учи ускорен курс по италиански и заминава за Милано, където е приета в легендарния “Политехнико ди Милано” с профил мода. Там изучава модата като цяло, като се започне от проучване на пазара, през целият продуктов процес до прототипа, лансирането на продукта на пазара заедно с опаковка, реклама, компютърна графика… “Започнах живота си от нула – първо гадже, първо съжителство, нова страна, чужд манталитет”, спомня си тя. Идва от дом, в който духовността е издигната в култ, а на живота се гледа от една друга перспектива – четат се приказки в стил Николай Рьорих, говори се за Карлос Кастанеда… В Милано още на третия месец от една модна агенция я спират на улицата. Ходи по изложения, ревюта, снимки, но само във времето, свободно от лекции. Когато е на 25 години, случайността я среща с представители на една от най-престижните модни агенции в Милано – “Мейджър Моделс”. Там я забелязва букерът на мъжете, пита я с кого работи, а тя отговаря, че не е с никого и че още следва. “Беше си чист късмет, защото да влезеш в такава агенция, и то в Меката на модата Милано, трябва да имаш вече изградено портфолио и някой да се застъпи за теб”, казва Деси. Вторият й чист късмет е, че стажува и остава на работа в шоурума на една от най-известните и с традиции модни къщи „Мила Шон“, чиято история започва от 50-те години. Мила Шон е сред първите дизайнерки, които правят униформите за „Ал Италия“, работи със Салвадор Дали и Баленсиага. Наричат я „жената със стил“, с разпознаваем, изчистен и елегантен дизайн, а голяма част от дрехите са от кутюр. В това царство на стила Деси остава, в началото като „момичето за всичко“ – връзки с обществеността, помощник и асистент по време на продажната кампания. Днес продължава да работи там като консултант в продажната кампания, която за всички модни къщи трае 3 месеца през зимата и 3 през лятото. Там идват продавачите от цял свят, които купуват предварително колекцията, за да може да бъде продадена чак следващата година в бутици. Работата на Деси е да консултира тези търговци. Паралелно участва в ревюта и се снима като модел. Работила е за Вивиан Уестууд, Джанфранко Фере, Живанши, Ескада, правила е проекти за Етро, Ферагамо, Борсалино. И днес продължава да се снима за много корици на модни списания, да участва в ревюта, презентации, предимно в телевизионни реклами. Участвала е в рекламните кампании на най-известните марки продукти за коса като “Вела” и “Шварцкопф”. “В Милано влезеш ли веднъж в тоя кръг, всичко става толкова лесно, че нямаш време да се огледаш”. За авантюристичната й душа честите пътувания за снимки са “две в едно, перфектна комбинация” – съчетава модата и пътешествията. “Не мога да пътувам ей така, като дъщеря на Рокфелер, но когато на мястото, където отивам, имам агенция зад гърба си, мога да поема някой ангажимент за работа, с която да си покрия разходите”, казва дамата. Първото й пътешествие е до Южна Африка, защото поема интернационалната кампания за бирата “Перони Настро Адзуро”. Следващия сезон се връща и остава 6 месеца. “Можех да си го позволя, защото снимах доста телевизионни реклами – казва Деси. – В ЮАР има невероятно красиви локации за снимки като природа и идват много хора от Европа.” Непоправимата авантюристка се набутва и на… шамански ритуал в Мексико. “По този въпрос избягвам да коментирам, защото има страшно много спекулации с това, дори и в България”, казва Деси, но все пак преоткрехва завесата. В Мексико все още се провеждат много шамански церемонии и техники. Използват се природни лекарства – кактуси, билки. Тя самата е била на церемония с какао. В него има много стимуланти, които помагат на човек да навлезе навътре в себе си. Церемонията, на която присъства, е в едно село на маите, тяхната култура е все още жива. “Уникално е да видиш как тези хора са толкова свързани с природата около тях, че дори приличат на някакви горски духове. За мен всичко там беше сюрреалистично”, споделя дамата. Когато човек приема прекалено голяма доза сератонин, извлечен от зърната на какаото, отваря сърцето си и се почувства по-щастлив. Правят се церемонии с кактуса пейоте и с още една билка, които съдържат веществото DMT. Има го в организма на човека и в някои животни и растения, близко е по състав до сератонина. Но в хиндуизма например това е веществото, което помага да ти просветне, да прогледнеш. В нейната любовна история “чака половинката си да се намери, защото тя вече се е намерила и го е намерила”. Той е българин, запознали са се в Мексико. “За да можеш да бъдеш с един човек, трябва да превъзмогнеш бориерите в себе си, емоционалните блокажи, и преди всичко да знаеш кой си – разсъждава Деси. – Иначе подсъзнателно винаги ще проектираш това, което искаш да бъдеш, върху другия. За да видиш човека срещу теб, трябва да се вгледаш в сърцето му и не трябва да има его помежду ви.”", "date": "2019.01.05", "title": " Деси в огледалния свят\t\t\t"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d0%ba%d0%b0%d0%bb%d0%b8%d1%84%d0%be%d1%80%d0%bd%d0%b8%d0%b9%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d0%b3%d1%80%d0%b0/", "text": "Трима мъже са убити, а четирима са ранени при   на игрище за боулинг в предградието на Лос Анджелис Торънс, на 40 км южно от града. Полицията съобщи, че издирва заподозрени, предаде Ройтерс. Инцидентът беше предшестван от голямо сбиване на игрището „Гейбъл хаус“. Полицията в Торънс каза, че нейни служители са се отзовали на сигнал за стрелба, получен малко преди полунощ, и на място са били открити жертви с прострелни рани, предаде Франс прес. Трима мъже са убити на място, а двама от четиримата ранени мъже са откарани в болница. Управителят на „Гейбъл хаус боул“ Хесус Перез каза пред в. „Лос Анджелис таймс“, че заедно с няколко души е успял в последния момент да влезе в бара и да се прикрие, а малко след сбиването чули изстрели. По данни на американските власти, през 2017 г. от огнестрелно оръжие в САЩ са загинали общо 40 000 души, като в тях са включени и самоубийците, посочва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Стрелбата в калифорнийското предградие Торънс избухнала след голямо сбиване"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2%d0%b7%d0%b5-%d1%82%d1%80%d0%b8-%d0%b6%d0%b5%d1%80%d1%82%d0%b2%d0%b8-%d0%b2-%d0%b6%d0%b8%d0%bb%d0%b8%d1%89%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2/", "text": "Трима души загинаха днес, а 16 са ранени при пожар в жилищна сграда в североизточната испанска област Каталуния, съобщиха от противопожарната служба, цитирани от Франс прес. Сред пострадалите има и бебе, което е в критично състояние. Двама възрастни са в тежко състояние. Причините за пожара, станал в град Бадалона, както и самоличността на жертвите, още не са известни, каза говорител на пожарникарите в Каталуния. Пожарът е бил потушен към обяд, но остави големи черни следи върху фасадата на 10-етажната сграда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Пожар взе три жертви в жилищна сграда в Каталуния, ранените са 16"}
{"url": "https://trud.bg/%d0%bf%d0%b5%d1%82%d1%8f-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%b2-%d0%b3%d0%b5%d1%80%d0%b1-%d0%bf%d1%80%d0%be%d0%b1%d0%bb%d0%b5%d0%bc-%d1%81-%d0%be%d1%81%d1%82%d0%b0%d0%b2%d0%ba%d0%b8/", "text": "Искам да подчертая, че в ГЕРБ проблем с оставките нямаме и това сме го доказали. Проблем имат други политически партии. Това каза по време на пресконференция министърът на регионалното развитие и благоустройството Петя Аврамова по повод искането на оставки на министри от страна на БСП заради проблемите със системата за електронни винетки. По думите й атаките към системата са както хакерски, така и политически. „Искам да подчертая, че това е много сериозна система, по която ние ще продължим да работим“, подчерта министър Аврамова. Тя обясни, че най-големият бум за закупуване на винетни стикери се очаква да бъде в края на месец януари. „До тогава ще имаме и въведените нови начини за закупуване на винетки. Няма проблем с подаването на оставки. Всеки от нас носи оставката в джоба си. Това е най-малкият проблем. Засега сме съсредоточени в това да свършим добре работата си и да полагаме усилия. Екипите работят, подаваме своевременно информация и в момента се въвеждат апарати за самотаксуване, утре ще се оборудват и нови работни места. Нашата работа е да продължим да надграждаме системата и да я приведем в състояние на перфектност. Политическите дивиденти от въвеждането на тази система не мисля, че е най-доброто, дори напротив, очаквахме подкрепа от всички политически сили, защото въвеждането й от август месец ще генерира приходи и тези приходи са безкрайно необходими за ремонт, рехабилитация и изграждане на републиканската пътна мрежа. Всеки петък опозицията ми задава въпроси и всички те са свързани със състоянието на републиканските пътища. Нашата работа е да въведем тази справедлива система и да генерираме приходи, за да ремонтираме пътищата в държавата“, посочи тя. Системата за електронно таксуване по републиканската пътна мрежа работи. Подчертавам, работи, заяви още министърът. „Тестовете минаха без констатиране на дефекти, такива бяха отчетени след нейното пускане реално от 17 декември, когато започнахме да продаваме електронни винетки“, коментира Аврамова. Тя обясни, че след периода на нейното пускане са били констатирани няколко проблеми зони. „Веднага беше докладвано на изпълнителя по договора, а това е „Капш“. Тези проблеми са отстранявани своевременно. Имаше също така и няколко нерегламентирани атаки срещи системата“, подчерта още регионалният министър. „Първо, софтуерен проблем с апаратите за таксуване, отстранен от „Капш“ в рамките на гаранционния период, проблем с актуализиране на винетка след плащане, проблем с банковите преводи. Четвъртият, който се оказа важен и доведе до забавяне на монтажа на апаратите за самотаксуване на гранично-пропускателни пунктове“, посочи министър Аврамова, като обясни, че крайният срок за монтиране е бил до края на декември месец 2018 г. Заради забавяне на монтажа на апарати за самотаксуване на граничните пунктове ще се приложат санкции и неустойки по договора с изпълнителя, каза още тя. По думите й монтирането на апарати на граничните пунктове е трябвало да се случи до края на 2018 г. „Това не се е случило, следващата седмица ще направим анализ и съгласно клаузите в договора ще потърсим съответните изпълнения на раздел от договора, санкции и неустойки. Ще си потърсим правата и ще изпълним тези клаузи от договора след направения анализ“, подчерта тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.05", "title": " Петя Аврамова: В ГЕРБ проблем с оставките нямаме и това сме го доказали\t\t\t"}
{"url": "https://trud.bg/%d0%be%d1%81%d0%bc%d0%b8-%d0%b4%d0%b5%d0%bd-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%80%d0%b5%d1%89%d1%83-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82/", "text": "След ареста в сряда на един от изявените им представители – Ерик Друе, „жълтите жилетки“ призовават за осми ден на протести срещу правителството днес във Франция, предаде АФП. За първия ден на протест за 2019 г. „жълтите жилетки“ предвиждат демонстрации в Париж и други градове. В Париж са обявени две акции: шествие от общината до Националното събрание и събиране на булевард „Шанз-елизе“ – основно място на протестите в предишните уикенди. Друе бе арестуван близо до прочутия парижки булевард в сряда вечер и задържан за десетина часа, което предизвика недоволството на опозицията. „Жълтите жилетки“ нарекоха ареста политически и обявиха засилване на протестите. Днешното „осмо действие“ ще бъде тест за тяхното движение, което предизвиква сътресения в правителството от месец и половина, но през последните седмици сякаш отслабва, посочва АФП. По данни на министерството на вътрешните работи в „седмото действие“ на 29 декември във Франция са били преброени 12 000 протестиращи по обед. На 22 декември те са били 38 600, а на 17 ноември, когато възникна движението на „жълтите жилетки“, по улиците на френските градове са били 282 000 души. В отворено писмо до президента Макрон, разпространено в четвъртък, водачите на „жълтите жилетки“, които нарекоха себе си „Гневна Франция“, заявиха: „Гневът ще прерасне в омраза, ако продължавате, от вашия пиедестал, да се отнасяте към хората от народа като отрепки, беззъби, нищожества“. „Гневна Франция“ реши да промени стратегията си и призова своите последователи да не обличат жълти жилетки днес, а „да излязат по улиците като обикновени граждани, каквито са всъщност“, добавя АФП.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Осми ден на протести срещу правителството готвят  „жълтите жилетки“ във Франция"}
{"url": "https://trud.bg/142-%d0%b1%d0%b5%d0%b7%d0%b4%d0%be%d0%bc%d0%bd%d0%b8-%d0%b2-%d1%81%d0%be%d1%84%d0%b8%d1%8f-%d1%81%d0%b0-%d0%bf%d1%80%d0%b8%d1%8e%d1%82%d0%b5%d0%bd%d0%b8-%d0%b2-%d0%ba%d1%80%d0%b8%d0%b7%d0%b8%d1%81/", "text": "В Кризисните центрове на общината са настанени 142 души, останали без дом. Това съобщиха от пресслужбата на Столична община. В центровете те получават храна и подслон. Във връзка с понижението на температурите центровете ще работят денонощно. Гражданите могат да подават сигнали за хора без дом на телефон 070017310, както и на телефон 112.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " 142 бездомни в София са приютени в кризисните центрове през изминалата нощ"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%be%d1%82%d0%b4%d0%b5%d0%bb%d0%b0-%d0%b7%d0%b0-%d0%b4%d0%b8%d0%b0%d1%81%d0%bf%d0%be%d1%80%d0%b0%d1%82%d0%b0-%d0%bd%d0%b0/", "text": "– През 1897 година Теодор Херцел основава Световната ционистка организация, какви бяха намеренията му? – Теодор Херцел искаше евреите да имат родина. Всъщност идеята му за Еврейска държава се зароди от казуса с делото на Алфред Драйфус (б.а. – единственият френски офицер от еврейски произход, достигнал до служба в Генералния щаб на френската армия. Обвинен в шпионаж в полза на Германската империя и е осъден до живот) във Франция. Факт е, че делото на Драйфус подчерта нуждата от родна земя за евреите. Това подтикна Херцел да работи за осъществяването на тази идея. От 1897 година, когато в Базел е проведен първият еврейски конгрес, до неговата смърт през 1904 година, той работи усърдно за мечтата си. Тя се сбъдна с официалното признаване на Държавата Израел през 1948 година. – Днес Държавата Израел е факт, мечтата на Херцел е сбъдната, има ли място все още за Световната ционистка организация? – Това е много интересен въпрос, на който някои хора ще отговорят отрицателно с мотива, че първоначалната идея на Херцел е изпълнена. Факт е, че идеята е реалност, но това, което искам да отбележа е, че Световната ционистка организация е единственото място, което чува гласа на евреите, живеещи извън границите на Израел. Всяка година ние организираме конгрес, на който евреи от всички краища на света споделят мнението си по различни въпроси за държавата. Аз категорично твърдя, че Световната ционистка организация е мястото, където ние се грижим за връзката ни с евреите, които не живеят в Израел. Това е нашата първа и най-важна роля. – Знаете ли, че през 1896 година, точно преди първия световен еврейски конгрес, Херцел идва в България на посещение при Фердинанд? – Херцел се опитваше да открие съмишленици за идеята си за Държавата Израел. Това, че е дошъл тук – в България, може да говори за това, че някой е прошепнал в ухото му и е подсказал, че в страната ви може да открие сътрудник в лицето на Фердинанд. – Антисемитизмът е сериозен проблем в целия свят и Европа, как определяте действията на омразата? – Всяко човешко същество трябва да разбере какво носи омразата в този свят. Тя не спира само с евреите – омраза виждаме и към хомосексуалните, към хората с различен цвят на кожата. Всеки човек, който избира да бъде „анти“, има голям избор от мишени. Новата рокля на стария антисемитизъм е анти-Израел. Не може да игнорираме факта, че всички действия на държавата ни дори в собствените ни граници добиват широка публичност. Никой не продумва нищо за това какво Сирия прави на своя народ, за случващото се в Ивицата Газа или на други подобни кризисни точки. Но всеки път, в който Израел опита да предприеме действия, за да се защити, тя е обвинявана. Днес антисемитизмът не е говоренето на лоши неща за евреите, а непрестанното обвиняване на Израел за правата й да се защити. – Каква е позицията Ви по отношение на движението срещу Джордж Сорос в Унгария? – Имам доста добри отношения с Унгария – не само с еврейската общност там, но и с правителството. За министър-председателя Виктор Орбан са важни отношенията му с Израел и премиера Бенямин Нетаняху. Когато официални делегации обаче идват на посещение в Израел аз подчертавам, че не мога да игнорирам случващото се в Унгария. Реакцията и действията към Сорос не бяха чисти и не може да се игнорира факторът, че той е евреин. Беше грозно и брутално да бъдат поставяни негови снимки по автобусните спирки на земята, така че хората да настъпват образа му. Съжалявам, защото това не може да бъде тонът на правителството. – Колко е запозната Световната ционистка организация с историята на спасените български евреи по времето на Втората световна война? – Не особено много, трябва да призная. Моите родители са от Румъния, но въпреки това не знаех много за Холокоста на евреите там. Смятам, че фокусът за историята на евреите през всичките тези години падна върху Унгария, Полша и Германия. В мрачната история на еврейския народ България е лъч светлина. По време на престоя ми в България се запознах с идеята за филм, който да покаже случилото се през Втората световна война в България и смятам, че той ще има продължителен отпечатък върху израелското общество (б.а. – става въпрос за филма „The next generation”, реализиран по идея на Яков Джераси, който се очаква да бъде излъчен по израелска и българска телевизия до месец). Преди интересът беше единствено върху онова, което германците ни сториха. Днес разказът се променя, защото Израел търси нови истории. Вашата доказва, че въпреки обстоятелствата, всеки може да отстоява позицията си. България е пример, за това че имаше какво да се направи, въпреки че натискът на фашизма беше прекалено силен. Визитата ми в България отвори очите ми за друга страница от миналото – за историята от другата страна. През Втората световна война има редица примери как отделни личности помагат на евреите, но тук става въпрос за помощта на цяла нация. – Чувствителна тема е случилото се, след като „Труд“ съобщи първи, че Яков Джераси е оглавил Ционистката федерация в България. Същият ден в редакцията бяха получени позиции от местно еврейско ръководство. Какво се случи всъщност, имайки предвид, че Джераси е добре познат в България с продължителната си работа в името на Израел? – Нямам отговор за случилото се. Дойдох в България, за да опитам да разбера повече, защото бях засрамена. Това е вътрешен проблем на страната ви, но в същото време е проблем в един от клоновете на Световната ционистка организация. Със сигурност това, което трябва да направим, е да открием правилния начин Българската ционистка федерация да функционира. Тя трябва да има ролята да изгради чувството за връзка с Държавата Израел като родина. Важно е да има Ционистка федерация в България, която да подсилва връзката с Израел. – През 1949 година 45 000 български евреи емигрират в Израел. По-късно, между 1990 година до 2000 година, останалите 5000, които са останали в страната ни след първата емигрантска вълнa, също заминават за Израел. Сега наблюдаваме феномен, свързан със завръщането на тези евреи в България, каква е разликата в двата типа емиграция? – Този казус не засяга само България. Веднага след Холокоста емиграцията беше алтернатива, въпреки че за много от тях това значеше започване от нулата. В много отношение Държавата Израел беше истинско чудо – изведнъж от нищото евреите имаха родина, където те не бяха малцинство, а част от собствената си нация. Хората инвестираха в това да изградят държавата. Емиграцията в Израел беше идеология. Евреите се почувстваха ционисти и знаеха, че искат да изживеят живота си в Израел, дори на цената на това да оставят стария си живот зад гърба си. Очакваше се хората, дошли в Израел, да се трудят усилено и повечето от тях успяха да вложат енергията си в тази насока, свиквайки с обстоятелствата. Но много други не успяха да открият себе си по този начин. Сега Израел е като всяка нормална държава – има своите добри и лоши страни. – Докато бях гост на Лигата против поругаване в Ерусалим, обсъдихме компонентите на антисемитизма – един от основните беше, че евреите са влиятелни във финансовият свят и контролират световните медии. И въпреки това много от българските родители усилено се борят за това децата им да учат в Еврейското училище в София, как обяснявате това? – Задавам си същия въпрос, това е интересен факт, който не се случва само в България. Пример за подобно нещо има в Съединените щати, където в частно еврейско училище учат младежи без какъвто и да е еврейски корен. Заради това, че евреите се справят добре, има две мнения у хората – едните ги мразят, а другите взимат пример от тях. По мое мнение родителите в България, които изпращат децата си в еврейското училище, са решили да не мразят, а да използват уменията и знанията. Въпреки буреносния облак върху Израел свързан със сигурността, ние успяваме – във високите технологии, в агрокултурата и в много други сфери. Затова много от хората решават да се доверят в услугите ни. Ние осъзнаваме, че нищо не би трябвало да се приема като даденост – затова в рамките на 70 години станахме една от водещите държави в света. Нашият гост  Густи Йеошуа Браверман е директор на отдела за диаспората на Световната ционистка организация, а преди това е зам.-председател на реформаторското движение в Израел. Тя е член на Съвета на гуверньорите на Еврейската агенция за Израел, както и на Обществения съвет за възпоменание на Теодор Херцел.                          ", "date": "2019.01.05", "title": " Директорът на отдела за диаспората на Световната ционистка организация Густи Браверман пред „Труд“: Новата рокля на стария антисемитизъм е анти-Израел\t\t\t"}
{"url": "https://trud.bg/%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8%d1%82%d0%b5-%d1%81%d0%bf%d0%b8%d1%80%d0%b0%d1%82-%d0%bd%d0%be-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8/", "text": "Валежите от сняг в страната постепенно ще спрат, но температурите падат още. Минималните температури ще са от – 8° до – 3° градуса, а максималните – между – 1° и 3°. По Северното Черноморие облачността ще е разкъсана, а по Южното ще се задържи облачно с валежи от сняг. Ще духа до умерен вятър от север-северозапад. Максималните температури ще са 1 – 3 градуса. Температурата на морската вода е около 7°. Над планините значителна облачност ще има в масивите от Южна България, а над Стара планина ще е предимно слънчево. В Рило-Родопския масив и Странджа-Сакар ще продължи да има слаби валежи от сняг. Ще духа умерен до силен североизточен вятър, в Стара планина след обяд ще се ориентира от запад-северозапад. Максималната температура на височина 1200 метра ще е около – 7°, на 2000 метра – около – 12°. В неделя и понеделник с усилване на вятъра от северозапад ще нахлува нова порция студен въздух. Отново ще има валежи от сняг, на повече места в Северна България.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Снеговалежите спират, но температурите продължават да падат от – 8° до – 3°"}
{"url": "https://trud.bg/%d0%bf%d0%b5%d0%b2%d0%b5%d1%86%d1%8a%d1%82-%d0%be%d1%80%d0%bb%d0%b8%d0%bd-%d0%b3%d0%be%d1%80%d0%b0%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b2%d1%81/", "text": "– Орлине, как посрещна Новата година и кои са най-незабравимите ти моменти от изминалата 2018-а? – Общо взето беше хубава година, лошото е, че някак си ми се изплъзна много бързо между пръстите, но така е – започват да стават все по-къси и по-къси дните и нощите. Имаше няколко интересни неща, които се случиха през 2018-а, като се започне с премиерата на прекрасен мюзикъл – „Да пееш под дъжда”, който направихме с екипа на Варненска опера и Мариан Бачев, под режисурата на Борис Панкин. После беше и премиерата на „Mamma Mia” в Софийска опера с режисьор Пламен Карталов, а след това издаването на книгата ми. Иначе новата година я посрещнах в Поморие, където имах участие. Дано през 2019-а да ни се случат тези неща, които не можаха да се случат през тази, и да е мирна и благодатна, а другото ще си го купим, както се казва. – Защо озаглави твоята книга „Да започнем отначало”? – Това беше лека закачка – освен заради песента ми, а и защото това е моето кредо, че общо взето всеки ден ни е подарък и е нещо ново, което би могло да ни се случи. Нищо не е даденост в този живот и всеки човек трябва да върви по пътя си убедено и да преследва някаква цел, а ако днес не си успял да постигнеш целта си – и утре е ден. – Много твои колеги не крият огорчението си, че техните песни почти не звучат по радиото… – Това не ми е чак толкова важно, аз съм достатъчно пътуващ трубадур и предпочитам директен контакт с хората и публиката, затова нямам и фейсбук, защото искам да си общувам тет-а-тет с хората. Не искам да се крия зад някакви никнейми и да хейтвам, да поствам и всякакви други нови „български” думи! Каквото и да ме интересува – мога да вдигна телефона на даден човек и да го видя на по кафе и да пообщуваме очи в очи. – Една от емблематичните ви песни с Кристина Димитрова е „Детски спомен”. Кой е най-любимият ти детски спомен? – О, много са, като се започне от хубавите летни ваканции в родния ми град Берковица, в който за жалост съм живял само три месеца, след като съм се родил, но както се казва – кръвта вода не става. Най-прекрасните ми детски моменти са от ваканциите ми там, когато бяхме индианци и каубои, стражари и апаши, също и алпинисти, и рибари… Даже бяхме и нарушители, които пресичат границата, защото в Берковица и до ден днешен съществува една от най-добрите бази за обучение на полицейски и граничарски кучета. Така се случи, че с тайфата отидохме да работим и да обучаваме кучетата, като играехме ролята на нарушители и обикаляхме нагоре в планината и всичко беше много забавно. Оттогава имам голяма любов към кучетата, а там бяха селектирани вълчаци – мъжки, защото се използват само такива. – А в живота бил ли си в ролята на нарушител? – Спомням си, че отнесох арест в казармата, защото служех в ансамбъла на строителни войски в центъра на София и тогава всички момчета бягахме – кои повече, кои по-малко, кои хващаха, кои – не, но мен ме хванаха. Бях с още 17 мои братя и откарахме цяла седмица в гарнизонния арест, плюс остригване нула номер и работа на къра, както си трябва…. Но по принцип съм човек, който спазва правилата, за жалост напоследък в нашата мила държавица да спазваш правилата е общо взето признак на глупост, имам някакво такова усещане… – Как реагираш, когато се сблъскваш с агресия? – Опитвам се, страшно много се опитвам, да не се поддавам на такива неща, въпреки че и аз съм един нормален, емоционален човек, но например неща от типа на андрешковщина, авантаджийство и тарикатщина ме побъркват. Нямам обяснение откъде дойде и тази агресия у нас, лошото е, че не виждам как ще се оправим, защото в нормалните държави има закони, които се спазват. Ето ти един въпрос – защо, като излезем от границите на България, спазваме абсолютно всички правила, а тук като че ли няма закони!? Не за друго, но в демокрацията, освен права, има и задължения и хората трябва да ги знаят. Връщаме много години назад, когато Джон Ф. Кенеди каза крилатата фраза: „Не ме питай какво е направила държавата за теб, а се запитай какво ти си направил за държавата”. Така че, ако искаме да живеем в едно нормално общество, трябва да се съобразяваме с абсолютно всички нещица, които се наричат с простата дума – правила. – Играеш една от главните роли в много успешния мюзикъл „Mamma Mia”. Имаш ли любима песен на АВВА? – Много са, но ще кажа „I Belive in Angels”, това е и последното парче, с което завършва мюзикълът – феноменално! Няма песен на АВВА, която да е слаба, те затова останаха в класиката на попа за изминалия век, защото всичките им парчета са малки истории, в които всеки би могъл да се преоткрие. – Когато сте се запознали, съпругата ти Валя е била популярна като двойничка на Агнета от АВВА. Любов от пръв поглед ли беше между вас? – О, да, едно към едно с Агнета! Любовта ни беше от пръв поглед. До ден-днешен не мога да забравя тази първа среща, а общо взето усещането е същото и днес. Бяхме на гости при едни общи приятели и като всяко случайно нещо, ей така на шега и на майтап – вече 30 години… – Освен външната прилика с Агнета, твоята половинка притежава ли поне малка част от музикалните заложби на легендарната шведка? – Валя пее доста добре, но никога не е имала желание да се занимава с музика и това е хубаво. Обаче, като сме някъде заедно по купони с караоке, и тя все още хваща микрофона, и пее главно песни на АВВА – влюбена е в групата, но не само заради приликата с Агнета, просто музиката им е прекрасна. – С Валя имали ли сте и по-трудни моменти във връзката ви? – Имали сме и доста щекотливи, тежки моменти и решения, като например дали да пуснем детето да учи в чужбина. Също така – дали да се върна от Германия, защото аз заминах за „Фридрихщат Палас”, точно в най-кривите години у нас, между 93-а и 96-а година, когато нещата тук бяха с главата надолу и нямаше нищо по магазините – глад и всички хора бяха на улиците, страшно беше. Но въпреки това реших да се върна, защото детето трябваше да тръгва на училище и се налагаше да решаваме – къде, какво… – А сега дъщеря ви Жаклин учи в чужбина… Сигурно ви е било трудно да я пуснете да живее далече от вас? – Животът си е неин, в крайна сметка родителите са временна спирка в живота на децата и един ден птичето изхвръква от гнездото, нормално е. Аз само за едно се радвам, че успях да я науча да бъде самостоятелна, да си гони задачите и мечтите и да има възможност за избор. Може би, ако беше останала още някоя и друга година около нас, щяхме да й дадем още повече сила и самочувствие, но да е жива и здрава. Жаклин засега търси себе си и още учи, скоро ще се дипломира като бакалавър по ивент мениджмънт и пробва някои неща. Тя е с 4 езика и докато учеше във Виена, обиколи цяла Европа, но сега иска да се развива в Щатите. – Кристина е споделяла, че си истински магнит за жените и привличаш много дами към себе си. Случва ли се твои почитателки да прекрачват границата на допустимото? – Имам няколко почитателки, които общо взето са постоянно присъствие на повечето ми концерти, но намирам това за приятно. Е, има и нападателни – има хора, които не знаят граници, но всичко е докъдето ги допуснеш. – А мъже проявявали ли са интерес към теб? – Все още не! Контактувам с много хора и за мен никога не е било водещо кой какъв е, всеки има право на собствен избор и не ме интересува какво става под чаршафите. Всеки да си живее живота както намери за добре, важното е с тези хора да имаме някаква креативна връзка в изкуството, но всички такива момчета, които познавам са изключително интелигентни. Те са на едно по-друго ниво като усещане, не случайно в нашата гилдия – хората на изкуството са много сензитивни и чувствителни, а интелигенцията е острието на всяка нация. – Какви спомени пазиш от първата любов? – В детските години влюбването е едно усещане, което няма как да го обясниш – то е на ръба на лудостта. Спомням си, че имах една съученичка, която много харесвах и за да й покажа, че я харесвам – я замерях с фунийки. За да ми отвърне на чувствата, тя пък ме изпраска по главата с една глинена ябълка, която беше направила в часа по трудово, но втвърдена вече… Такива закачки бяха. – Успяваш ли да се събуждаш всяка сутрин с усмивка и добро настроение? – Опитвам се, защото ако човек нон-стоп хейти, или гледа само негативните неща около себе си – и Господ не може да му помогне. Така че имай очи, душа и сърце за хубавите неща около себе си и така няма начин да не ти се сбъднат нещата, за които мечтаеш. – Какво те прави толкова позитивен? – Например в колата ми слушам само една станция и по нея няма новини, защото някак си този вестник съм го чел вече и не искам да започвам деня си с негативизъм. Без да обиждам и медиите, но преди време тази информация се наричаше криминална и не достигаше до ушите на читателите – не е необходимо. В Япония не можеш да чуеш нищо от това, което се слуша в момента в световните медии. Поради простата причина, че ти си бил днес 10-12 часа на работа и искаш като се прибереш, да ти е спокойно и готино. Там всичките им предавания са много позитивни, готини и разпускащи – караокето например дойде от Япония. След работа хората искат да отидат някъде, да седнат в една заличка, да си пуснат музика, да си пеят, да разпускат и да се веселят – няма как, защото иначе на другия ден ще си смазан… Хубаво е да вземаме такива световни примери лека-полека, за да се случват нещата. Не можеш да мачкаш един народ денонощно и да искаш да е усмихнат и позитивен… – Какво мислиш за актуалните хитове? – Не обичам минорните парчета, а напоследък са актуални главно някакви депресивни парчета, като на Адел например. Не знам защо, но усещам музиката като вибрация и тези парчета ме измъчват, натъжават ме. Въздействат ми много повече песни като „Happy” на оня сладур Фарел и много често си пускам този хит. Сервантес е казал още преди 400 години – най-голямата лудост е да виждаш света какъвто е, а не какъвто искаш той да бъде. Всичко е в нас – и вината, и красотата, и прошката. – Лесно ли прощаваш и предавали ли са те често? – Честно да ти кажа не прощавам много лесно, въпреки че се опитвам да прощавам, защото прошката е нещо много висше и който може да прощава е богопомазан. Ако всички се научим да прощаваме, това ще бъде прекрасно, защото прошката е точно – да започнем отначало. Никой не е защитен и ваксиниран от предателства, а ти знаеш, че най-големите предателства идват от най-близките ти хора, но не съм аз този, който ще ги съди. – Когато с Кристина Димитрова бяхте на турне в Щатите, ти не си се събудил навреме и така сте изпуснали финала на маратона в Бостън, където имаше атентат през 2013-та година. Вярваш ли в съдбата? – Съдба да го наречем. Лили Иванова например – през 84-а година също не се качи в самолета, който се разби край Кривина, защото в Берлин е закъсняла за полета и го е изпуснала… – Би ли искал да имаш сценичното дълголетие и устрема на Лили Иванова? – Дай Боже всекиму това творческо, житейско, физическо, ментално и всякакво дълголетие. Страхотен професионалист, нейният живот е музика и всичко, което тя прави до този момент, е свързано единствено с пеенето и музиката, която прави. – Вярваш ли в чудеса и случват ли ти се? – Човек ако вярва – ще му се случват, но ако не вярва, няма как да му се случват. Чудесата за мен не са свързани с факти и материални неща, за мен е чудо да видиш как един паднал човек се изправя и намира сили да тръгне отново по пътя си. Чудо е да видиш как един незрящ проглежда, или неизлечимо болен оздравява – това са чудеса. Виждам такива случаи – всичко става с вяра, и то страхотна вяра, че можеш да го направиш – тогава стават чудесата! – Любима мисъл? – Да започнем отначало и ако нещо сме пропуснали от вчера, ще го направим днес. Както казват старите мъдреци – всяко заспиване е малка смърт и всяко събуждане е малко раждане! Орлин Горанов е сред единиците изпълнители, изявяващи се успешно, както на естрадната, така и на оперната сцена. Кристалният му вокал е оценен и в чужбина – той има чести ангажименти във “Фридрихщат Палас” в Берлин, където изпълнява теноровите партии в някои от най-известните оперни спектакли. През 1989 г. Орлин става солист и на Пловдивската опера. Обичаният изпълнител е шлифовал музикалната си дарба още като дете в хор “Бодра смяна”, а негов откривател става големият ни композитор Стефан Диомов, който забелязва таланта на Орлин по време на военната му служба в Ансамбъла на ГУСВ. Следват още много награди и отличия, сред които Голямата награда от “Златният Орфей” и “Бургас и морето”, както и първа награда от “Шлагерфестивал” – Дрезден.       ", "date": "2019.01.05", "title": " Певецът Орлин Горанов пред „Труд“: Всичко е в нас – и вината, и красотата и прошката\t\t\t"}
{"url": "https://trud.bg/%d0%bf%d1%80%d0%b0%d0%b7%d0%bd%d1%83%d0%b2%d0%b0%d0%bc%d0%b5-%d0%b7%d0%b8%d0%bc%d0%bd%d0%b8%d1%8f-%d0%ba%d1%80%d1%8a%d1%81%d1%82%d0%be%d0%b2%d0%b4%d0%b5%d0%bd/", "text": "На 5 януари отбелязваме Попова Коледа или Зимен Кръстовден, наричан още Кръстци, Водокръщи. Този празник затваря цикъла на „мръсните дни“, започващи от 25 декември. „Мръсни“ или „некръстни“ се наричат според християнството тези дни, в които новороденият Иисус все още не е получил Светото Кръщение. Смисълът на празничния ритуал е чрез силата на Кръста да се изчисти земята от бродещите в некръстеното време същества на отвъдното, на неподредения свят, да се подготви за голямото кръщение, което предстои. Сутринта в църквата се отслужва служба, водата се кръщава и освещава. На сутринта попът пуска кръст в осветена вода, като по този начин я кръщава и обикаля всички къщи, за да ги поръси с натопена в нея китка босилек. С този акт се вярва, че се пропъжда лошото и болестите от дома, а като благодарност стопаните слагат по паричка в менчето на свещеника. Като ръси по къщите, попът оставя и по малко бяла и червена вълна, с която се правят мартенички на 1 март. Народът вярва, че ако на Кръстовден замръзне китката босилек, с която попът ръси, годината ще е плодородна. На следващия ден – 6 януари, Богоявление или Йордановден, кръстът от менчето се хвърля в река или водоем. Вярва се още, че на Зимен Кръстовден птиците и животните проговарят с човешки глас, а всички реки и потоци спират да текат за миг, за да се прочистят. Ако пък вечерта на 5 януари звездите са ярки, ще се народят хубави агънца през годината. Обредната трапеза на Кръстовден е постна. Имен ден празнуват Кръстьо и Кръстана.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Празнуваме Зимния Кръстовден"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d1%80%d0%b0%d0%b9%d1%8a%d0%bd%d0%b5%d1%8a%d1%80-%d0%b5-%d0%bd%d0%b0%d0%b9-%d0%bb/", "text": "Нискотарифната „Райънеър“ е определен като най-лошата авиокомпания във Великобритания за шеста поредна година в годишната класация на „Уич травъл“ – консултантска фирма, изследваща потребителското удовлетворение, предаде ДПА. Пътниците са дали най-лошата възможна оценка за чекиране, удобство на седалките, атмосфера в пътническия салон и храна и напитки. „Райънеър“ получава потребителски рейтинг от 40%, изоставайки от другите нискотарифни авиокомпании за кратки разстояния „Томас Кук еърлайнс“ – с рейтинг 52%, и „Уизеър“ – 54%, които изпълняват полети главно до дестинации в Източна и Централна Европа. Пасажерите посочват като фактори за негативната си оценка недоволството си от отменени полети, вечно променящи се правила за багажа и все по-лошо спазване на разписание. Хиляди анкетирани заявили, че „никога повече няма да летят с „Райънеър“, дори ако е по-евтина от конкурентите си“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Според британците „Райънеър” е най-лошата авиокомпания"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b8-%d1%85%d0%b8%d0%bb%d1%8f%d0%b4%d0%b8-%d0%b1%d0%b5%d0%b7-%d1%82%d0%be%d0%ba-%d0%b7%d0%b0%d1%80%d0%b0%d0%b4%d0%b8-%d1%82%d1%80%d0%be/", "text": "Наводнения и тъмнина поради липса на електричество, причинени от тропическата буря „Пабук“ оставиха близо 30 000 души в убежища за евакуация в южната част на Тайланд, предава АФП.   „Пабук“, метеорологично явление веднъж на три десетилетия, пристигна с ветрове от 75 километра (45 мили) в час и поройни дъждове с бурни вълни, когато разтърси цялата южна част на кралството, като разкъса електрически кабели и предизвика мащабни наводнения. Рибар загина в южната провинция Патани в петък, когато високите вълни удариха лодката му, а друг член на екипажа изчезна. Но бурята се отдръпна от ключовите туристически острови Ко Самуи, Ко Панган и Ко Тао, където голям брой туристи бяха заклещени за 24 часа от проливните дъждове, неспособни да напуснат затворените летища и след като фериботните услуги бяха отменени. Няма усложнения, има слънчева светлина днес и аз съм уверен, че някои туристи ще могат да си тръгнат, след като фериботите и полетите се възобновят,“ каза Китипоп Родън, шеф на окръг Ко Самуи. Но предупрежденията за „червен флаг“, които забраняват плуването в обикновено слънчевите райски плажове по това време на годината, все още важат. “ Всичко свърши. Всичките 10 000 туристи са в безопасност … Аз съм облекчен“, каза Крикрай Сонгтани, шеф на съседния окръг в Ко Панган, остров, известен с красивото си пълнолуние. Пабук се разбушува в петък следобед в провинция Након Си Тамарат, южно от туристическите центрове в залива на Тайланд, като покоси крайбрежната провинция с дъжд. Около 300 000 души останаха без електричество, тъй като десетки електрически стълбове бяха повалени от силни ветрове и падащи дървета. Подобен брой хора останаха в убежища за евакуация, чакайки наводненията да отминат и електричеството да бъде възстановено. „Пабук“ удари в пиковия туристически сезон, като нанесе удар и по сектора за търговия с крави, който е водещ отрасъл в тайландската икономика. Очаква се кралството да посрещне рекордните 40 милиона посетители тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Наводнения и хиляди без ток заради тропическата буря „Пабук“ в Тайланд\t\t\t"}
{"url": "https://trud.bg/%d0%b7%d0%b0-%d0%ba%d0%b0%d0%ba%d0%b2%d0%be-%d0%b8%d0%bc-%d0%b5-%d0%bd%d0%b0-%d0%b6%d0%b5%d0%bd%d0%b8%d1%82%d0%b5-%d0%be%d1%80%d0%b3%d0%b0%d0%b7%d0%bc%d1%8a%d1%82-2/", "text": "Курсист полага изпит за шофьорска книжка.  След изпита, изпитващият му казва:  – Ще трябва по-добре да усвоите управлението на автомобила. По време на изпита сгазихте десет пешеходеца.  – Десет? А, прощавайте, колко трябва да сгазя, за да взема шофьорска книжка? *** Между съпрузи:  – Скъпи, ти наистина ли мислиш, че за теб е по-добре да пушиш?  – Разбира се, мила. Щом запаля цигара и майка ти веднага излиза от хола! *** – Какво ще направиш, ако ме видиш да се целувам с друга?  – Като твоя вярна съпруга, ще ти дойда на посещение в травматологията… *** – Брат, знаеш ли кое е по-лошо от това да си на работа?  – Кое?  – Аз да съм на работа! *** Пристигнал член на дружеството на трезвениците в един завод. Началникът на цеха го развежда и го води при шлосера Иванов.  – Ето го нашия ударник.  – Много добре,- зарадвал се гостът.- А кажете ми, ако бяхте изпил чаша водка, щяхте ли да можете да работите толкова ударно?  – Не знам,- свил рамене шлосерът.  – А две чаши?  – Не съм сигурен…  – А цяла бутилка?  – Ами, както виждате работя… *** – Първо й свалих полата, после бавно й свалих блузката… после сутиенът й падна в краката ми, а после… после нежно й свалих гащичките…  – Петре! Не може ли без всичкия този патос! Един път те накарах да свалиш прането от простора и ти се оля! *** – Винаги съм се чудил, за какво им е на жените оргазъм?  – Ами, не знам, брат. Сигурно за да имат още един повод да ни овикат…. *** Жена влиза в аптека и пита:  – Кое е по-подходящо за мъж – валериан или валидол?  – Каква е диагнозата? – пита аптекарката.  – Ботуши за 500 лв. *** Съобщение на полицията:  “Вчера беше убит известен спамер. Броят на заподозрените е 35 милиона.” *** Чукча тича по перона на гарата, а влакът тръгва…. Не могъл да се качи чукчата и започнал да реве:  – Ааааа… влаката тръгна без мене, аааа… влаката тръгна…  Ръководителят движение му прави забележка:  – Шшш, ало, чукчата, какво си се развикал? Това е гара, а не лудница. И освен това не се казва влаката, а влакът!  – Не знам, не знам – не съм й гледал между колелетата…. *** Реклама:  Пийте новата ни ракия “Машина на времето”! Удряте една чашка, и вече е утре… *** – Обвиняеми, защо сте влезли три пъти чрез взлом в един магазин?  – Първия път откраднах за жена ми една рокля. Вторият и третият път ходих да я сменявам. *** Човек върви по улицата и лепи некролози по стълбовете. Към него се приближава непознат, чете некролога и пита:  – От какво е умрял този човек?  – Отдолу на некролога си пише – от роднините, от приятелите, от колегите… *** След поредна загуба треньора успокоява футболистите:  – Спокойно, момчета, ако не бяхте вие, те нямаше да спечелят мача. *** На един кораб за далечно плаване работел фокусник. Той знаел няколко фокуса и все тях показвал. Понеже пътниците били все различни номерата минавали. Капитанът на кораба обаче имал папагал. Той изучил всички номера на фокусника и му правел сечено.  Направи фокусникът някакъв фокус и папагалът се обади:  – Не, не! Това не е истина. Той извади заека от вътрешния джоб на фрака, банкнотата не е изчезнала, той я скри в ръкава си .. и т.н.  На фокусника му писнало от папагала и от това, че му провалял представленията, обаче нищо не можел да направи, нали пилето било на капитана.  Веднъж обаче корабът попаднал на подводни скали, разбил се и потънал. От всички хора оцелели само фокусникът и папагалът. Фокусникът се хванал за някакви дъски, а папагалът долетял и кацнал отгоре.  Плували те така една седмица, през цялото време папагалът мълчал и гледал фокусника изпитателно. Накрая на седмицата не издържал и промълвил:  – Оооооооооооокей! Предавам се! Казвай, къде скри кораба? *** – Ако ти имаш един долар и майка ти ти даде един долар, колко пари ще имаш?  – Един долар, мис.  – Но ти въобще не знаеш аритметика!  – Не, по-скоро, вие не знаете каква е майка ми, мис. *** Прибира се жената от командировка и с гордост присяда на масата до мъжа си:  – Искам да отбележиш, че вкарвам 100 лева в семейния бюджет!  – Хм, че аз за теб и 50 стотинки няма да дам! – отвърнал мъжът.  – Но мили, аз и не съм взимала по повече… *** Срещат се три жени: англичанка, французойка и българка. Започват да обменят мисли за семейството.  Англичанката казва:  – Аз, когато се омъжих, казах на съпруга си: “Няма да пера и няма да мета.” Той стана и излезе. Един ден не го видях, втори ден не го видях, а на третия се върна и донесе пералня и прахосмукачка.  Французойката казва:  – Аз също му казах на моя, че няма да пера и да мета. Той също стана и излезе. Ден не го видях, два не го видях, а на третия доведе домашна прислужница. Сега тя върши цялата работа, а аз си почивам.  Българката също се включва:  – Ами, то и аз му казах на мъжа ми, че няма да пера и няма да чистя. Един ден не го видях, втори ден не го видях, а на третия ден изобщо не го видях… *** При лекар влиза някакъв плешивец.  – Докторе, женя си. Бих искал да зная има ли някакъв шанс на главата ми да покарат…  – Рога ли? Разбира се! – прекъсва го лекарят. *** Живял някога красив млад момък. Но злата орисница го орисала да може да казва само по една дума на година. И влюбил се момъкът. И млъкнал… седем години мълчал… седем думи събрал… и отишъл при Красавицата и є казал:  – Обичам те! Омъжи се за мен сега!  А Красавицата си извадила слушалките от ушите и казала:  – К’во? *** Блондинка отива на конни състезания. Вижда опашка пред гишетата за залагане и пита някакъв човек:  – Тези, за какво се редят тука?  – Тук се залага за коне. Опитайте, може да спечелите. Ето аз например залагам за Буря.  – А, добре, значи и аз ще заложа за Буря.  Започват състезанията и Буря се класира на пето място.  Мъжът ругае шумно, къса талоните и ги хвърля, а блондинката спокойно се изправя и тръгва към изхода.  – Тебе не те ли е яд, че не спечели, ма?  – Що пък да ме е яд? Ако бях спечелила, къде щях да я слагам тая Буря, като живея в гарсониера…. *** В студентско общежитие седят двама гладни студенти и пушат цигари, за да притъпят чувството на глад. Единият започва да души с нос:  – Ммммм, колко вкусно замириса… Мисля, че на шишчета!  – Тъпак, я махни тая муха от цигарата… *** – Кои са трите плюса на работата?  – Петък, заплата и отпуск. *** Купувам си кокошка от магазина, а на опаковката пише:  – Убита по законите на шериата!  Седя и си мисля, защо? За съпружеска изневяра ли?  ", "date": "2019.01.05", "title": " За какво им е на жените оргазмът?"}
{"url": "https://trud.bg/%d0%bd%d0%b0%d0%b4-80-000-000-%d0%bb%d0%b5%d0%b2%d0%b0-%d1%80%d0%b0%d0%b7%d0%b4%d0%b0%d0%b4%d0%b5-%d1%82%d0%be%d1%82%d0%b0%d0%bb%d0%b8%d0%b7%d0%b0%d1%82%d0%be%d1%80%d1%8a%d1%82-%d0%bf%d1%80%d0%b5/", "text": "Ще има ли България нов тотомилионер? Иван ли ще се казва? А може би Йордан? Засега никой не знае дали ще падне рекордният джакпот от над 6 650 000 лева и кой ще е късметлията. Отговорите на тези въпроси могат да дойдат точно на Богоявление. В неделя, навръх светлия празник, известен още и като Йордановден ще бъдат изтеглени печелившите числа от втория тираж на играта „Тото 2 – 6 от 49“ на Българския спортен тотализатор. Предстои да видим ще заработи ли късметът на някого от 145 136, носещи имената Йордан, Йорданка и техните производни или милионите ще отидат при двойно по-многобройните, празнуващи на Ивановден. Богоявление може да донесе печалба и на късметлия с друго име. Всеки един има шанс за колосалния джакпот. Достатъчно е само да попълни своя фиш в най-близкия тото пункт или онлайн на . Участник в „Тото 2 – 6 от 49“ има реален шанс да си тръгне с чисто нов автомобил Форд ЕкоСпорт. Номерът на фиша му ще бъде изтеглен чрез жребий в празничното теглене на 6 януари по БТВ. И Ивановден не отстъпва – денят идва с нови 100 000 лева за късметлиите, познали всички 6 числа от Втори тото шанс на „Тото 2 – 6 от 49“. Ако пък отгатнат комбинацията от 5+1 числа, ще са с 20 000 лева по-богати. Десет печалби по 1 000 лева от играта „Тото 2 – 5 от 35“ ще намерят своите притежатели по време на празничните тегления на 6 и 7 януари. И това е само началото на големите печалби за 2019 година. Новата година започва обещаващо – рекорден джакпот и солидни печалби. А сигурно знаете, че както започне годината, така и ще ни върви. През изминалата 2018-та година участниците в игрите на СПОРТ ТОТО спечелиха над 80 000 000 лева България може да се похвали с няколко нови тото милионера през изминалите 365 дни. В играта „Тото 2 – 6 от 49“, в 76-ти тираж късметлия грабна внушителния джакпот от 7 111 714 лв., а в 15-ти тираж щастливец осъмна с атрактивната сума от 4 458 172 лева в джоба. Тото милионерите се увеличиха и в играта „Тото 2 – 6 от 42“. В 58-ми тираж късметлийка се сдоби с печалба от 1 056 810 лева. Печалби за над 60 000 000 лева за 2018 г. раздаде Български спортен тотализатор от числовите си игри и връчи ключовете за 74 чисто нови автомобила. Над 25 000 000 лева пък бяха раздадени от моментните лотарийни игри на родното тото. През 2018 г. спечели и спортът. Точно 33% от постъпленията на БСТ отиват за подпомагане на българския спорт, а само миналата година сумата, отделена за тази кауза възлизаше на 54 млн. лева. Така с всеки един свой залог, участниците в игрите на СПОРТ ТОТО дават своя принос за развитието на спорта у нас.", "date": "2019.01.05", "title": " Над 80 000 000 лева раздаде тотализаторът през 2018-та\t\t\t"}
{"url": "https://trud.bg/%d0%b4%d0%be-%d1%81%d0%b5%d0%b4%d0%bc%d0%b8%d1%86%d0%b0-%d1%80%d0%b5%d1%88%d0%b0%d0%b2%d0%b0%d1%82-%d0%b4%d0%b0%d0%bb%d0%b8-%d1%89%d0%b5-%d0%b8%d0%bc%d0%b0-%d1%81%d0%b0%d0%bd%d0%ba%d1%86%d0%b8%d0%b8/", "text": "До седмица ще стане ясно дали ще има санкции и за фирмата-изпълнител, която отговаря за въвеждането на електронните винетки. Това каза председателят на Управителния съвет на Агенция „Пътна инфраструктура“ инж. Светослав Глосов пред „Нова тв“. Глосов обясни, че негова оставка не е искана и той самият не е подавал такава. „Дейността на АПИ не се свързва само с продажбата на винетки, тя е много по-голяма – свързана е с изграждането на инфраструктура и т.н. Има си членове на УС, които отговарят за различни видове дейности. В случая колегата, който е уволнен, е човекът, който отговаря за винетките. Разбрах вчера вечерта з . Антон Антонов – шефът на тол управлението, е назначен през декември, но преценката му за освобождаване не мога да я коментирам“, заяви той. Глосов посочи, че в момента се извършва проверка на фирмата-изпълнител, след която ще стане ясно дали и за нея ще има санкции. „Дали ще бъдат само тези хора, които ще поемат отговорност, или и фирмата изпълнител, това ще преценим през следващата седмица. Ако фирмата не е спазила графиците – това се проверява в момента, ще си понесе последствията, каквито са разписани по договор“, заяви той. По думите му има проблеми със софтуера за винетките, но на тях веднага се реагира и се отстраняват. „Но винаги има такива моменти и считаме, че в рамките на една седмица вече няма да има подобни проблеми. Увеличават се непрекъснато продажбите на винетки и това е нормално. Към момента има над 71 хил. продадени винетки за над 5 млн. лв. – т.е. системата вече започва да работи“, посочи Глосов. Според него външна намеса е причина за проблема с конвентирането на хартиените стикери в електронни винетки. „Това по-скоро е слабост в разработването на софтуера – да не се допуска въвеждането на един и същи номер повече от веднъж. Системата е тествана още от ноември месец, но към 17 ноември, когато беше въведена, не създаваше такива проблеми“, заяви Глосов.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.05", "title": " До седмица решават дали ще има санкции за фирмата-изпълнител, отговаряща за електронните винетки\t\t\t"}
{"url": "https://trud.bg/%d0%bc%d0%b8%d1%81%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b2%d0%b7%d0%b5%d0%bc%d0%b0-%d0%b2%d0%b5%d0%bb%d0%b8%d0%ba%d0%b0%d1%82%d0%b0/", "text": "В гигантските жилищни комплекси на Пекин спокойно се събира среден български град Без съмнение най-екзотичният лъч от „Мисия България“ е до столицата на Китай, Пекин. Ще припомня, че през пролетта на 2018 г. по време на Председателството на България на ЕС с известния историк проф. Пламен Павлов обикаляме света и разказваме за богатата история на нашата Родина. На 16 април отново сме приготвили куфарите и летим през Москва за столицата на Китай. Този път нашата мисия е съпроводена с много важно събитие за българо-китайските отношения. В престижния пекински Университет за чужди езици и култури се открива Център за българистични изследвания. Той ще е мост в развитието на българо-китайските отношения с функции на „мозъчен тръст“ за обучение на квалифицирани кадри, провеждане на научни изследвания, политически консултации. Полетът е доста тежък и ние кацаме на летище „Бейджинг“ в сутрешните часове на следващия ден. Посреща ни симпатичната Лин Уаншуан, която ще бъде директор на Центъра. Тя не ни оставя време за почивка и веднага ни води в университета. С проф. Павлов сме възхитени от уредбата на висшето учебно заведение. А на 18 април Негово превъзходителство посланик Григор Порожанов и ректорът на пекинския университет за чужди езици Пън Лун откриват тържествено Центъра за българистични изследвания. Следва нашата лекция, посрещната с интерес от любознателните китайски студенти. Събитието предизвиква вниманието на държавните китайски медии. Особено ценен е 10-минутният репортаж, излъчен по China Education TV Channels (Китайската образователна телевизия) с над 200 млн. зрители. Неговата функция е да предостави на китайците образователни програми, подобни на PBS в САЩ или NHK Educational TV в Япония. В репортажа нашироко бе отразена със снимки от България и цитати от лекцията, както и обширно интервю с българския посланик. Изпълнили успешно поредната „Мисия България“, с проф. Пламен Павлов имаме ден и половина да разгледаме основните забележителности на Пекин и неговите околности. Естествено на първо място е разходката из 30-милионния мегаполис. Това никак не е лесно, защото огромният град буквално се задушава от стотиците хиляди автомобили, въпреки седемте си околовръстни магистрали. Нашият шофьор обаче познава отлично Пекин и майсторски се провира в зверския трафик. Ето го и най-големият в света градски площад Тянанмън, чието име идва от северната порта на древната китайска столица. Обикаляме гигантския плац, където са станали много паметни събития, включително т. нар. „Клане на площад Тянанмън“, когато през 1989 г. по заповед на диктатора Дън Сяопин са избити стотици студенти. Там е мавзолеят на вожда Мао Дзе Дун, но и Небесните врати – Главния вход на Императорския дворец или Забранения град. Последният е бил резиденция на 24 императори в периода от 1420 до 1911 г. Той е „град в града“ с невъобразимата площ от 720 000 кв. м, в който стотици дворци се редуват с прекрасни паркове и градини. След Забранения град минаваме набързо през друга голяма пекинска забележителност – Храма на Небето, който се намира в централния район Чунвен. Това е комплекс от сгради в даоски стил. В този храм са идвали векове наред императорите от династията Мин, за да извършат тържествен молебен за добър урожай. Заедно със свитата си два пъти годишно те се премествали там от Забранения град и се настанявали в храмовия комплекс, носейки специални роби и въздържайки се от месо. Забраненият град и Храмът на Небето са известни на туристите, но нашите домакини ни водят в друго светилище, което е най-големият ламаистки манастир в Пекин. Юнхъгун (Храма на мира и хармонията) е изграден през епохата Цин и се състои от от няколко големи храма. Построен е през 1694 г. с цел да се предразположат монголците и тибетците и да се осигури мир и спокойствие в тези две места. Храмовият ансамбъл има над 1000 стаи, дълъг е 300 м, а общата му територия е повече от 66 000  м?. Юнхъгун се отличава със строгия си колорит. Ако в изобилието от червени и златни тонове в дворцовата архитектура на Забранения град има нещо натруфено, хаотично и пъстро, то тук са характерни съчетания от семпли цветове. Първото, което виждаме с проф. Павлов, е червената стена с величествена арка-порта. Зад нея се простира широк двор с места за свещи за пречистване на посетителите, а накрая ни посрещат статуите на два разярени бронзови лъва. Те пазят друга арка, водеща към втори двор и ансамбъла на същинския храм. Първият павилион на Юнхъгун се нарича Юнхемен или „Храм на небесните богатири“. Около стените отвътре се намират разноцветните скулптури на четиримата богатири, а в средата е усмихнатият Буда на бъдещето. По-нататък следват и други павилиони, посветени на обредите за жертвоприношения, най-важен сред които е павилионът Юнхугун, названието на който е дало името на цялото това будистко градче. Този павилион пък е посветен на трите инкарнации на Буда и на светите проповедници на будизма, архатите. Те остават в земния мир по поръчение на Върховния Буда, за да носят щастие в дома на всеки честен и праведен човек и да се отзовават винаги на призивите на благочестивите вярващи. Въпреки краткия ни престой в Пекин, ние държим да видим главното китайско чудо – Великата стена. Това е най-големият архитектурен паметник в света, чиято цел е била да пази страната от север при нападенията на различни номадски народи. Най-ранните участъци са още от VII век пр. Хр. но е особено известна е стената, строена през 220–206 година пр. Хр. от първия китайски император Цин Шъхуан. Името й на китайски е „Чанчън“, което означава „дългата защитна стена“. През вековете Великата стена е многократно достроявана. Тя е реконструирана, поддържана и подобрявана от различни императори, като по-голямата част от запазеното до наши дни е от епохата на династията Мин (1368 – 1644). Според най-новите изчисления дължината й заедно с всички допълнители съоръжения надхвърля 21 000 км. Великата китайска стена се приема и за символ на тиранията, тъй като за нейното строителство са привикани стотици хиляди хора – майстори, затворници, войници и селяни, като много от тях умират по време на строежа. Стената има много интересни места, но ние с проф. Павлов имаме възможност да разгледаме само най-популярната и близка до Пекин част – т. нар. Бадалинг. Той е само на 70 км от центъра на столицата, но заради задръстванията минаваме това разстояние за близо 3 часа. За сметка на това успяваме да разгледаме прочутите гигантски жилищни комплекси на Пекин, в които спокойно се събира един среден български град.   Китайската експанзия Новият Център за българистични изследвания ще осъществява дейността си чрез съществуващата още от далечната 1961 г. Катедра по български език и култура в пекинския Университет за чужди езици и култури. В момента там се обучават на нашия език повече от 200 студенти, което красноречиво говори за китайските амбиции.  ", "date": "2019.01.05", "title": " “Мисия България” превзема Великата китайска стена\t\t\t"}
{"url": "https://trud.bg/%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5-%d0%b3%d0%be%d1%80%d1%8f-%d1%82%d0%b0%d0%b7%d0%b8-%d0%bd%d0%be%d1%89-%d0%b2-%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8-%d0%bc/", "text": "Заведение изгоря тази нощ в Сандански, няма пострадали, но са нанесени големи материални щети, предаде БГНЕС. Сигналът за горящата заведение в центъра на града е подаден към 3 ч., гасили са огнеборците от Сандански, обитателите на 4-етажния блок над заведението са евакуирани. Сградата е опушена, засегнато е и заведението за дюнери в съседство. Причините за пожара се изясняват.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Заведение горя тази нощ в Сандански, материалните щети са големи"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bc%d0%b8%d1%82%d0%b8%d0%bd%d0%b3-%d0%b2%d1%8a%d0%b2-%d1%81%d0%b5%d0%b2%d0%b5%d1%80%d0%bd%d0%b0/", "text": "Хиляди севернокорейци се събраха на площад „Ким Ир Сен“, за да приветстват с плакати и лозунги своя лидер, предаде БНТ. Те обещаха да изпълнят начертаното от него в новогодишната му реч. Тогава Ким Чен Ун изрази готовност да се срещне отново с американския президент Доналд Тръмп по всяко време, да са постигнат ядрено разоръжаване, но предупреди, че може да поеме по алтернативен път, ако Съединените щати продължат да притискат страната със санкции.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.05", "title": " Хиляди излязоха на митинг във Северна Корея в подкрепа на Ким Чен Ун​"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bc%d1%83%d0%bb%d0%b5-%d0%bd%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8/", "text": "Полицейски служители от Нови пазар задържаха помагач в телефонна измама и опазиха спестявания в размер на 11 100 лева на 79-годишна местна жителка, съобщиха от пресслужбата на МВР. Вчера преди обяд в оперативната дежурна част на РУ- Нови пазар от жители на града и чрез телефон 112 били получени над десет обаждания за опити за измами. Веднага била направена организация и на терен били изведени униформени и цивилни полицейски служители. Със служебни автомобили обхванали голям периметър от населеното място. В района на едно от училищата полицейските служители забелязали мъж, който върви по една от улиците, оглежда се и говори по телефона. Последвали го. Забелязали, че от двора на една къща излиза с торба. Малко след това се върнал на същия адрес и взел още нещо, като не спирал да говори по телефона. Спрян бил за проверка. Изяснена била самоличността му – 48-годишен от село Войвода. При извършения личен обиск от него били иззети общо 11 100 лева, поставени в торба и буркан. Парите били предадени от 79-годишна жена за да „подпомогне действията на полицията“ за залавяне на измамници. Сутринта на стационарния й телефон позвънил непознат, който започнал да иска пари от жената и да й отправя заплахи и закани, че ако не предаде всичките си пари на нея и близките й ще им се случи най-лошото. Разговорът прекъснал. Малко след това се обадил непознат мъж, казал че се казва Димитър Димитров и е полицай. Имал информация, че телефонът й е в списък на измамниците, които било възможно да я търсят. Помолил я да съдейства за задържането им. С идеята, че помага на полицията жената изпълнила всички инструкции. Поставила 11 100 лева в торба и буркан и ги оставила в двора на къщата си. Прибрала се пак според указанията, за да не „пострада“ ако се наложи стрелба при задържането на измамниците. „Мулето“ пък обяснило, че било наето за работа по телефона. Предния ден получил обаждане от непознат, който се представил за собственик на фирма в Нови пазар. Казал на 48-годишния, че му трябват хора, които да ходят по адреси в града, за да вземат документи и капаро за различни услуги. След като му било обещано добро заплащане, безработният мъж се съгласил. Преди да изпълни първата поръчка от новия си шеф бил задържан в полицейското управление в Нови пазар. Той не е криминално проявен. Работата по случая продължава. Уведомен е дежурен прокурор в РП- Нови пазар. Образувано е досъдебно производство за извършено престъпление по чл. 209 ал. 1 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Хванаха „муле“ на телефонни измамници, взело над 11 хил. лв. от възрастна жена"}
{"url": "https://trud.bg/%d0%b0%d0%bb%d0%b5%d0%bd%d0%b0-2019-%d1%82%d0%b0-%d0%b5-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%bd%d0%b0-%d1%8e%d0%bf%d0%b8%d1%82%d0%b5%d1%80-%d0%b8-%d0%b8%d0%b7%d0%b8%d1%81%d0%ba%d0%b2/", "text": "2019 г. е   и изисква да мерим всяка своя дума – една неправилно изречена дума може да предизвика война. Това обяви пред   астроложката Алена. От февруари пък по Китайския календар започва годината на Земния Глиган. В съчетание с огнения Юпитер може да избухне пожар и да предизвика конфликти, предупреди Алена. Трите водещи думи за 2019 г. са: вяра, агресия и кариера. „Вярата е водеща, агресията може да се появи, ако човек загуби вярата си. Ако няма агресия, ще има успех – добра кариера”, уточни Алена.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Алена: 2019-та е годината на Юпитер и изисква да мерим всяка своя дума"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d1%8a%d0%b1%d0%b8%d1%80%d0%b0-%d0%b5%d0%ba%d0%b8%d0%bf%d0%b0-%d0%bd%d0%b0-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d0%bd%d0%b0-%d1%81%d1%8a%d0%b2%d0%b5/", "text": "Висши сътрудници на Белия дом се събират през уикенда в резиденцията Кемп Дейвид, за да обсъдят приоритетите на администрацията за 2019 г. и президентът Доналд Тръмп ще се присъедини към тях и ще ръководи срещите в неделя, предаде Ройтерс, като се позова на прессекретаря на президента Сара Хъкаби Сандърс. Съвещанието съвпада с встъпването в длъжност на Мик Мълвейни, който поема поста началник на канцеларията на Белия дом след уволнението на Джон Кели. Междувременно Тръмп е възложил на вицепрезидента Майк Пенс, съветника Джаред Къшнър и министърката на вътрешната сигурност Кирстен Нилсен да се срещнат днес със сътрудници на ръководствата на Сената и Камарата на представителите, за да продължат да преговарят за сделка, която да сложи край на частичното спиране на работата на правителството, което продължава вече 14 дни. Срещата е насрочена за 16,00 ч. по Гринуич, заяви говорителят на Белия дом Хоган Гидли, цитиран от Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Тръмп събира екипа на Белия дом на съвещание в Кемп Дейвид за приоритетите за 2019 г."}
{"url": "https://trud.bg/%d0%b5%d1%82%d0%be-%d0%bc%d0%bb%d0%b0%d0%b4%d0%b8%d1%82%d0%b5-%d0%be%d0%bb%d0%b4%d1%82%d0%b0%d0%b9%d0%bc%d0%b5%d1%80%d0%b8/", "text": "С настъпването на 2019 г. произведените през 1989 г. автомобили минават в графата на олдтаймерите. В някои държави като Германия тези коли получават специален статут и отличителни регистрационни табели. Сред “най-младите” 30-годишни олдтаймери е “Трабант 1.1”. Това е първият четиритактов модел на завода в Цвикау. В него на мястото на познатия двуцилиндров двутактов мотор е инсталиран четиритактов двигател с 41 к.с. по лиценз на Volkswagen, какъвто се вгражда и в Polo. Новият тогава “Трабант” вече не е с картонен, а с ламаринен преден капак и с променени светлини, но само година по-късно производството му е окончателно преустановено. В сравнение с него лансираната през 1989 г. Серия 8 на BMW е от друга планета. Моделът 850i се задвижва от величествен двигател V12 с 300 к.с., свързан с напредничава за времето си 6-степенна механична трансмисия или 4-степенен автоматик. Audi също носи радост на своите почитатели преди три десетилетия с една от най-бързите тогава серийни лимузини – Audi 200 Quattro 20V. Под нейния капак работи високотехнологичен 5-цилиндров мотор с турбо пълнене и четири клапана на цилиндър. Той генерира мощност от 220 к.с. и максимална скорост 242 км/ч. От заводите на Opel преди 30 години излизат първата Vectra, както и спортната Calibra с предно предаване и напречно разположени мотори. През 1989 г. Mercedes представя роудстъра SL с електрохидравличен гюрук, който се сгъва автоматично за 30 секунди. Jaguar също пуска кабрио на най-успешния си за времето модел XJS, а Mazda изненадва любителите на пътуването без покрив с достъпния роудстър MX-5.", "date": "2019.01.05", "title": " Ето младите олдтаймери\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b0%d1%82-%d0%bd%d0%b5-%d0%b8%d0%b7%d1%85%d0%b2%d1%8a%d1%80%d0%bb%d1%8f/", "text": "Не изхвърляйте старите си естествени елхи в кофите за боклук, а ги оставяйте до тях, призовават от Столичния инспекторат. Елхите могат да се използват за компост, който се използва за наторяване на паркове. В зоопарка вече не искат използването на елхи за животните, защото могат да имат следи от химикали. За живите дръвчета най-добрият вариант е да се засадят в междублоково пространство, парк или двор, предаде  Безспорно най-добрият вариант за коледните празници е жива елха в саксия. Освен, че не подпомагате бизнеса с отрязани дървета и не купувате пластмасови елхи, който рано или късно ще се превърнат в поредния пластмасов отпадък, можете дори да обогатите растителността във вашия град. Едно от подходящите места да засадите вашата естествена елха е Южният парк. Тук от много години вече се провеждат акции за засаждане на коледни дръвчета и вече има и пораснали такива. Няма някакви изисквания или разрешителни, които трябва да се взимат от районната администрация, за да се засади една жива елха. Ако искате елхата ви да се хване и да и се радвате дълго, трябва да знаете, че живите коледни дръвчета се събуждат, когато бъдат прибрани в топлите стаи, затова те не трябва да се изнасят навън преди края на март. Тогава е подходящо време за засаждане, както и през септември. Дупката за посаждане трябва да е двойно по-голяма от кореновата система, така остава място за добавяне на торф и в никакъв случай не оставяйте земята около дървото да изсъхне, каза Татяна Асенова от Столичния инспекторат. Тази година столичният зоопарк не подходящо място да оставите вашата стара елха, защото животните тук имат достатъчно храна. Всяка храна, която се използва за животните трябва да има с доказан произход. Така че някой може да е забравил играчка по елхата може да има нещо с което е напръскана, каза Асенова. Затова ако тази година не сте заложили на живо дърво, а сте украсили отрязано, просто го оставете до кофата и от него ще бъде направен компост. За 2018 г. от над 14 000 тона зелени отпадъци е произведен над 10 000 тона компост.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Столичният инспекторат: Не изхвърляйте елхите си в кофите за боклук, а ги оставяйте до тях"}
{"url": "https://trud.bg/%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%ba%d0%bd%d0%b5%d0%b6%d0%b0-%d0%bf%d0%b0%d0%b4%d0%bd%d0%b0-%d0%b4%d0%be-%d0%bc%d0%b8%d0%bd%d1%83%d1%81-16/", "text": "В Кнежа тази сутрин температурата падна до минус 16°, в Севлиево – до минус 14°. Във Враца и Разград беше минус 10 градуса. В Плевен, Монтана, Видин и Казанлък минус 9, предаде БТВ. В София температурата падна до минус 6°. Студеното време ще се задържи. В началото на новата седмица ни очаква още едно сериозно застудяване. Силни снеговалежи през следващите дни няма да има. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.05", "title": " Температурата в Кнежа падна до минус 16°, в Севлиево – до минус 14"}
{"url": "https://trud.bg/%d0%bd%d0%b0%d0%b4-100-%d1%81%d0%bd%d0%b5%d0%b3%d0%be%d1%80%d0%b8%d0%bd%d0%b0-%d1%81%d0%b0-%d0%be%d0%b1%d1%80%d0%b0%d0%b1%d0%be%d1%82%d0%b8%d0%bb%d0%b8-%d1%83%d0%bb%d0%b8%d1%86%d0%b8%d1%82%d0%b5/", "text": "Тази нощ в София са извършени обработки със смеси срещу заледяване на трасетата на обществения транспорт, опасни и стръмни участъци и основни улици в кварталите. Това съобщиха от пресслужбата на Столична община. Общо 107 снегопочистващи машини са работили на терен. Обработено е и трасето на Южната дъга на Околовръстен път. Валежите от сняг са били предимно в южните райони, температурите остават ниски. В планината Витоша е извършено опесачаване на пътищата Драгалевци – Алеко и Бояна – Златни мостове. В момента градския транспорт се движи нормално по обичайните си маршрути. Екипи на Столичен инспекторат и на Дирекция „Аварийна помощ и превенция” следят обстановката.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Над 100 снегорина са обработили улиците в София срещу заледяване, аварийни екипи следят обстановката"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%b7%d0%be%d0%b2%d0%b0-apple-%d0%b4%d0%b0-%d0%b7%d0%b0%d0%bf%d0%be%d1%87%d0%bd%d0%b0%d1%82-%d0%b4%d0%b0-%d0%bf%d1%80%d0%b0%d0%b2%d1%8f%d1%82-%d1%82/", "text": "Президентът на САЩ Доналд Тръмп призова Apple да започнат да правят телефоните си в страната казвайки, че Китай е най-големият бенефициент на компанията, предаде АФП. Коментарът на Тръмп маркира последните му усилия да накара американските компании да върнат производството си в страната. Президентът заяви пред репортери в Белия дом, че „казах на Тим Кук (изпълнителният директор на Apple), който е мой приятел и когото аз харесвам много, прави продуктите си в САЩ. Построй тези красиви заводи тук“. „Китай е най-големият бенефициент от Apple“ защото смартфоните се сглобяват там.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.05", "title": " Тръмп призова Apple да започнат да правят телефоните си в САЩ"}
{"url": "https://trud.bg/%d0%b2%d0%b8%d1%81%d0%be%d0%ba%d0%b0-%d0%bb%d0%b0%d0%b2%d0%b8%d0%bd%d0%bd%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b5-%d0%be%d0%b1%d1%8f%d0%b2%d0%b5%d0%bd%d0%b0-%d0%bf%d0%be-%d0%bf/", "text": "Предупреждения за много студено време и сняг не само у нас, но и в цяла Европа. По планините в Централна и Източна Европа е обявена висока лавинна опасност, предаде БТВ. Спасителите апелират туристите да изчакат няколко дни обстановката да се нормализира, преди да предприемат преходи или извънпистово каране. Бедствено остава положението на много места в Италия, Полша, Словакия и дори Гърция. Заради силния вятър преспите достигат до един метър. Гръцките власти въведоха ограничения за движение на тежкотоварни автомобили в редица възлови трасета в страната, включително и по магистралата за Солун. Снежният фронт продължава настъплението си, като се очаква в следващите дни температурите да продължат да падат.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Висока лавинна опасност е обявена по планините в Централна и Източна Европа"}
{"url": "https://trud.bg/%d1%85%d0%b0%d0%be%d1%81-%d0%b2-%d0%b3%d1%8a%d1%80%d1%86%d0%b8%d1%8f-%d0%be%d1%82%d0%bb%d0%b0%d0%b3%d0%b0%d1%82-%d0%bf%d0%be%d0%bb%d0%b5%d1%82%d0%b8-%d0%ba%d0%be%d1%80%d0%b0%d0%b1%d0%b8-%d0%bd/", "text": "Ниските температури и лошо време предизвикано от бурята „София“ създаде хаос па гръцките летища и пристанища. Силните ветрове, които вилнеят в централната и северната част на Егейско море достигнаха 8-9 бофора, поради което корабите останаха на котва. От пристанище Рафина графиците на фериботите за Цикладите не се изпълняват. От Лаврио няма фериботи до Kea. Линиите Аркица-Едипсос, Кавала-Принос, Тасос, Керамоти-Лименас, Тасос и Александруполис-Самотраки остават също затворени. Властите препоръчват на тези, които планират да пътуват днес, да се свържат с местните пристанищни власти и туристическите агенции, за да бъдат информирани за всяка промяна в маршрутите. С червени и жълти сигнали за анулиране и забавяне поради лошо време на полети е разписанието в летището на Солун. Ситуацията е особено лоша, тъй като стотици пътници остават в очакване да излетят, както и десетки хора, които напразно чакат да пристигнат. Самолет от Лондон кацна в Тимишоара, Румъния поради невъзможност да се приземи на летище „Македония“ в Солун. Все още не я ясно как ще бъдат придвижени пътниците от Румъния за Гърция. По летищата на островите ситуацията е същата. На летището в град Ираклео на остров Крит е и заместник-министърът на околната среда Сократис Фамелос, който бе на посещение там. Заедно с 166 пътници от снощи са в очакване да излетят за Атина. В континентална Гърция ситуацията е също тревожна. От пътна полиция е спрян трафикът на камиони над 3,5 тона по магистралата Атина-Ламия заради силните снеговалежи. Забрана има за движението на камиони от Гревена за Козани. Блокирани села има в района на Фтиотида, където снега достигна 2 метра. Правят се опити да се доставят лекарства на жителите там. В същото време силен снеговалеж има в северната част на Атика. Според информация на 49 места са затворени пътищата в Гърция, а на 133 са необходими вериги. Гърция, която е в плен на бурята „София“, е изправена пред риск от нова мощна вълна от лошо време, предупреждава Атанасиос Аргириу, професор по физика на атмосферата в университета в Патра. Според прогнозите му вълна от лошо време, подобна на тази от януари 2017 г., с основните характеристики на много ниски температури и силен снеговалеж очаква Гърция. Препоръчително е българи преди да тръгнат за Гърция да имат под ръка телефоните на българските дипломатически институции в Атина и Солун в случай на нужда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.05", "title": " Хаос в Гърция, отлагат полети, кораби на котва"}
{"url": "https://trud.bg/%d0%bc%d0%b5%d0%b3%d0%b7-%d0%b7%d0%b0%d0%b6%d0%b8%d0%b2%d1%8f-%d0%bf%d1%80%d0%b8-%d0%b3%d0%b0%d0%b4%d0%b6%d0%b5%d1%82%d0%be/", "text": "Нанася се в голяма къща с много екстри Топ дизайнерката Мегз се изнесе от тузарския хотел, в който живееше от години и се премести при гаджето си, похвали се самата тя в социалните мрежи. Изглежда връзката на миньончето от Раковски с тайнствения бизнесмен е доста сериозна, щом реши да се лиши от лукса, за който плащаше 5000 лева на месец, шушукат в светските среди. Мегз не веднъж е споделяла, че е избрала да живее в лъскавата резиденция, защото там не й се налага да готви, нито да чисти или да се занимава с плащане на сметки. Дизайнерката сподели още с последователите си, че от месеци не живее в жилището и че вече е готова да го остави завинаги. Говори се, че любимият й е доста заможен и живее в голяма къща, която също разполага с всички екстри, на които Мегз е свикнала.  ", "date": "2019.01.05", "title": " Мегз заживя при гаджето\t\t\t"}
{"url": "https://trud.bg/%d0%b3%d0%bb-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80-%d0%b0%d0%bd%d0%b3%d0%b5%d0%bb-%d0%bf%d0%b0%d0%bf%d0%b0%d0%bb%d0%b5%d0%b7%d0%be%d0%b2-%d0%b3%d0%b4%d0%bd%d0%bf-%d0%b4%d0%be/", "text": "До 8 г. затвор грозят извършителите на най-мащабната кражба на произведения на изкуството у нас през последните години. Това заяви началникът на сектор „Престъпления с културно-исторически ценности” в Националната полиция Ангел Папалезов пред   ден след   на Владимир Димитров – Майстора и Димитър Киров. „Няма повреди по картините, няма увреждания при кражбата и при самото транспортиране при крадците и последващите продавачи”, посочи Папалезов. Само една картина все още не е открита. Той даде и по-подробно описание на случилото се с ценните платна след   им от дома на наследник на рода на Майстора.  , са продали за 2-3000 лв. цялата си плячка, а през човек, известен като Наско Дългия картините се оказали у антикваря Божидар Нейков. „Крадените картини са предлагани на няколко търговци в София, повечето отказали (…) Божидар Нейков обаче се изкушил и от своя страна тръгнал да ги продава на други хора. Тези хора се стреснали от медийния шум и, страхувайки се да не загубят още повече пари и да загубят имиджа си на търговци, ни съдействаха”, посочи полицейският началник. Нейков е разследван и друг път: „Пак за проблеми с картини, обсебвания, фалшификации – нормалните проблеми в арт бизнеса”. Тепърва прокурорът ще решава дали да повдигне на него и на Дългия обвинения. Паплезов подчерта, че археологическите находки намират пазар и в чужбина, докато повечето произведения на българското изобразително изкуство се продават на добра цена само в рамките на нашата страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Гл. инспектор Ангел Папалезов, ГДНП: До 8 г. затвор грозят крадците на картини\t\t\t"}
{"url": "https://trud.bg/%d1%83%d0%b2%d0%be%d0%bb%d0%bd%d1%8f%d0%b2%d0%b0%d1%82-%d0%b4%d0%b2%d0%b0%d0%bc%d0%b0-%d1%88%d0%b5%d1%84%d0%be%d0%b2%d0%b5-%d0%bd%d0%b0-%d0%b0%d0%bf%d0%b8-%d0%b8-%d0%b5%d0%b4%d0%b8%d0%bd-%d1%81/", "text": "По разпореждане на министър-председателя Бойко Борисов двама ръководители в АПИ и един от съветниците на регионалния министър ще понесат отговорност заради недобрата организация при подготовката и въвеждането на електронната винетка. Това съобщиха от правителствената информационна служба. Като член на Управителния съвет на Агенция „Пътна инфраструктура“ ще бъде освободен Веселин Давидов, който отговаря за електронната система за събиране на такси за използване на републиканската пътна мрежа. С постовете си ще се разделят още Антон Антонов, директор на Националното тол управление в АПИ и Радослав Николов, съветник в Политическия кабинет на министъра на регионалното развитие и благоустройството.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.01.05", "title": " Уволняват двама шефове на АПИ и един съветник заради скандала с електронните винетки"}
{"url": "https://trud.bg/%d0%bc%d1%8a%d0%b6-%d0%b8%d0%b7%d0%b3%d0%be%d1%80%d1%8f-%d0%b2-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%ba%d1%8a%d1%89%d0%b0-%d0%b2-%d0%bb%d1%8f%d1%81%d0%ba%d0%be%d0%b2%d0%b5%d1%86/", "text": "64-годишен самотно живеещ мъж е изгорял като факла в къща в Лясковец. Инцидентът станал в нощта срещу събота. Около 1 часа на 5 януари съседи забелязали, че от покрива на жилището се извиват пламъци и дим и алармирали за заревото на тел.112. На място пристигнали пожарникари, но къщата била почти напълно изпепелена. След потушаването на пламъците, в едната от стаите било открито тялото на обитателя. Самотникът ползвал старата къща, която била на негови съседи, а той я бил превърнал в работилница обзаведена с фреза, струг и други машини. След работа, обитателят оставал да нощува в старата постройка. По случая е образувано досъдебно производство и причините за пожара се изясняват.  В петък вечерта е избухнал пожар и в къща на ул.“Читалищна“ в старата част на Велико Търново. Огънят възникнал от късо съединение в мазето на жилището. Искрите обаче подпалили вехтории, които стопанинът бил примъкнал в дома си. Благодарение на бързата реакция на огнеборците, сградата и съседните къщи са спасени от изпепеляване. Изгорели са единствено две врати, а димът е опушил стени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Мъж изгоря при пожар в къща в Лясковец (СНИМКИ)\t\t\t"}
{"url": "https://trud.bg/%d1%82%d1%80%d1%83%d1%81-%d0%be%d1%82-47-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d1%82%d1%8a%d1%80%d1%81%d0%b8-%d0%b0%d0%bb%d0%b1%d0%b0%d0%bd%d0%b8%d1%8f/", "text": "Земетресение от 4,7 по скалата на Рихтер разтърси Албания около 21:30 ч. българско време, съобщиха от Европейско-средиземноморски сеизмологичен център. Епицентърът се намира на 125 км южно от столицата Тирана и е бил с дълбочина 10 км. Към момента няма данни за нанесени щети и ранени или загинали хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Трус от 4,7 по Рихтер разтърси Албания"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%be%d0%b1%d0%bb%d0%b5%d0%bc%d1%8a%d1%82-%d1%81-%d0%b2%d0%b8%d0%bd%d0%b5%d1%82%d0%ba%d0%b8%d1%82%d0%b5-%d0%bf%d0%be%d0%ba%d0%b0%d0%b7%d0%b2/", "text": "Проблемът с винетките показва, че системата е в пълен хаос, а Борисов се подиграва с народа. Това заяви лидерът на БСП Корнелия Нинова по време на пресконференция на партията. „За стотици български граждани година започна с проблеми около винетките. Проблемът показва за нас няколко неща неща, а именно, че системата е в пълен хаос, управляват ни некомпетентни и неграмотни хора, унищожена е правовата държава, а Борисов се подиграва с народа. За неговото правителство за пореден път няма отговорност“, каза още тя. „  на на министри за нас е абсолютно задължителна – отговорността е политическа, а не на чиновници. Няма отговорност за правителството, защото виждаме какви решения са взети днес“, допълни лидерът на БСП. „Правителството трябва час по-скоро да освободи държавата от управлението си“, коментира темата заместник-председателят на ПГ на БСП и зам.-председател на Транспортна комисия Георги Свиленски.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2019.01.05", "title": " Нинова: Проблемът с винетките показва, че системата е в пълен хаос, а Борисов се подиграва с народа\t\t\t"}
{"url": "https://trud.bg/%d0%ba%d0%be%d0%bb%d0%b5%d0%b4%d0%bd%d0%b8%d1%82%d0%b5-%d1%82%d1%80%d0%b0%d0%b4%d0%b8%d1%86%d0%b8%d0%b8-%d0%b8-%d0%be%d0%b1%d0%b8%d1%87%d0%b0%d0%b8-%d0%b2-%d0%b3%d1%8a%d1%80%d1%86%d0%b8%d1%8f-%d1%84/", "text": "Центърът за гръцки език и култура към Франкофонският център за документация и информация на Великотърновския университет, и колегиумът по италиански език на Филологически Факултет организират презентация на тема „Коледни традиции и обичаи в Гърция, Франция и Италия”. Тя ще бъде поднесена на 9 януари в Ректората от студенти, изучаващи гръцки, френски и италиански езици. Участниците и гостите на проявата ще имат възможността да научат повече за културата на средиземноморските народи, любими думи от гръцки, френски и италиански език, да опитат традиционния гръцки сладкиш с късмети „Василопита” и да спечелят награди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Коледните традиции и обичаи в Гърция, Франция и Италия представят във ВТУ\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d0%b2%d0%b8%d1%86%d0%b5%d1%88%d0%b0%d0%bc%d0%bf%d0%b8%d0%be%d0%bd-%d0%b2-%d0%b1%d0%be%d1%80%d0%b1%d0%b0%d1%82%d0%b0-%d0%ba%d0%b8%d1%80/", "text": "Борбата ме е научила никога да не се предавам, а и да имам воля – казва Кирил Милов, световен вицешампион в класическия стил.- На всяка тренировка гледаш да си на макс. Особено тази воля се калява на Белмекен, когато изкачваме върха, винаги гледаш да си преди всички. Всичко ми харесва в този спорт. И най-вече, защото ме е научил да превъзмогвам себе си!  През октомври 21-годишният талант поднесе сензацията при дебюта си на световното в Будапеща като постигна 4 победи в категория до 97 кг, три от които с технически туш. А с атрактивните си хватки влезе в топ 3 на най-добрите хвърляния на първенството. Участието му е още по-неочаквано, след като в последния момент заменя контузения титуляр Николай Байряков. Близо три месеца по-рано пък се подлага на операция на крака.  „От всичките треньори съм взел по нещо, това е моят стил – залагам повече на техника, а не толкова на сила”, казва Милов, който на шампионата е по-лек със 5 кг от своите съперници.  И въпреки че е от Дупница, където волейболът е на почит, младокът не се увлича по комерсиалния спорт. А в борбата попада случайно, след като приятел го завежда в залата. Там четвъртокласникът попада на местния треньор Виктор Бонев. Той вижда в момчето талант и полага огромни усилия да го задържи. „Сигурно поне 10 пъти е идвал до вкъщи да ме убеждава да продължа, а аз бях хлапе – играеше ми се”, признава Милов.  И още си спомня първото състезание в Горна Оряховица, на което става трети. Но изпитва голям страх и не иска да излезе на тепиха. Именно треньорът му помага да превъзмогне уплаха. „Каза ми, че съперниците не са нещо повече от мен – спомня си Кирил. – И да излизам с мисълта, че ще ги надвия. Така и направих.”  Не след дълго Бонев преценява, че бъдещето на момчето е в по-голям клуб и прави връзка с „Левски”, като предава Милов в ръцете на Емил Будинов. „Няма такъв талант с толкова бързо хващане на движенията – казва треньорът. – Само веднъж да му покажа нещо и той вече го е направил. От всички деца, които съм имал, той е с най-добра кинетична енергия. Прави салта, хвърляния… Невероятен е. Интелигентен и много послушен.” А за силния характер на момчето е показателно едно републиканско първенство. Дни преди шампионата Милов заболява от гнойна ангина и е с 40-градусова температура. Родителите му отказват да го пуснат на състезание, но след много увещания от страна на Будинов, майка му Вероника склонява. „Бях решил да мине само кантара, а той взе, че направи 4 срещи и надви всички с технически туш – разкрива треньорът. – На финала излезе срещу Владимир Стойчев, негов приятел и съотборник. Нямах право да давам предпочитания за единия или другия. Кирчо водеше с 6:0. В един момент погледите ни се срещнаха. Оттам нататък той отново го хвърли и би с технически туш. Така стана първи.”  Отборът, воден от Будинов, обаче значително нараства, и с помощника му Стефан Ташев, си поделят момчетата. „Хубавото е, че в годините Стефан му даде нужното самочувствие, че може да стане шампион”, признава Емил, който не след дълго заминава на работа в чужбина.  Именно с Ташев талантът от Дупница покорява европейския връх при кадетите през 2014-а и същата година печели сребро на младежките олимпийски игри в Нанджин. „Тогава много ме беше яд на себе си – признава Милов. – На финала на европейското бих руснака Бемалян с туш, а на игрите той ми взе точка оттам се обърна срещата и загубих. Но после като размислих бях доволен от себе си. За цялата година имах 9 състезания и 8 златни медала, станах европейски шампион и втори на олимпиада.” Самият Ташев казва, че с Кирил се работи с лекота – техниките „попива” от раз и осмисля всяка  среща. „Когато правим разбор и го попитам къде точно е загубил, винаги знае каква грешка е допуснал – казва наставникът. – С него работихме с мелтимедия. Много е умен и проницателен. Трудно можеш да го спечелиш, не е лесен характер. Но пък повярвал ли в теб и има ли го доверието между треньор и състезател, както беше при нас, нещата се получават.”  След този триумф обаче късметът обръща гръб на шампиона. През 2015-а Милов чупи крак при игра на баскетбол, 10 дни преди световното за кадети. Възстановяването върви дълго, а болката не отминава. Това го кара да ограничи и арсенала си от хватки, което повлиява на резултатите му. „Мислиш си, че физически си преодолял травмата, но не и психически – откровен е Милов, който преди мондиала за мъже в Будапеща, се подлага на нова операция за изваждане на пироните от крака. – Сега вече наистина се чувствам добре. Върнах си и моя стил на борба.” И с усмивка признава, че продължава да играе всеки ден баскетбол, но вече не се прави на нинджа. А екстремните спортове са в кръвта му. Кара сноуборд, мотори, колелета…Никога обаче не му минава мисълта, да ги замени с борбата. Използва ги най-вече за разтоварване. Сред най-щурите му изживявания е 4-часово изкачване на връх в Рила с колело на гръб и после час и половина спускане. „Дори не знам защо го направих, дори медал не ми даваха…”, казва Милов. Но пък се пробва на едно състезание по планинско колоездене на Витоша, където мери сили с професионалисти. Горд е от себе си, защото без да познава трасета, финишира трети и взима бронз. „Важно е колко високи цели си поставяш – смята талантът за фурора на световното в Будапеща. – Заради липсата на опит при мъжете може би някои противници не гледаха сериозно на мен. Обичам да ме подценяват!“ Но признава, че не се главозамайва от успеха, който за него е крачка към следващата цел. А именно спечелването на олимпийска квота. „Не ме притеснявам конкуренция, макар че сега ще ме гледат под лупа – продължава той. – Аз също ги разучавам. Това само ме мотивира да тренирам още по-усърдно и да ставам още по-добър!”  ", "date": "2019.01.05", "title": " Световният вицешампион в борбата Кирил Милов: Обичам да ме подценяват"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-3/", "text": "Тази събота и неделя: Еми Росъм: Не играя за пари Актриса, певица и зверски секси маце.             Иван Хаджийски: Оптимистична теория за нашия народ Той обиколи родината с велосипед, за да проникне в подмолите на българската душевност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Труд Уикенд – един вестник за два дни"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d0%b8%d0%b3%d1%80%d0%b0%d0%bb%d0%bd%d0%b0-%d0%b7%d0%b0%d0%bb%d0%b0-%d0%b2-%d0%bf%d0%be%d0%bb%d1%88%d0%b0-%d0%b2%d0%b7%d0%b5-%d0%bf%d0%b5%d1%82-%d0%b6%d0%b5%d1%80/", "text": "Пет момичета загинаха при пожар в Полша. Огънят е обхванал зали за игра от типа „ескейп румс“, при които играчи се опитват да излязат от заключени стаи като разгадаят код. Пожарът е лумнал в град Кошалин в северна Полша. Смята се, че момичетата са празнували рождения ден на едно от тях, което е било на 15 години. Мъж е в болница с тежки изгаряния. Причината все още се разследва, не е ясно дали е избухнала газова бутилка или пламъците са предизвикани от друго. Игрите от този тип са изключително популярни напоследък в Полша, където има над 1000 зали от този тип. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Пожар в игрална зала в Полша взе пет жертви"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%bd%d0%b0-%d0%b1%d0%be%d1%83%d0%bb%d0%b8%d0%bd%d0%b3-%d0%b8%d0%b3%d1%80%d0%b8%d1%89%d0%b5-%d0%b2-%d0%ba%d0%b0%d0%bb%d0%b8%d1%84%d0%be%d1%80%d0%bd%d0%b8/", "text": "Полицията в Торънс, крайбрежен град на 30 км южно от Лос Анджелис в щата Калифорния, съобщи за много пострадали при стрелба на боулинг игрище рано тази сутрин, предаде  Полицията в Торънс написа в Туитър, че „има съобщения за изстрели с много жертви“ в боулинга „Кейбъл хаус“. Полицията прикани хората да избягват района на игрището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.05", "title": " Стрелба на боулинг игрище в Калифорния, има жертви и ранени"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%b2%d0%b0%d1%80%d1%82%d0%be%d0%bb%d0%be%d0%bc%d0%b5%d0%b9-%d0%bf%d0%be%d0%b4%d0%bf%d0%b8%d1%81%d0%b2%d0%b0-%d0%b7%d0%b0-%d0%b0%d0%b2%d1%82%d0%be/", "text": "В Истанбул започна церемонията, на която Вселенският патриарх Вартоломей ще подпише томоса или декрета за автокефалия на новата украинска православна църква. Тя беше създадена на обединителен събор на 15 декември в Киев, на който за Предстоятел беше избран митрополит Епифаний. Той беше поканен в Истанбул, където утре след тържествено богослужение Веселенският патриарх ще му връчи томоса. Вартоломей призова православните църкви да подкрепят независимостта на украинската православна църква. На церемонията днес присъства и украинският президент Петро Порошенко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.05", "title": " Патриарх Вартоломей подписва за автокефалията на украинската църква"}
{"url": "https://trud.bg/%d0%b0%d0%bf%d0%b8-%d0%be%d1%82%d0%bf%d0%b0%d0%b4%d0%b0%d1%82-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d0%b2%d1%81%d0%b8%d1%87%d0%ba%d0%b8-%d0%bc/", "text": "Отпадат ограниченията за всички моторни превозни средства в проход „Предела“. Това съобщиха от пресслужбата на Агенция „Пътна инфраструктура“. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " АПИ: Отпадат ограниченията за всички моторни превозни средства в проход „Предела“"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%82%d1%83%d1%87%d0%b5%d0%b2-%d0%be%d1%82-%d1%81%d0%be%d1%84%d0%b8%d1%8f-%d0%ba%d0%b0%d0%ba-%d1%81%d0%b5-%d1%81%d0%b2%d0%b0%d0%bb%d1%8f/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Според Александър Тучев свалените от всички негови роднини и приятели килограми и забравените болежки, с помощта на д-р Емилова, имат впечатляващ обем. Но най-важен е резултатът от създаденото по естествен начин общество на съмишленици, убедени в ползите на здравословния живот. За младия мъж нищо крайно в отношението ни към тялото и духа не може да донесе ефект. И е спечелен за програмата на лекарката, точно защото тя не слага крайни ограничения, а създава индивидуалния път на всеки за постигане на здраве, хармония и удивителна работоспособност. Преди Александър при д-р Емилова бил брат му и постигнал отлични резултати. Александър решил да опита програмата сам у дома, защото килограмите му при ръст 177 см надхвърлили 100. И както се шегува, за първото си гладуване в медицинския център през лятото на 2018 г. – на Боровец, пристигнал подготвен. Там отишъл заедно с приятел и колега, който натрупал 140 кг и имал мъчителни пристъпи на панкреатит. За Александър да остане на плодове, чай и мед изглеждало почти абсурдно. Но бързо се убедил, че спазването на програмата е много лесно, и дори зареждащо. След третия-четвъртия ден той загърбил страховете си, а на петия, заедно с приятеля, извървели без усилие 15 км от медицинския център до Самоков. Вълшебната хармония на планината носи пълноценно зареждане и в комбинация с програмата на д-р Емилова гарантира уникални резултати с траен ефект, убеден е мъжът. Александър останал на плодове, чай и мед 21 дни с 10-дневно захранване. Усещал, че има контрол над тялото и мислите си и откривал удоволствието на променените богати естествени вкусове от доскоро пренебрегвани храни. По-рано не се е хранил безразборно, но консумирал предимно сирене, месо, сладкиши и тестени храни. Освен от затлъстяване страдал и от високо кръвно налягане и главоболие, а при изследванията в медицинския център се установило, че има уголемен и омазнен черен дроб и хиперинсулинизъм (предшественик на диабет тип 2). Още с първата дълга програма кръвното налягане се нормализирало и повечето от оплакванията отзвучали. Съпругата на Александър направила семейното меню, съобразявайки се с неговия стремеж да се храни здравословно. Новостите се харесали и на детето им и Тучеви с лекота приели един полезен и много приятен стил. Денем мъжът има в колата кутия с плодове и термос с чай. Вечерята е от богата сезонна салата и постно ястие. В почивните дни, на гости или по празници, се консумират и животински продукти, но без прекаляване. Преди време Александър участвал в сладкарски бизнес. Имали цех и от този опит е разбрал колко некачествени, а понякога и опасни продукти, стигат до трапезата с хубави украси и примамващи аромати. За вредностите от хидрогенираните мазнини мъжът разказва разпалено и се удивлява, че се допуска те да се предлагат на деца и болни хора. Евтиното излиза много скъпо, убеден е той и казва, че трябва да се избират истински продукти, а не химически заместители, за да се отгледат здрави деца. “Българите сме болни от храни боклуци”, споделя Александър и разказва как неговата фамилия върви по пътя към здравето с програмата на д-р Емилова. А нали всяко семейство е малка България и отнякъде трябва да се започне. Да се изброят последователите на лечебното гладуване край мъжа не е лесна задача. Винаги може някой да се пропусне, а и броят им заедно с близки и приятели е все по-голям. За него програмата е лесният начин да се стопят килограми с траен ефект и да се излекуват болестите. Иска се усилие на волята, но то не е натоварващо, а зарежда с видимите си постижения. Не може да става и сравнение с изпробвани преди от Александър диети. С тях резултатите идвали трудно и бързо си отивали. А при д-р Емилова се потапяш в логиката на нещата, които правиш, и ставаш нов човек. Важна е и сполучливата, допълваща програмата, комбинация от двигателен режим и възможност да се научат ценни неща за здравословното хранене – от лекциите на лекарката и кулинарното училище. На Александър допада най-силно китайската гимнастика, от многото предлагани комплекси упражнения, изключително се зарежда и от походите сред природата. Преди 3 години спрял цигарите и се радва на облекчението, не само в дишането, но и в цялата обновена работа на организма си. Не е без значение и примерът, който дава на детето си. Преди второто си идване при лекарката – през ноември м. г., той направил сам още едно по-дълго гладуване и редовно оставал всяка седмица на плодове, чай и мед за ден-два. Чувства се зареден и излъчва спокойната увереност на човек, открил свой път към здравето. За 4 месеца е свалил 25 кг, 15 от които са мазнини. Според д-р Емилова мъжът е постигнал удивителни резултати и подробните кръвни и инструментални изследвания в медицинския център го доказват. Александър споделя, че ще е много радостен, ако хората, потърсили помощта на лекарката, се избавят от болестите си. Но най-добрият вариант е не да чакат появата им, а да се погрижат за тялото и духа си, преди зловещи диагнози.   Зелен боб на пара (1 порция) Хумус с кестени (1 порция) Рецепти на главен готвач Илия Илиев 300 г почистен и измит зелен боб сваряваме на пара за 15 мин. (трябва да остане леко хрупкав). Сипваме боба в подходяща купа и прибавяме сока от 1/2 лимон, копър, риган, куркума, 1/2 скилидка накълцан чесън и объркваме добре. Поднасяме с няколко лъжици ядково кисело мляко. 200 г кестени се сваряват на пара за 20-30 мин. (според големината на кестените). Добре е предварително да бъдат цепнати с остър нож откъм върха. След сваряване се обелват и се поставят в блендер заедно със 100 мл соево мляко, 1 суп. лъж. сусамов тахан, 1 ч. лъж. кокосово масло, сок от 1/2 лимон, 1/2 скилидка чесън и шипка морска или хималайска сол. Блендира се до получаване на хомогенна смес. При сервиране може да се прибавят по желание ситно нарязан магданоз и маслини каламата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Александър Тучев от София: Как се свалят 25 кг за 4 месеца с плодове и чай\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d0%bf%d0%bb%d0%b0%d1%88%d0%b8-%d0%b4%d0%b0-%d0%be%d0%b1%d1%8f%d0%b2%d0%b8-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb/", "text": "Американският президент Доналд Тръмп може да обяви национално извънредно положение. Това ще му позволи да построи стената по границата с Мексико без Конгресът да може да го спре. На брифинг в Белия дом Тръмп обяви, че може да предприеме крайната мярка, за да гарантира изграждането на съоръжението. „Това е трябвало да бъде направено от всички президенти преди мен и всички го знаят. Някои от тях са ми казвали, че е трябвало да го направим”, заяви Доналд Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2019.01.05", "title": " Тръмп заплаши да обяви извънредно положение"}
{"url": "https://trud.bg/%d0%b4-%d1%80-%d1%82%d0%b0%d0%bd%d1%8f-%d0%b0%d0%bd%d0%b4%d1%80%d0%b5%d0%b5%d0%b2%d0%b0-%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%b4%d0%b5%d1%82%d1%81/", "text": "За националната детска болница трябва да има ясен план – като време и като действия, за да не се окаже после, че тя няма да функционира нормално. Това обяви пред   бившият министър на здравеопазването д-р Таня Андреева. По думите й в момента се действа обратното – взима се решение и после се разсъждава. Тя смята, че предложението лечебното заведение за деца да се гради върху старото бетонно скеле на територията на Александровска болница не е удачно, защото строежът е на около 30 години. Не искам да мисля какво ще е, ако има конструктивен проблем и в този момент сградата е пълна с деца, уточни Андреева. Любовта и грижата за децата нямат цвят, напомни бившият здравен министър. Относно ниската раждаемост у нас тя коментира, че проблемът не е медицински, защото от години голяма част от рисковите бременности завършват със здраво родени бебета. „Когато нямаш сигурност, по-отговорните хора се замислят дали могат да отгледат повече от едно или две деца. За да има прираст, са нужни поне 3 деца на семейство. Моите пациентки казват, че искат предвидимост, за да отгледат повече от две деца”, уточни Андреева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.05", "title": " Д-р Таня Андреева: За националната детска болница трябва да има ясен план"}
{"url": "https://trud.bg/%d1%81%d0%bd%d0%b5%d0%b6%d0%bd%d0%b0-%d0%b1%d1%83%d1%80%d1%8f-%d0%b2-%d0%b1%d0%b0%d0%b2%d0%b0%d1%80%d0%b8%d1%8f-%d0%be%d1%82%d0%bc%d0%b5%d0%bd%d0%b5%d0%bd%d0%b8-%d1%81%d0%b0-%d0%bc%d0%bd%d0%be%d0%b3/", "text": "Зимна буря в южна Германия натрупа до половин метър сняг в райони край Алпите – за радост на скиорите, но не и на пътуващите, предаде ДПА. На мюнхенското летище много полети са отменени или закъсняват. „Някои авиолинии имаха проблеми“, каза говорител на летището и прикани пътниците да проверяват по интернет дали се изпълняват полетите, преди да тръгнат към летището. Нарушено е и движението по пътищата. Метеоролозите предупреждават за опасност от лавини.  Някои хора обаче не са толкова развълнувани от времето, отбелязва ДПА. „Зима е. Вали сняг. Не се е случило нищо драматично“, каза представител на команден център в Мюнхен.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Снежна буря в Бавария, отменени са много полети в Мюнхен, нарушено е и пътното движение"}
{"url": "https://trud.bg/13-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d1%81%d0%b5-%d0%b1%d0%be%d1%80%d0%b8%d1%85%d0%b0-%d1%81-%d0%b3%d0%be%d1%80%d1%8f%d1%89-%d0%b0%d0%bf%d0%b0%d1%80%d1%82%d0%b0%d0%bc/", "text": "В 18.56 ч. на 4 януари 2019 г. в оперативния центът при Столична дирекция „Пожарна безопасност и защита на населението“ е получено съобщение за пожар в апартамент в София. Това съобщиха от пресслужбата на Главна дирекция „Пожарна безопасност и защита на населението“. Загинал е мъж на 61 г. поради вдишване на газ и изгаряне.  Унищожени са дрехи, уреди, хранителни продукти и др. Опушени са 100 кв. м стени. Пожарът е потушен от 13 огнеборци.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " 13 пожарникари се бориха с горящ апартамент в София, загинал е 61-годишен мъж"}
{"url": "https://trud.bg/%d0%ba%d0%b8%d0%b0%d0%bd%d1%83-%d0%bd%d0%b0-%d0%ba%d0%be%d0%bd-%d0%b2-%d0%b4%d0%b6%d0%be%d0%bd-%d1%83%d0%b8%d0%ba-3/", "text": "Зад камерата е Чад Стахелски Новата жанрова тупалка “Джон Уик 3” бавно се насочва към екраните, а рекламната кампания постепенно включва на скорост с нови снимки. Филмът маркира дългоочакваното завръщане на Киану Рийвс в образа на елегантно облечен наемен убиец с вкус към сухия хумор и масовото насилие. Този път Киану прави каскади на кон и си партнира с разкошната Хали Бери. Рийвс успя да рестартира мощно своята кариера в киното след няколко успешни проекта, един от които бе именно първият “Джон Уик”, последван от още по-успешно продължение. Филмът, в който персонажът на Киану се впуска в грандиозно отмъщение срещу гангстерски клан, отговорен за смъртта на неговото любимо куче, успя да напипа пулса на милениал поколението, да отговори на очакванията на предишната генерация Х и в крайна сметка се превърна в автентично култово заглавие. В центъра на целия успех бе именно Киану Рийвс. В “Джон Уик 2”, Рийвс пак играе ролята на легендарния наемен убиец Джон Уик, чието пенсиониране е прекъснато от бивш колега, който планира да поеме контрол над сенчеста международна гилдия на килърите. Обвързан от кръвна клетва да му помогне, Джон заминава за Рим, където се изправя срещу едни от най-смъртоносните убийци в света. Ето го и сюжета на предстоящата трета част: “Джон Уик е в немилост и бяга, в опит да спаси живота си, поради две причини. Едната е, че е поставена сума от 14 милиона за главата му. Втората е убийство на територията на веригата хотели “Континентал”, което е против правилата на мрежата от убийци. Джон е убил един от членовете на “Високата маса” и мениджърът на “Континентал” Уинстън дава на Джон 60 минути преднина, преди неговото членство да бъде анулирано. Уик ще се опита да използва структурата на мрежата, за да се спаси, докато проправя постлания си от трупове път през Ню Йорк.” Режисьор на “John Wick: Chapter 3” е Чад Стахелски (”Джон Уик”), а сценарист е Дерек Колстед (”The Package”, “Джон Уик”). В ролите освен Киану Рийвс и Хали Бери са още Лорънс Фишбърн, Иън Макшейн, Анджелика Хюстън, Марк Дакаскос, Ейша Кейт Дилън, Ланс Редик, Хироюки Санада, Джейсън Мантзукас и др.", "date": "2019.01.05", "title": " Киану на кон в „Джон Уик 3“"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%81%d0%b2%d0%b8%d0%bb%d0%b5%d0%bd%d1%81%d0%ba%d0%b8-%d0%b3%d0%b5%d1%80%d0%b1-%d0%bf%d1%80%d0%b8%d0%b5%d1%85%d0%b0-%d0%bf%d1%80%d0%be%d0%bc%d0%b5%d0%bd%d0%b8/", "text": "„ГЕРБ приеха промените за ТОЛ системата и винетките, но мнозинството от българските граждани не ги възприемат“. Това заяви зам.-председателят на ПГ на „БСП за България“ Георги Свиленски на пресконференция в централата на партията. Той подчерта, че БСП е била последователна за въвеждането на ТОЛ системата и е отстоявала мнението, че този дебат трябва да бъде проведен в парламента, за да не се стига до ситуацията от последните дни. „На 31-ви декември вкарваме Северната тангента в списъка, на 2-ри януари я изваждаме и казваме на кметовете: „Предлагайте кои пътища да бъдат извадени. Кой даде право на един директор в едно държавно ТОЛ управление да казва на цяла България да не спазват закона и да казва – „До 15-ти януари не си купувайте винетки“; на Управителния съвет да казват: „До 25-ти няма да проверяваме“? Кой ще плати тези пари на българския бюджет?“, попита той. Свиленски припомни, че един министър на регионалното развитие пое странна морална отговорност- като стана зам.-министър на регионалното развитие, с цел да довърши изграждането на ТОЛ системата и резултатът е явен. „Този зам.-министър ще продължи ли да носи тази отговорност?“, попита той. Отново невъзможността за закупуване на винетки социалистът попита- защо е трябвало да дойде 1-ви, 2-ри януари, за да се сетят управляващите, че на бензиностанциите няма от къде да се купят винетки. Георги Свиленски подчерта, че при определянето на цените на винетките едни общини ще кажат, че ще са им високи цените, а други, че са им ниски. „Тогава пак министър-председателят еднолично ли ще определя за кой път -колко да бъде цената? Това няма ли да се превърне в инструмент за наказание за непослушни общини? Как изобщо той си позволява да поставя въпросите за вкарване и изкарване на пътищата? Къде са принципите и правилата, по които пътищата ще бъдат определяни?“, попита той. Зам.-председателят на ПГ на левицата припомни, че един министър е говорел, че пътищата с лошо качество няма да се таксуват и попита- това също еднолично министър- председателят ли го определя.  „Г-н Борисов е факир по темата- „Когато с нещо не мога да се справя, да го прехвърля на някой друг“, като случая със Северната тангента – „Прехвърляме я на общината, вие си я поддържайте“. Очаквам в скоро време министър-председателят да прехвърли държавата да някого, защото не може да я управлява“, коментира той. По думите му затова в началото на процеса по стартирането на ТОЛ системата БСП сигнализира Министерския съвет да влезе във функциите си. „Не може на 3 обсъждания в НС министърът на регионалното развитие да седи, да слуша и да не отговори на нито един въпрос“, каза Свиленски. „Правителството трябва час по-скоро да освободи държавата от своето управление, защото създава проблеми от първият ден на всяка година“, категоричен бе той. „Проблемите с електронната винетка са показателни за начина, по който се прави електронно управление в България“, заяви народният представител от левицата Димитър Данчев. По думите му за пореден път се прави една система за милиони левове, без да е направена каквато и да е било оценка за въздействие и да бъдат потърсени, конкретизирани и отстранени възможните дефекти в системата. Според него за пореден път сме свидетели- как една система се прави сама за себе си, без да има каквато и да е връзка с останалите системи на електронното управление – системата за електронните разплащания и система за електронното връчване“ „Къде в тази ситуация е г-н Томислав Дончев, отговорникът за електронното управление у нас, с присъщия му оптимизъм, за да ни обясни- какво се случва с архитектурата на електронното управление? Къде е тази архитектура и къде в нея попада системата за електронната винетка? Какво се случва изобщо с електронното управление у нас? Или тази архитектура се намира някъде, където си подпират в министерството краката на столовете?“, попита Данчев и подчерта, че имаме категоричен провал във въвеждането на една елементарна и не толкова скъпо струваща електронна система. „От месец юли многократно поставяхме въпроса- как през регулацията на градовете, през които преминават държавните пътища, хората ще заплащат или електронната винетка, или предстоящата ТОЛ система“, заяви народният представител Дора Янкова. Тя отбеляза, че отговорите винаги са били: „Ще го уредим някак си, не се притеснявайте. Това е наше решение“. През юли месец ние предупредихме, че за началото на 2019 г. правителството няма да бъде готово с въвеждането на електронните винетки и ТОЛ системата“, каза тя. Янкова припомни, че за три години е трябвало да има създадена работна група -от ноември 2015 г. досега, която междуинституционално да организира въвеждането на електронните винетки и ТОЛ системата. ГЕРБ се разбързаха от юли и сега – нищо. По думите й това, което се е случило в разговора между общините и правителството, е едно грубо нарушаване на принципите на функционирането на държавността, на републиканските пътища, на стандартите и като цяло на управлението на държавата и функционирането на публичната държавна инфраструктура. „Няма как магистрала, първокласен, второкласен и третокласен път да го нарежеш – едното парче на държавата, другото на общината“, заяви тя и подчерта, че когато общините са поставили въпроса- дали ще има средства за поддръжка на тази инфраструктура, отговорът е бил- не. „Отговорност трябва да се носи преди всичко от тези, които въвеждаха електронната винетка и ТОЛ системата – МРРБ и АПИ, но отговорността е и правителствена“, заключи Дора Янкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.05", "title": " Георги Свиленски: ГЕРБ приеха промените за ТОЛ системата и винетките, но българските граждани не ги възприемат"}
{"url": "https://trud.bg/%d0%bf%d1%8a%d1%80%d0%b2%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%bb%d0%be%d1%88%d0%be%d1%82%d0%be-%d0%b2%d1%80%d0%b5%d0%bc%d0%b5-%d0%b2-%d0%b3%d1%8a%d1%80%d1%86%d0%b8%d1%8f/", "text": "Лошото време в Гърция взе първата си жертва. Други двама са в неизвесност. Днес бе открито тялото на изчезнала жена в квартал Кератея, Атина, която се издирваше от вчера. Продължава издирването на други двама мъже, които също са в неизвестност. Що се отнася до обстоятелствата на инцидента, полицейските източници съобщават, че колите, в които са били жервата и изчезналите вероятно са пометени от бушуващите води на бурята „София“. Ниските температури и лошо време предизвикано от бурята „София“ създаде хаос по гръцките летища и пристанища. Силните ветрове, които вилнеят в централната и северната част на Егейско море достигнаха 8-9 бофора, поради което корабите останаха на котва. Самолет от Лондон кацна в Тимишоара, Румъния поради невъзможност да се приземи на летище „Македония“ в Солун. Гърция, която е в плен на бурята „София“ е изправена пред риск от нова мощна вълна от лошо време, предупреждава Атанасиос Аргириу, професор по физика на атмосферата в университета в Патра. Според прогнозите му вълна от лошо време, подобна на тази от януари 2017 г., с основните характеристики на много ниски температури и силен снеговалеж очаква Гърция. Обявено е извънредно положение в Централна Македония и Тесалия. От пътна полиция е спрян трафика на камиони над 3,5 тона по магистралата Атина-Ламия пради силните снеговалежи. Забрана има за движението на камиони от Гревена за Козани. Блокирани села има в района на Фтиотида, където снега достигна 2 метра. Правят се опити да се доставят лекарства на жителите там. При нужда българските граждани могат да се свържат с посолството на Република България в Атина на следния мобилен телефон за спешни случаи: +30 693 70 96 220 или с генералното консулство в Солун: +30 2310 829 210; +30 2310 869 510 или дежурен телефон в извънработно време: +30 2310 869 520. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или имейл: crisis@mfa.bg. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Първа жертва на лошото време в Гърция"}
{"url": "https://trud.bg/%d0%ba%d1%83%d1%80%d1%81%d0%b0%d0%bd%d1%82-%d0%bc%d0%b8%d1%87%d0%bc%d0%b0%d0%bd-%d0%bf%d0%b5%d1%82%d1%8a%d1%80-%d0%b3%d0%b5%d0%bd%d0%be%d0%b2-%d0%bd%d0%b0%d0%b9-%d1%83%d1%81%d0%bf%d0%b5%d1%88%d0%bd/", "text": "Два града спорят чий е най-успешният студент за миналата година. Кубрат, защото там се е родил и израснал, и Варна, защото учи в него. Защо в тази своеобразна надпревара да не се намеси и Велико Търново? Отговорът по-късно. Всъщност Петър Генов е студент с пагони, т.е. курсант. Дори и в годините, когато учи, той има определени задължения по защитата на родината, които ще нараснат чувствително след завършване на Висшето военноморско училище “Никола Й. Вапцаров”. Не мечтае за реализация в чужбина, а да служи като офицер у нас. Най-важното, според него е патриотизмът, който всеки човек трябва да има. Националния приз “Студент на годината” курсант-мичман Петър Стефков Генов от Висше военноморско училище (ВВМУ) “Никола Йонков Вапцаров”, V курс със специалност “Организация и управление на военните формирования на тактическо ниво”, специализация “Военноморски комуникационни и радиотехнически системи”, получи в края на миналата година лично от председателя на Народното събрание Цвета Караянчева. През 2017 г. бил първи в категорията “Сигурност и отбрана”. Решил да кандидатства отново, за да си защити наградата. Стъпил обаче на самия връх. 27-годишният Петър Генов е завършил кубратското СОУ “Христо Ботев”, икономическа паралелка, каквато е имало преди години. Учителите му го помнят като много добър ученик, отличен танцьор на народни танци и запален спортист – хандбалист, естествено, тъй като това е традиционният за града спорт. Във ВВМУ участва активно в състезанията по морски многобой (гребане, ветроходство, теглене на въже, хвърляне на хвъргало) и заедно с колегите си печели първите места. Впрочем, спортът също е част от критериите, които трябва да покриете, за да станете най-добрия студент у нас. Петър има сестра Десислава, която е завършила също СОУ “Христо Ботев” в Кубрат. И сега е курсант първа година във Висшето военноморско училище. Не само майка му Ваня, сестра му Деси и приятелката му Моника, която също учи в Морското училище, се гордеят с успеха на Петър. Не крият удовлетворението си и преподавателите в Морското училище. Мичман Генов е разработил през последните години няколко проекта, свързани с компютри и електроника. Един от тях е направата на устройство, с помощта на което хора с увреждания на опорно-двигателната система, които изпитват затруднение да движат крайниците си, да могат да управляват компютър само чрез премигване на окото си. Стойността на разработката не надхвърляла 100-тина лева. Става дума за безжично управление на компютър чрез премигване. Най-главният компонент е отражателният сензор, който се монтира върху съвсем обикновена рамка на очила, които при премигване на окото и пречупване на светлината се приемат за т.нар. единица или вход, и се маркират на компютъра като кликване на мишка, например, или както е програмирано. Втората специалност на мичман Генов е “Информационни и комуникационни технологии в морската индустрия”. Паралелно с това се обучава в магистърска програма “Софтуерно инженерство” във Варненския свободен университет “Черноризец Храбър”. Той е носител на стипендията “Акад. Димитър Мишев” – за постижения в овладяването на инженерните науки в областта на електрониката, автоматизацията и електротехниката. Удостоен е със званието “Студент на Варна”. Завършил е през 2014 г. Национален военен университет “Васил Левски” (б.р. – това е отговорът за Велико Търново) специалност “Защита на населението от бедствия аварии и катастрофи”. Участвал е в множество международни и национални научни сесии и конференции като е отличен с призови места. Тази година Петър Генов завършва ВВМУ. Предстои му да получи диплома и лейтенантски пагони. Офицерската си служба ще започне в едно от формированията на Военноморските ни сили. Наясно е с плюсовете и минусите на военната професия. Няма в рода си адмирали и морски капитани, но знае защо е направил избора си: “Заради сигурността и възможностите за реализация във Военноморските сили и заради патриотизма, който гори в мен. Това е една достойна професия и с хубав доход, защото, все пак, и това е важно.” Наградата “Студент на годината” го мотивира още повече. Мисли да запише магистратура по киберсигурност във ВВМУ, която е нова, но вече се е доказала се, по неговите думи, стабилна специалност, необходима за Въоръжените ни сили. Каква е формулата за успеха на най-успешния студент през 2018 г.: “Постоянство и подкрепа от приятелката ми и от моето семейство.” Има и друга препоръка. Смята, че ще е добре за държавата и младите ни хора преминаването на 2-3-месечна военна подготовка. Ако има някаква надпревара чий е студентът на 2018 година, безапелационно печелят Висшето военноморско училище и армията ни, като цяло. Печелят, защото имат в строя си такива българи, като Петър Генов от Кубрат.   Защо избира Военноморското училище? Желанието му е било да намери най-доброто висше учебно заведение в страната. Висшето военноморско училище е било в топ 3 от небелязаните. Имах, казва той, един приятел, който изучаваше същата специалност. Поразпитал го и се оказало, че това училище е точно за него. Още повече, посочва мичман Генов, ВВМУ е на 12-о място сред морските университети в света и най-доброто висше техническо училище в България.   За него Има воля и упоритост Наградата е знак, че във военно-образователната система на Въоръжените сили се обучават хора с големи интелектуални способности. Имат воля и упоритост да развиват познанията си и да се подготвят да бъдат достойни защитници на родината.   Притежава отлични лидерски качества Още от първи курс изпълнява задълженията на старши на класното си отделение. През годините на обучение е заемал всички курсантски младши командирски длъжности. В момента заема най-високата курсантска командна длъжност „Командир на курсантски дивизион“, съгласно функциониращата система за лидерска подготовка на курсанти във ВВМУ „Н. Й. Вапцаров”. Справя се отлично с тези свои задължения и е пример за останалите курсанти. Изпълнителен, дисциплиниран, умее много добре да организира и да изпълнява в срок поставените му задачи.   Никога да не забравя родния си край Oбщина Кубрат застава зад всички свoи съграждани, а на най-успелите личнoсти пoжелаваме да не забравят рoдния край и да се завръщат винаги. Такова е и пожеланието ми към младия и перспективен бъдещ морски офицер курсант-мичман Петър Генов. Алкин Неби, кмет на Община Кубрат", "date": "2019.01.05", "title": " Курсант-мичман Петър Генов – Най-успешният студент"}
{"url": "https://trud.bg/82-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b5-%d0%bf%d0%be%d1%87%d0%b8%d0%bd%d0%b0%d0%bb%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "82-годишна жена е починала при катастрофа между лек автомобил и ТИР на главен път Е-79 в Кресна. Това съобщиха от пресцентъра на ОДМВР-Благоевград. Около 18.09 часа днес е получен сигнал за настъпило пътнотранспортно произшествие на ПП1 Е-79 в Кресна. По първоначална информация лек автомобил „Форд” с 45-годишен водач от с. Градешница, неспазвайки необходимата дистанция, се блъска в задната част на ТИР, който в този момент е спрял, за да пропусне пешеходец, пресичащ пътното платно на обозначено за целта място. Починала е 82-годишна жена от с. Градешница, пътуваща в лекия автомобил. Работата по установяване на всички факти и обстоятелства при инцидента продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " 82-годишна жена е починала при катастрофа между лек автомобил и ТИР край Благоевград"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b0%d1%82%d0%b0-%d1%81%d0%b5%d1%81%d1%82%d1%80%d0%b0-%d0%bd%d0%b0%d1%81%d1%8f-%d0%bd%d0%b5%d0%bd%d0%be%d0%b2%d0%b0-%d0%be%d1%81%d1%8a%d0%b4/", "text": "Нася Ненова – една от осъдените български медицински сестри по СПИН процеса в Либия, осъди девет от своите мъчители, съобщи БНТ. На първа инстанция съдия Bepгиния Mичeвa от Софийският градски съд осъди деветима слyжитeлитe нa Глaвнoто cлeдcтвeнo yпpaвлeниe нa Джaмaxиpиятa да плaтят нa медицинската сестра 500 хиляди лeвa oбeзщeтeниe зa нeимyщecтвeни вpeди и още близо 30 хиляди лeвa зa имyщecтвeни, съобщи правният сайт „Де факто“. Toвa e eдинcтвeнoтo oт пeттe дeлa, зaвeдeни oт мeдицинcĸитe ни cecтpи, завършило засега с успех. Двe oт дeлaтa бяха пpeĸpaтeни, а оcтaнaлитe двe вce oщe ca виcящи. Българските медици бяха арестувани и осъдени в Триполи по обвинение, че са заразили над 400 либийски деца със СПИН. През 2007 г. те бяха освободени и се завърнаха в България със самолета на тогавашната първа дама на Франция Сесилия Саркози. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.05", "title": " Медицинската сестра Нася Ненова осъди мъчителите си в затвора в Либия"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d1%81%d0%bb%d0%b5%d0%b4-%d0%ba%d1%80%d0%b0%d0%b6%d0%b1%d0%b0%d1%82%d0%b0-%d0%bd/", "text": "Прокуратурата повдигна обвинения след кражбата на картини на Владимир Димитров – Майстора и пловдивския художник Димитър Киров, съобщи  . Двама антиквари ще отговарят за укриването на произведенията на изкуството. Издирването на крадците продължава. Крадците не са знаели кои са авторите на картините, твърдят разследващите. И затова вероятно са пропуснали да вземат още няколко платна на Владимир Димитров – Майстора от дома на неговия наследник. „Доколкото ми е известно, първоначалните суми, които са искани, са били в размер на 2-3000 лева за всички произведения. Тези пари са им били дадени от антикварите”, заяви Ангел Папалезов – началник на сектор „Престъпления с културно-исторически ценности“. Картините били предлагани на множество търговци, но повечето отказали. Божидар Нейков купил 9 от тях. Още вчера той разказа, че дал 8000 лева. „Божидар Нейков се е изкушил, даже и той от своя страна тръгнал да ги продава на други хора. И тези хора, стреснали се от медийния шум и възможността да загубят пари и имиджа си, и бизнеса си, ни съдействаха”, казва още Ангел Папалезов. „Не съм съден за такива неща, защото предимно аз си ги купувам, не се занимавам с други работи”, твърди обаче Божидар Нейков. Аз не съм ги укрил, аз ги предоставих доброволно, отбелязва още той. Божидар Нейков вече е разследван. Пак за проблеми с картини – обсебвания, фалшификации, нормалните проблеми в арт бизнеса. Другият антиквар с прякор Наско Дългия, от когото Нейков твърди, че купил картините, е пуснат под гаранция от 5000 лева. Не го открихме в дома му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Повдигнаха обвинения след кражбата на картини на Майстора"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8-%d1%81%d0%b1%d0%bb%d1%8a%d1%81%d1%8a%d1%86%d0%b8-%d1%81-%d0%bc%d0%bd%d0%be%d0%b3%d0%be-%d0%b6%d0%b5%d1%80%d1%82%d0%b2%d0%b8-%d0%bc%d0%b5%d0%b6/", "text": "Най-малко 7 афганистански граничари са били убити при атака на талибани срещу техния контролен пост в южната провинция Кандахар, предаде Асошиейтед прес, цитирайки говорител на провинциалния губернатор. Други 4-ма полицаи са били ранени при атаката в района Спин Болдук. В резултат на нападението вчера се завързала истинска битка, продължила няколко часа. Убити били 16 от нападателите, а 11 са ранени. Засега няма никакъв коментар на талибаните за нападението. Те предприемат всекидневно подобни атаки срещу афганистанските сили, особено след убийството през октомври на влиятелния шеф на полицията в Кандахар. При подобна атака в четвъртък срещу друга база в провинцията бяха убити най-малко 6-има афганистански войници, предаде ДПА. Елитните специални сили NDS на афганистанската разузнавателна агенция са извършили през изминалата нощ военна операция в района Нар-е-Сарадж на западната провинция Хелманд, при която са освободили 12 цивилни от местен затвор на талибаните, съобщи ДПА, цитирайки говорител на провинциалния губернатор. Освободените били арестувани от талибаните по различни причини, включително и за сътрудничество с афганистанските сили за сигурност. Афганистанските специални части извършиха няколко подобни операции през 2018 г., при които бяха освободени стотици цивилни, включително жени и деца, от затвори на талибаните. Снощната операция бе първата за тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.05", "title": " Въоръжени сблъсъци с много жертви между талибаните и правителствените сили в Афганистан"}
{"url": "https://trud.bg/%d0%bb%d0%be%d0%ba%d0%be%d0%bc%d0%be%d1%82%d0%b8%d0%b2-%d0%bd%d0%b0-%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d0%b2%d0%bb%d0%b0%d0%ba-%d1%81%d0%b5-%d0%b7%d0%b0%d0%bf%d0%b0%d0%bb/", "text": "Локомотив на пътнически влак по направлението София – Русе избухнал в пламъци в събота вечер край Павликени. Инцидентът възникнал около 19,10 ч. на близо 200 метра преди жп гарата в града. Машинистите реагирали светкавично, спрели железницата и извели 20-тината пътници от трите вагона. Спряно било и електрическото захранването и бил подаден сигнал на тел. 112. На място са се отзовали два специализирани пожарни автомобила с шестима огнеборци, които потушили пожара. По чудо няма пострадали пътници и персонал. Щетите са по машинното отделение на локомотива. Тепърва ще се изясняват причините за инцидента, като вероятно той е причинен от техническа повреда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Локомотив на пътнически влак се запали край Павликени\t\t\t"}
{"url": "https://trud.bg/%d0%be%d0%b3%d1%80%d0%be%d0%bc%d0%bd%d0%b8-%d0%be%d0%bf%d0%b0%d1%88%d0%ba%d0%b8-%d0%be%d1%82-%d1%81%d0%ba%d0%b8%d0%be%d1%80%d0%b8-%d0%b8-%d0%bd%d0%b0-%d0%b2%d0%b8%d1%82%d0%be%d1%88%d0%b0/", "text": "Огромна опашка от скиори се изви днес пред лифта на пистата „Витошко лале“, а читатели на „Труд“ изпратиха снимки. Заради перфектното за ски време много любители на зимните спортове се качиха в планината край София. Това доведе до ситуация, която се наблюдава в Банско, където за поредна година туристите се редят с часове на опашки на началната станция на единствения кабинков лифт. За разлика от Банско, Витоша не разполага дори с модерно въжено съоръжение, тъй като развитието на планината е блокирано заради колизия между действащия план зз управление на Природния парк, Закона за горите и Закона за устройство на територията. Това поставя в абсурдна ситуация не само собственика на съоръженията – „Витоша ски”, но и Министерството на спорта, което също от години не може да ремонтира влека „Заека”. От 2009 година „Витоша ски” има готова стратегия за модернизация, която не може да бъде реализиран заради абсурдите в Плана. Нееднократно „Труд” е показвал, че в точка 144 в плана на ПП „Витоша” е забранена промяна на предназначението на горите и земите от горския фонд и строителство в тях, с изключение на прокарване на проводи и съоръжения, свързани с техническа инфраструктура. Тоест не може да се строят нови лифтове. Парадоксът е, че забраната в точка 144 от плана влиза в противоречие със Закона за горите (ЗГ) и Закона за устройство на територията (ЗУТ). Според промените от 2012 година в ЗГ, за подмяната на съществуващите лифтове предварително трябва да се промени статута на територията под самите тях, която в момента се води горска, дори и там където са поляни, обезлесени от корояд и няма гора. Същевременно планът забранява изключването на всякаква земя от горския фонд на територията на природния парк. Тоест, планът забранява това, което законът изисква. Противоречието със ЗУТ е, че за да се подмени стар лифт с нов по същото трасе, трябва да се сменят фундаментите (така наречените стъпки – б.а.). и стълбовете. Тази подмяна според ЗУТ е строителство. А планът за управление забранява новото строителство и се получава омагьосан кръг – единият документ допуска, а другият забранява. Това противоречие между нормативните актове до днес не може да бъде коригирано заради протестите на „зелените“. Тази група „еколози“ от години саботира развитието на зимния туризъм в цялата страна и неясно защо всяко правителство се съобразява с нейните претенции. Сега София подготвя кандидатурата си за домакин на Младежка зимна олимпиада през 2024-а, като в края на миналата година Столичният общински съвет излезе с декларация в подкрепа на спортния форум и усилията на Министерството на младежта и спорта в тази посока. Но без промяна на действащия План за управление на ПП „Витоша“ и Закона за горите, столицата няма как да приеме Олимпиада, а планината ще остане недостъпна за гостите и жителите на столицата още години наред.        ", "date": "2019.01.05", "title": " Огромни опашки от скиори и на Витоша"}
{"url": "https://trud.bg/%d1%81%d0%bd%d0%b5%d0%b3%d1%8a%d1%82-%d1%81%d0%bf%d1%80%d1%8f-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%b0%d0%bc%d0%b8%d0%be%d0%bd%d0%b8/", "text": "ГКПП-Кулата беше затворен за камиони, съобщава  . Решението е на гръцките власти и се налага заради разчистване на пътя. Забраната е в сила от 7:30 ч. тази сутрин. Трафикът на леките автомобили не е сериозен. Те обаче се пускат само с вериги. В Солун вали сняг.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Снегът спря преминаването на камиони на Кулата, колите се пускат само с вериги"}
{"url": "https://trud.bg/%d0%b4-%d1%80-%d0%b0%d0%bd%d0%b3%d0%b5%d0%bb-%d0%ba%d1%83%d0%bd%d1%87%d0%b5%d0%b2-%d0%bd%d1%8f%d0%ba%d0%be%d0%b8-%d0%be%d0%b1%d0%bb%d0%b0%d1%81%d1%82%d0%b8-%d0%b2-%d1%81%d1%82%d1%80%d0%b0/", "text": "„Разбирането, че вирусите се влияят много от времето не е съвсем вярно. От климата се влияе състоянието на нашия организъм и оттам са тези промени в заболяемостта. Истината е, че вирусите обичат студа. Грипът си е заразно заболяване. Топло или студено, той се разпространява”, каза пред „ “ д-р Ангел Кунчев. Той допълни, че някои от областите в България ще обявят грипна епидемия през следващите 2-3 седмици. Според него учебните занятия трябва да се прекратят преди да се е стигнало до това 30% от учениците да са болни. „Тази година грипове от вида H1N1, известен като свински грип, и H3N2 са основните причинители на епидемия. Симптомите са същите, както всяка година – отпадналост, висока температура, кашлица, главоболие. Процентът на усложненията от грипа е нисък около 1%”, каза още д-р Кунчев. Той допълни, че е много важно да се разбере, че антибиотикът не лекува вирусни инфекции и не трябва да се самолекуваме с него. „Студът е атака и за хората с кардиологични проблеми. Имаме огромен прилив на пациенти в студените дни. Освен това по време на празниците нарушаваме диетата си. Това също води до усложнения”, заяви д-р Анна Николаева от отделението по кардиология в болница „Света Анна“. Тя допълни, че ако почувстваме болка в сърцето или стягане, трябва веднага да потърсим лекарска помощ. Според нея възрастните хора не бива да излизат в най-студените сутрешни часове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Д-р Ангел Кунчев: Някои области в страната ще обявят грипна епидемия през следващите седмици"}
{"url": "https://trud.bg/%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b8%d0%b7%d0%bc%d1%8a%d0%ba%d0%bd%d0%b0%d1%85%d0%b0-6-000-%d0%bb%d0%b2-%d0%b8-%d0%b7%d0%bb%d0%b0%d1%82%d0%be-%d0%be%d1%82/", "text": "Поредната телефонна измама е станала вчера във Враца. За нея съобщила самата пострадала в полицията. На служителите на реда тя разказала, че около 13:30 ч. на домашния й телефон се е обадил мъж, който се представил за следовател от полицията. Той я убедил, в момента се провежда операция за залавяне на телефонни измамници и тя трябва да съдейства. По неговите указания тя сложила в найлонов плик всички ценности, които имала – 6000 лв., седем златни дамски пръстени и две златни дамски ланчета, след което ги оставила на оказаното от него място. По случая в РУ-Враца е образувано досъдебно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.05", "title": " Ало измамници измъкнаха 6 000 лв. и злато от жена във Враца"}
