{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d1%8a%d0%bb%d0%bd%d0%b0-%d0%b7%d0%b0%d0%b1%d1%80%d0%b0%d0%bd/", "text": "Папа Франциск се обяви за защита на бежанците, обединен фронт зад Парижкото споразумение на климата и запазване на статута на Ерусалим. Той призова още за пълна забрана на ядрените оръжия и за диалог за разведряване на Корейския полуостров. На срещата си днес с дипломатите във Ватикана папа Франциск е говорил най-дълго с посланика на Южна Корея, информира  Утре Пхенян и Сеул ще разговарят за участието на Северна Корея в Олимпиадата. „Ядрените оръжия трябва да бъдат забранени. От първостепенно значение е да подкрепим всяко усилие за диалог на Корейския полуостров, така че да намерим нови начини за преодоляване на настоящите спорове, за повишаване на взаимното доверие и за гарантиране на мирно бъдеще на корейците и целия свят“, заяви папата.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Папа Франциск призова за пълна забрана на ядрените оръжия"}
{"url": "https://trud.bg/%d0%bf%d1%80%d0%b8%d1%8f%d1%82%d0%b5%d0%bb-%d0%bd%d0%b0-%d1%83%d0%b1%d0%b8%d1%82%d0%b8%d1%8f-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%bf%d0%b5%d1%82%d1%8a%d1%80-%d1%85%d1%80%d0%b8/", "text": "Петър Христов беше много спокоен, уравновесен човек, много коректен, човек, който си държеше на думата. Достатъчно е било едно ръкостискане, да се направи една уговорка и оттам нататък няма проблеми. Това каза пред   адвокатът Александър Пелев, приятел на По думите му той никога не се е притеснявал за сигурността си. „Движил се е с обикновен автомобил, не брониран, без охрана, с един шофьор, което е нормално за един делови човек да има свой собствен шофьор, без притеснения за своята сигурност, движейки се свободно по улиците. Нямам обяснение за себе си откъде идват тези изстрели”. Дори за най-близките му приятели е загадка откъде може да е дошло това нещо, допълни Пелев. В коментар на слуховете, че бизнесменът е бил близък до СИК, Пелев каза, че доколкото е запознат Христов е имал такива контакти. „Той беше и партньор в една застрахователна компания, но това нищо не означава, защото България, освен всичко останало, е малка държава, в бизнеса много хора се припокриват”. Той каза, че косвено цяла България е познавала Петър Христов с продуктите, които е произвеждал в млечната индустрия. „Петър инвестираше значителни суми в това производство и по този начин то се разви и стигна до тази популярност в цялата страна”. Той е бил сериозен бизнесмен с фирми в строителството, инвестициите, управлението на чуждестранни инвестиции. По думите на Пелев, Петър Христов е от хората, които не са обичали да стоят в светлината на прожекторите, да се афишират, включително и с благотворителната дейност, която той е извършвал. Неговото име се появи покрай случая с катастрофата с Максим Стависки, след което той стана основен спонсор за лечението на Мануела Горсова. Правил е много и за Велико Търново, където живееше, допълни адвокатът. В годините на строителния бум няколко сериозни проекта и то на висококатегорийни недвижими имоти в София и извън София са дело на негови компании, уточни още Пелев. Имал е интереси и в застраховането. Във връзка с миналото на Петър Христов и версиите, че с охранителната фирма, която е имал навремето, са се извършвали разни работи в годините на интересното застраховане, това са по-скоро версии, коментира Пелев. По думите му Христов е бил признат и от чуждестранни бизнесмени, и то не какви да е, а от Израел. Работел е с много израелци в сферата на инвестициите и недвижимите имоти. В коментар на информациите, че Христов е бил спонсор на ГЕРБ, Александър Пелев каза, че всеки човек има право да подпомага една или друга партия и, че се надява да не тръгнат спекулации, че това е насочено това срещу една определена политическа партия. Според него може да се окаже, че това е на лична основа, но няма представа дали в последно време около него е имало драми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Приятел на убития бизнесмен Петър Христов: Никога не се е притеснявал за сигурността си"}
{"url": "https://trud.bg/%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bd%d0%b8%d1%8f%d1%82-%d0%bf%d0%b5%d1%82%d1%8a%d1%80-%d1%85%d1%80%d0%b8%d1%81%d1%82%d0%be%d0%b2-%d0%b5-%d0%b1%d0%b8%d0%bb-%d1%83%d0%bf%d1%8a%d0%bb/", "text": " е бил в списъка на упълномощените представители на кандидатската листа на ПП ГЕРБ във Велико Търново на парламентарните избори миналата година. Това става ясно от  . Водач на листата традиционно е зам.-председателят на партията Цветан Цветанов. Председателят на парламентарната група на ГЕРБ е депутат от Велико Търново и в настоящия парламент. С решението са регистрирани 11 допълнителни представители на партията. Следващото име в списъка след Петър Петров Христов е Борислав Людмилов Досев, който е в управата на основните фирми на Христов и е известен като негова дясна ръка. Упълномощеният представител на партия на избори има право да наблюдава изборния процес и при нарушения да подава жалби. Фирмата на Петър Христов „Пи ейч финанс“ ЕООД е дарила на ГЕРБ максимално разрешените по закон 30 000 лв. за европейските избори през 2007 г. Това става ясно от  , подадена от тогавашния председател Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Застреляният Петър Христов е бил упълномощен представител на ГЕРБ за последните парламентарни избори"}
{"url": "https://trud.bg/%d1%81%d0%b5%d0%b3%d0%b0-%d0%b5-%d1%82%d0%b2%d0%be%d0%b9-%d1%80%d0%b5%d0%b4-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Откриването на реставрираната църква “Св. Стефан” в Истанбул и тържествената церемони, почетена от двама патриарси, двама премиери и президент, очаквано влезе във фокуса на вниманието на турските медии. “Мирен град на религиите”, е заглавието на “Хабертюрк”, който предава думите на премиера Бойко Борисов, че през 2018 г. трябва да бъдат положени усилия за подобряване на отношенията между Турция и ЕС. Вестник “Тюркие” излиза с също с първа страница, посветена на реставрацията на Желязната църква. “Сега е твой ред, България”, казва “Тюркие”, цитирайки президента Реджеп Ердоган, който сподели пред българския министър-председател, че и в България има забележителности и джамии, които се нуждаят от ремонт, а предложението на турската страна е това да бъде направено съвместно от двете държави. “Тази неделя бе значим ден за малката българска общност в Истанбул”, пише вестник “Хюриет” в свой коментар, озаглавен “Уикенд на толерантността на Златния рог”. Дали България ще може да допринесе за нормализирането на отношенията между Турция и ЕС е трудно да се прогнозира, тъй като страната има и свои, и свързани с Балканите проблеми, отбелязва вестникът. Затова нека да запазим тази интерлюдия на толерантността на бреговете на Златния рог повече като пожелание, отколкото като реалистично очакване, заключава изданието. “Не разграничаваме свободите”, отбелязва в заглавие на свой ред в. “Милиет”, който цитира думите на Ердоган, че по всички земи, завладявани от предците му в миналото, на първо място са били гарантирани религиозните свободи. Припомняме, че внушителната сграда от XIX в. е популярна сред жителите на Истанбул като “Българската Желязна църква”. Наскоро приключиха възстановителните дейности по нея, които продължиха 7 години и бяха финансирани от Турция и от България. Сега църквата “Св. Стефан” отново ще бъде една от историческите атракции на Златния рог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Сега е твой ред, България"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%bc%d0%be%d0%bb%d1%8f%d0%bd-%d0%b5-%d0%b8%d0%b7%d0%bf%d1%80%d0%b0%d0%b2%d0%b5%d0%bd%d0%b0-%d0%bf%d1%80%d0%b5%d0%b4-%d0%be%d0%bf%d0%b0%d1%81%d0%bd%d0%be/", "text": "Община Смолян е изправена пред опасност да изпадне в неплатежоспособност, след като с официално писмо министърът на финансите Владислав Горанов е уведомил, че спира близо 3 млн. лева от общинската субсидия, информира  Това става след като на два пъти Общинският съвет в Смолян отхвърли предложението на кмета на общината Николай Мелемов за искане на нов безлихвен заем в размер на 3,950 млн. лв., каза зам.-кметът и финансист на общината Венера Ръчкова. След неприемането от Общинския съвет на съгласието за удължаване срока или за взимане на нов безлихвен кредит с цел погасяване на стария, да – заплашена е с неплатежоспособност или със състояние, в което тя няма да може реално да покрие своите разходи от местни дейности. За последна възможност и преразглеждане на безлихвения заем от управляващото малцинство са внесли докладна за извънредно заседание, което ще се проведе на 12 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Община Смолян е изправена пред опасност да изпадне в неплатежоспособност"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-97/", "text": "Жертвата – по-известен като Шефа на Велико Търново, бил собственик на над 80 фирми. „Мамо, обичам те”, били последните му думи.         Жалбите на зелените спират инвестиция за 70 милиона евро. Действащият план за управление блокира всякакво развитие.               Трудово-правна консултация на „Труд“.             Размисли преди Консултативния съвет за национална сигурност на Владимир Костов, специално за „Труд“.         И Тодор Живков имаше навремето отлични доверителни отношения със Сюлейман Демирел, казва посланик Петър Воденски в интервю за „Труд“.       Дали демократите ще поискат импийчмънт на Тръмп за вредата, която нанесе на Америка, докато обслужи Нетаняху – анализ на Валентин Хаджийски.             Двама възпитаници от НВУ сглобиха нано-сателит, техен колега със стипендия на Фондация „Еврика“ за авиоразработки – репортаж на кореспондента на „Труд“ във Велико Търново Веселина Ангелова.         Силует на футболиста на годината Ивелин Попов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Вижте акцентите в броя на вестник „Труд“ във вторник, 9 януари 2018"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b1%d0%b8%d0%bb-%d0%b3%d0%be%d1%82%d0%be%d0%b2-%d1%82%d1%80%d0%b5%d0%bd%d0%b8%d1%80%d0%b0-%d1%82%d0%b0%d0%b9%d0%bd%d0%be/", "text": "Новак Джокович тренира тайно преди Аустрелиън Оупън и е уверен, че ще успее да се завърне на корта именно за първия турнир от Големия шлем. Сръбският тенисист е извън игра от лятото, когато реши да се подложи на лечение заради хронична травма в лакътя. Той отказа участие в два шоу турнира в арабския свят, а по-късно тази седмица трябва да играе в демонстративни надпревари в Мелбърн. Джокович забрани на телевизиите да снимат тренировката му с швейцареца Стан Вавринка, който също се завръща на корта след лечение на травма. „Най-после отново в Австралия. Чувствам се готов, идвам!“, написа Джокера в социалните мрежи. Междувременно Анди Мъри разкри, че се е подложил на операция, която да отстрани проблема в хълбока. Британецът пропуска началото на сезона и не е ясно кога ще се появи в игра.", "date": "2018.01.08", "title": " Джокович бил готов, тренира тайно"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d1%81%d0%b0%d0%b9%d1%82%d0%be%d0%b2%d0%b5-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd%d0%b0-%d1%80/", "text": "Сериозни глоби ще бъдат наложени на сайтове, които не спазват закона и съдържат обяви за продажба на домашна ракия без платен акциз, съобщиха за „Труд“ от Агенция „Митници“. От началото на тази година е забранено публикуването на обяви, включително и в интернет, чрез които се предлага продажбата на алкохол или цигари без платени налози. Онлайн операторите, които дават възможност за публикуване на обяви, трябва да премахват тези за продажба на домашна ракия в срок до три дни от публикуването им, включително чрез забрана или ограничаване на достъпа на използвани за целта телефонни номера, IP адреси и имейл адреси. Проверка в интернет обаче показва, че в редица сайтове има обяви за продажба на домашна ракия, които са качени още през миналия месец. От Агенция „Митници“ вече наблюдават поведението на сайтовете и на нарушителите ще бъдат наложени сериозни глоби. Предвидените в закона санкции за това нарушение са от 500 лв. до 1000 лв. за граждани и от 2000 лв. до 5000 лв. за фирми. При повторно нарушение глобите се удвояват. Вече е забранена продажбата по интернет и на цигари с бандерол DUTY FREE, както и на ръчно свити цигари в количества над 40 броя. От началото на януари са в сила и нови правила за куриерските фирми, като целта е да се пресече продажбата на акцизни стоки без бандерол чрез поръчки по интернет. През миналата година имаше много случаи на използване на куриерски фирми за доставка на тютюн за пушене без платен акциз, който е поръчан по интернет. Затова се въведе задължение за пощенските оператори да изискват от подателите на пратката да декларират, че изпращаните акцизни стоки или отпадъци от тютюн са с платен, начислен или обезпечен акциз, както и че са с бандерол, когато такъв е задължителен. Тези промени са в полза на куриерските фирми, тъй като досега, ако митничари установяха държане на акцизни стоки без платен акциз в техните обекти, наказанието се налагаше на куриерската фирма, а не на изпраща/получателя на пратката. С промените в Закона за акцизите и данъчните складове санкция вече няма да се налага на пощенски оператор, който е съдействал на митничарите за установяване на нарушителите. Куриерските компании обаче трябва незабавно да уведомяват митничарите, ако за някоя пратка подозират, че съдържа акцизни стоки.   По-големи права имат митничарите с влизане в сила на промените в Закона за акцизите и данъчните складове от началото на годината. Хората вече имат задължение да дават документ за самоличност при поискване от митничари. Това беше направено тъй като в практиката досега често проверяваните отказваха да дават личните си карти на митничарите и се налагаше да се иска съдействие от полицията. С промени в закона се даде и правна възможност митничарите да искат съдействие от други компетентни органи за спиране на транспортни средства – коли, камиони, влакове, плавателни съдове и т.н., които не могат да бъдат спрени от самите митничари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Глобяват сайтове заради продажба на ракия\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%bc%d0%b8%d0%bd%d0%b8%d1%81%d1%82%d1%8a%d1%80%d0%b0-%d0%bd%d0%b0-%d0%b2/", "text": "Президентът Румен Радев проведе днес на „Дондуков“ 2 работна среща с министъра на вътрешните работи Валентин Радев и главния секретар на министерството Младен Маринов, съобщават от президентството. Срещата се проведе по инициатива на държавния глава. По време на разговора гостите информираха президента за криминогенната обстановка в страната от последните седмици, както и за хода на разследванията по тежките престъпления от изминалите дни. В хода на срещата бяха обсъдени постигнатите резултати и слабостите в оперативно-издирвателната дейност на органите на МВР, както и взаимодействието им с органите на местната власт и гражданите, по отношение на издирвани лица с влязла в сила присъда. Румен Радев пожела успех в борбата с престъпността и обърна внимание на необходимостта от усъвършенстване на механизмите, в това число и на законодателни промени, така че в бъдеще да не бъдат допускани подобни пропуски в тежката и отговорна работа на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Румен Радев разговаря с министъра на вътрешните работи и главния секретар на МВР"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%81%d0%b2%d0%b8%d0%bb%d0%b5%d0%bd%d1%81%d0%ba%d0%b8-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d0%b5-%d0%be%d1%81%d0%bd%d0%be%d0%b2%d0%b5/", "text": "Важно е всеки политик и всяка една политическа сила да бъде последователна в действията си. Затова вотът на недоверие към кабинета ще бъде на 17 януари, както БСП обеща. Готови сме и с мотивите”. Това каза зам.-председателят на ПГ на „БСП за България” Георги Свиленски пред БНТ.  Той добави, че вотът ще бъде на тема корупция, защото, за съжаление, тя се оценява и от чуждестранни медии, като „Гардиън”, които казват, че България е най-корумпираната страна в ЕС . Народният представител добави, че корупция е имало и преди, но от 2009 г. ГЕРБ е във властта и 10 години са достатъчни, за която и да е политическа сила, да направи крачки за решаването на този проблем. „Корупцията, бедността, доходите са големите проблеми на българските граждани, от днес може да говорим и за сигурността, която бе изместена на заден план заради председателството”, категоричен бе народният представител. Той заяви, че най-важното в дебата за вота на недоверие е българските граждани да разберат условията, в които живеят. „Няма значение дали сме председатели на ЕС или не, когато си на първо място по корупция, когато всеки ден има убийства”, каза още социалистът. Георги Свиленски бе категоричен, че корупцията е част и от изборните резултати в последните години и е източник на бедност, ниски доходи, проблемите в здравеопазването и образованието. „Управляващите са отговорни за корупцията в страната”, заяви още той. Народният представител припомни, че от момента, в който започна темата за шуробаджанащината, централата на БСП е засипана със сигнали от цялата страна, но случаят Хасково е показателен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Георги Свиленски: Корупцията е основен източник на проблемите  в България"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82%d0%bd%d0%b8%d1%82%d0%b5-%d0%b1%d0%b8%d0%bb%d0%b5%d1%82%d0%b8-%d1%81%d0%b5%d0%b3%d0%b0-%d1%81%d0%b0-%d0%bd%d0%b0%d0%b9-%d0%b5%d0%b2%d1%82%d0%b8%d0%bd%d0%b8/", "text": "Ако смятате да пътувате в чужбина през тази година, сега е моментът да разгледате офертите и да си резервирате самолетен билет. Според данни на плaтфopмитe зa тъpceнe нa пoлeти Skуѕсаnnеr и Нiрmunk, пpeз януари цeнитe ca нaй-изгoдни. Резepвиpaнитe пpeз пъpвитe двe ceдмици нa янyapи билeти мoгaт дa бъдaт пo-eвтини oт кyпeнитe пpeз цялaтa пъpвa пoлoвинa нa гoдинaтa, показват изчиcлeниятa нa пъpвия caйт, кoйтo имa 60 милиoнa пoтpeбитeли. При резервация през март полетите за пътуване зад граница могат да излязат с 56% пo-cкъпи. Тази тeндeнция e пpичинeнa oт нaвицитe зa пътyвaнe нa xopaтa. Веднага след коледните и новогодишните празници търсенето на самолетни билети е най-малко и затова най-добрите оферти на компаниите могат да бъдат намерени след празниците в периода мeждy 4 янyapи и 15 фeвpyapи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Самолетните билети сега са най-евтини"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%bd%d0%b0%d0%b5%d1%82%d0%b5-%d0%b0%d0%ba%d0%be-%d0%bd%d0%b0-%d1%80%d0%b0%d0%b1%d0%be%d1%82%d0%b0-%d1%81%d1%82/", "text": " Здравейте, искам да разбера има ли изисквания, които работодателят трябва да спазва, когато работата на служителите е свързана със стоене пред компютър?  К. Пенчев, гр. Разград  Основните изисквания, които следва да спазват работодателите и работещите при работа с видеодисплеи, са определени с Наредба № 7 от 15. 08. 2005 г. за минималните изисквания за осигуряване на здравословни и безопасни условия на труд при работа с видеодисплеи. Съгласно наредбата работодателят е задължен да извършва оценка на риска на работните места с видеодисплеи за определяне на възможните рискове за здравето и безопасността на работещите, особено по отношение на зрението, мускулно-скелетната система, възникването на психичен стрес и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Какво трябва да знаете, ако на работа стоите пред компютър"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%b8%d0%b5%d0%bc%d0%b0%d0%bc/", "text": "„Съжалявам за убития човек, но такива събития се случват във всяка европейска държава и не смятам, че престъплението трябва да се определи като лош старт на председателството на страната ни на Съвета на ЕС” – заяви председателят на Народното събрание Цвета Караянчева пред журналисти в Казанлък. Тя беше гост на честванията на 140-ата годишнина от Освобождението на града. Караянчева добави, че по случая с  са се появили някои публикации, които по-скоро били журналистически инсинуации. „България е готова да председателства Съвета на ЕС и е достоен член на съюза. Време е да покажем, че председателството не е на ГЕРБ, нито на БСП или ДПС, а на България. Важно е посланията, които излизат от страната, да бъдат позитивни и да я представят в най-добра светлина” – добави председателят на Народното събрание. Тя сподели, че очаква на Консултативния съвет за национална сигурност на 9 януари да се постигне консенсус по обсъжданите теми. Цвета Караянчева съобщи още, че очаква следващата седмица опозицията да внесе вота на недоверие в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Цвета Караянчева: Не трябва да приемаме едно убийство в София като лош старт на председателството на България"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%81-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d1%81%d1%80%d0%b5%d1%89%d1%83-21-%d0%b1%d0%b5%d0%b6%d0%b0/", "text": "Районна прокуратура-Харманли е изготвила обвинителен акт спрямо 21 чужди граждани от афганистански произход за бунта в лагера в Харманли, съобщават от държавното обвинение. Обвиненията са за това, че на 24.11.2016 г. в гр. Харманли, Хасковска област, в Регистрационно – приемателен център, в съучастие като извършители, извършили непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост и цинизъм, и е съпроводено със съпротива срещу орган на властта (служители на РУ на МВР-Харманли, ОД на МВР-Хасково, Зонално жандармерийско управление/ЗЖУ/-Кърджали, ЗЖУ-Пловдив и ЗЖУ-Плевен), изпълняващи задълженията си по опазване на обществения ред, като 4 обвиняеми макар и непълнолетни са разбирали свойството и значението на извършеното и са могли да ръководят постъпките си – престъпление по чл. 325 ал. 2, вр. ал. 1, вр. чл. 20 ал. 2 от Наказателния кодекс за 17 пълнолетни обвиняеми лица, и по чл. 325 ал. 2, вр. ал. 1, вр. чл. 20 ал. 2, вр. чл.63 ал.1 т.4 от Наказателния кодекс – за 4 непълнолетни обвиняеми лица. По същото време и място, 21 обвиняеми лица в съучастие, като извършители повредили и унищожили противозаконно чужди недвижими вещи – сгради, съоръжения и оборудване (халета № 9, 10 и 11, столова, нов приемателен център и баня) и движими вещи на терен – 52 броя бетонни колчета, 5 броя осветителни тела и 30 броя кранове, собственост на Регистрационно-приемателен център – гр. Харманли при Държавна агенция за бежанците-гр. София, като вредите възлизат на 83 543 лева, и повредили специализиран водоносен автомобил марка „MOL“, модел „MSB-18“, собственост на ЗЖУ – гр. Пловдив, като вредите възлизат на 1 551 или от деянието са причинени значителни вреди на обща стойност 85 094 лв., като 4 обвиняеми макар и непълнолетни са разбирали свойството и значението на извършеното и са могли да ръководят постъпките си. По делото, в качеството на свидетели, са били разпитани общо 62 лица, назначени и изготвени са били видео-техническа и лицево-идентификационна експертиза, комплексна оценъчна експертиза и 21 съдебномедицински експертизи. Относно причинените телесни повреди на пострадалите полицейски служители, участвали в опазването на обществения ред по същото време, материалите са отделени в други две досъдебни производства. На 29 декември 2017 г. Районна прокуратура-Харманли е изготвила обвинителен акт, който в момента се превежда от лицензиран преводач на три езика – пащу, урду и фарси. Съгласно изискванията на Наказателно-процесуалния кодекс, за да бъдат спазени правата на обвиняемите лица, обвинителния акт трябва да бъде преведен на горните езици, които те владеят, след което ще бъде внесен в Районен съд-Харманли и ще им бъде връчен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Прокуратурата с обвинения срещу 21 бежанци за бунта в лагера в Харманли"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%be%d1%82%d0%b3%d0%bb%d0%b5%d0%b4%d0%b0-%d0%b4%d0%be%d0%bc%d0%b0%d1%82-%d1%81-%d1%80%d0%b0/", "text": "Израелска компания отгледа най-малкия домат, който е с големина на боровинка. Семето за домата е разработено в Холандия и модифицирано, за да се приспособи към сухите климатични условия на южен Израел, информира  Според местни специалисти това е най-малкият домат, отглеждан някога в еврейската държава и може би един от най-малките в света.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Израелска компания отгледа домат с размери на боровинка"}
{"url": "https://trud.bg/%d0%b1%d0%b5%d0%b7%d1%85%d0%b0%d0%b1%d0%b5%d1%80%d0%b8%d0%b5-%d1%83%d0%b1%d0%b8%d0%b2%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%bd%d0%b0-%d0%b2%d0%b8%d1%82%d0%be%d1%88%d0%b0/", "text": "Седма година е замразен проектът за модернизация на туристическа и ски зона „Алеко”, намираща се на Витоша. Инвестицията на стойност 70 милиона евро на собственика на лифтовете и влековете в зоната – „Витоша ски”, не може да бъде реализирана, въпреки решението на Върховния административен съд, че намерението е законно. Сагата започна през 2009 година. Причината за блокирането на развитието на ски зона „Алеко” е същата, каквато беше и в ски зона „Банско” – рестриктивни текстове в плана за управление. И докато на 28 декември правителството прие частичното изменение на плана на Национален парк „Пирин”, проблемът с този на Природен парк „Витоша” остава. В точка 144 в плана на ПП „Витоша” е записано, че не се допуска промяна на предназначението на горите и земите от горския фонд и строителство в тях, с изключение на прокарване на проводи и съоръжения, свързани с техническа инфраструктура. Тоест не може да се строят нови лифтове. Затова в проекта за ски зона „Алеко” инвеститорът е поискал цялостна модернизация на съществуващите въжени линии. Предвидено е Драгалевският и Симеоновският лифт да бъдат подменени с 8-местни кабинки. Капацитетът на седалковите съоръжения ще бъде увеличен. Според проекта трасето на Княжевския кабинков лифт ще се удължи и той ще стига до Златните мостове и „Офелиите” и там може да се мисли за 10-местна кабина. Парадоксът е, че забраната в точка 144 от плана влиза в противоречие със Закона за горите (ЗГ) и Закона за устройство на територията (ЗУТ). Според промените от 2012 година в ЗГ, за подмяната на съществуващите лифтове предварително трябва да се промени статута на територията под самите тях, която в момента се води горска, дори и там където са поляни, обезлесени от корояд и няма гора. Същевременно планът забранява изключването на всякаква земя от горския фонд на територията на природния парк. Тоест, планът забранява това, което законът изисква. Противоречието със ЗУТ е, че за да се подмени стар лифт с нов по същото трасе, трябва да се сменят фундаментите (така наречените стъпки – б.а.). и стълбовете. Тази подмяна според ЗУТ е строителство. А планът за управление забранява новото строителство и се получава омагьосан кръг – единият документ допуска, а другият забранява. Спазвайки законите, през 2009 година Регионалната инспекция по околна среда (РИОСВ) в София приема доклада за екологична оценка на изработения устройствен план за модернизация на ски зона „Алеко”. Но тогава се намесват няколкото организации от коалицията „За да остане природа в България” и Тома Белев. По това време Белев е и директор на ПП „Витоша”. Жалби срещу решението на РИОСВ-София са подадени в МОСВ от Белев, в качеството му на директор на парка и българския клон на швейцарската офшорка WWF, чийто шеф е Веселина Кавръкова, с която Белев живее семейно. Министърът на екологията през онзи период – Нона Караджова, уважава претенциите на жалбоподателите. „Витоша ски” отнася въпроса до Върховния административен съд. Магистратите постановяват, че няма причина МОСВ да вземе такова решение. Въпреки това МОСВ отново отхвърля положителната екооценка и така до днес проектът е замразен. От това решение на МОСВ, взето след поредния натиск на зелени, страдат софиянци и гостите на столицата. Лифтовете по склоновете на Витоша са остарели, но не могат да бъдат подменени, а ски зона „Алеко” няма как да бъде модернизирана. Планът за управление е рестриктивен и не позволява такива действия. А от противоречието на плана с два закона се възползва групата на Белев. Тя продължава да разпространява манипулацията, че цялата Витоша ще бъде застроена, ако се модернизира ски зоната. Но истината е, че ще се подменят лифтовете, като за целта трябва да се направят нови фундаменти (стъпки), които „еколозите” наричат строежи. Те не казват нищо за намерението на инвеститора пилоните на новите лифтове по съществуващите просеки да се слагат с хеликоптери, за да не се уврежда природата. По този начин Белевите хора продължават да спират развитието на зимния туризъм в България – нещо, което правят от години, базирайки се на текстовете от рестриктивните планове за управление на националните и природни паркове, които в по-голямата си част са писани именно от „експерти” на „За да остане природа в България”. В същото време новият план за управление на ПП „Витоша” още не може да влезе в сила, отново заради действията на „еколозите”. Те изпратиха стотици становища срещу плана. Огромна част от тези становища са абсолютен копи пейст, но според изискванията те трябва да се обработят. Така работата на експертите от фирмата-изпълнител бе забавена за голям период от време.   Ще се подменят с нови всички съществуващи лифтове с обща дължина 21 104 метра. Нов ще бъде лифтовият участък над Голи връх, с дължина 2.6 км. (виж картите) • Лифт „Симеоново-Лале“, 8-местна кабина с капацитет 3000 души на час.  • Лифт „Драгалевци-Фънпарк, спира зад „Щастливеца“ – 8-местна кабина с капацитет 3000 души на час.  • Лифт „Простор-плац „Стената“ – 4-седалков за 2000 души на час.  • Лифт „Лале-Учебен плац“ – 4-седалков с шлем за 2000 души на час.  • Лифт „Лале 1“ – 6-седалков за 3000 души на час.  • Лифт „Лале 2“ – 6-седалков за 3000 души на час.  • Лифт „Боби -учебен плац „Алеко“ – „Зелена писта“ – 4-седалков за 1200 души на час.  • Лифт „Алеко-Малък Резен“ – 6-седалков за 3000 души на час.  • Лифт „Лале 4“ – 4-седалков за 2000 души на час.  •Съществуващият „Романски лифт“ е разделен на две части – ниска и висока, както е описано по-горе. Причината е в силните ветрове на връх Малък резен.  • Ще се обособят 19.5 км нови и стари писти. Ски трасетата преминават през вече обезлесени терени, тежко пострадали през последните години от природни бедствия и болести по горите (корояд).  • Очаква се да бъдат отстранени 1200 дървета (около 1500 кубика), като ще има компенсаторни мерки – за всяко едно ще бъдат засадени нови пет. 1500 кубика е повече от три пъти по-малко от годишната санитарна сеч в ПП „Витоша“, която е 7000 кубика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Безхаберие убива туризма на Витоша\t\t\t"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%b7%d0%b0%d0%ba%d1%8a%d1%81%d0%b0-%d0%b8-%d0%b7%d0%b0-%d0%b5%d1%84%d1%80%d0%b5%d0%b9%d1%82%d0%be%d1%80%d0%b8/", "text": "За най-престижното звание в ерата на наборната военна служба днес няма кандидати. Преди години да се уволниш от казармата и да се прибереш на село без нашивка на войнишкия пагон беше срам за родата. Днес нашивки има, но кандидатите за тях са все по-малко. Това, разбира се, е един от многото проблеми в армията. За съжаление, новата година започва с тях. Добре е, че до края на февруари трябва да приключи прегледът на програмата и плана за развитие на Въоръжените сили до 2020 г., който би могъл да роди предложения, за да се минимизират поне законовите пречки. Падането на пределната възраст за служба от 50 на 46 години принуди тези войници, които искат да се развиват, да преминат в друга категория. Удвоихме и утроихме приема в сержантските колежи, казва постоянният секретар на отбраната Антон Ластарджиев. Не можем да обявяваме прием за ефрейторски места отвън, необходима е подготовка, за да получат това звание, уточнява началникът на отбраната генерал-лейтенант Андрей Боцев. Напълно разбираемо, след като ефрейторските места са за картечари, мерачи и механик-водачи. А и разликата в заплащането била 1-2 лева. Темата е обсъждана на изнесено заседание на Комисията по отбрана в 61-ва механизирана бригада в Карлово. Да имаш пари, но да не можеш да ги ползваш?! Пак поради законови спънки. В такава ситуация попадат командирите на полкове и самостоятелни батальони, когато трябва да реагират с по 100-200 лева за спешни дребни ремонти. Процедурата за отпускане на тези средства отнемала две седмици. Колегите от границата, дава пример командирът на Сухопътните войски генерал-майор Михаил Попов, имат нужда от смяна на водна помпа, която струва 40-50 лв., но не можем да им осигурим пари. Самият министър на отбраната Красимир Каракачанов коментира: “В България с всичките приказки за прозрачност и борба с корупцията има закони, които така са направени, че да стопират всяка една обществена поръчка, както например, в армията е блокирана обществената поръчка за храната на войската две години и се мотае между съдебните инстанции”. Поводът бе злощастната жалба на украинска фирма, която блокира процедурата по ремонта на наличните ни изтребители МиГ-29 и направи така, че Министерството на отбраната да не може да усвои отделените от правителството миилони. Нещо повече, министърът бе доста по-категоричен, заявявайки, че Законът за обществените поръчки трябва да бъде променен и когато става въпрос за национална сигурност, бойна техника, подобни процедури да не могат да бъдат правени. И още – при залагане на параметъра “най-ниска цена” не винаги се получава качествен продукт. На въпросното заседание е констатирано, че “Програмата за развитие на отбранителните способности на въоръжените сили на Република България – 2020”, приета през ноември 2015 г., не е финансово осигурена. Там, например има не три, за които всички знаят, а девет приоритетни проекта. Лошото е, че за тази година, например за капиталови разходи има предвидени само 55 милиона лева, а съдбата към модернизацията на авиацията, флота и пехотата засега се оказва неблагосклонна и предвидените средства в централния бюджет остават неусвоени. Оказва се, че армията е неконкурентноспособна, както в сферата на законодателството, така и по отношение на икономиката. Може да звучи странно, но там, където икономиката се развива, няма кандидати за военна служба. Тук отново опираме до основната причина за недостига от ефрейтори. В Карлово и Казанлък заводите работят и ни глътнаха хората, посочва ген. Боцев. Същото е в Стара Загора. Във Враца, Благоевград, Смолян и Плевен армията няма проблеми. Не се знае дали тази ситуация в страната е за добро или за лошо?! И пак стигаме до извода, че държавата не си е свършила работата, за да има проблем с ефрейторите, например. И продължава да не си я върши. Със 100 милиона лева чудеса няма да се случат, е друга констатация от това заседание, на което се срещат депутати, представители на Министерството на отбраната и командири. Най-много да се спре отливът от кадри, който годишно е около 500-600 човека. Само в Сухопътни войски има 2900 вакантни места. 900 от тях са за офицери и сержанти, а останалите – за войници. Трябват поне 300 милиона наведнъж за цялата армия само за попълване на некомплекта. Което пак не гарантира решаване на проблеми. От военната експертиза вече тръгват сигнали към политическото ръководство, че трябва да увеличим състава на Въоръжените сили, защото силите и средствата, заложени в Плана за развитие до 2020 г., не отговарят на обстановката, както на Балканите, така и в глобален аспект. За някои малък, но доста символичен знак е недостигът на ефрейторите, които при нужда трябва да поведат редниците.   Всички надежди са с хоризонт 2024 г. Тогава се очаква да има пари и за високи военни заплати, и за нова техника. Като краен резултат от прегледа, който провежда Министерството на отбраната, е приемането на Национален план за нарастване на разходите за две години и обвързването им с реални проекти. Нещата се връзват с едно от решенията на Консултативния съвет за национална сигурност при президента от края на май миналата година. С малко закъснение, за съжаление. Тогава политическите сили се обединиха около необходимостта до края на изтеклата вече година да имаме План за поетапно повишаване на разходите за отбрана до 2% от БВП до 2024 г. Все още обаче, няма готовност да се разработи и приеме инвестиционен план за ускорена модернизация на армията, както впрочем, бе решено на същия съвет.  Законите пречат на Министерството на отбраната и на командирите", "date": "2018.01.08", "title": " Армията закъса и за ефрейтори"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b4%d0%b5%d1%82%d0%b5%d0%ba%d1%82%d0%b8%d0%b2%d1%81%d0%ba%d0%b0%d1%82%d0%b0-%d0%ba%d0%be%d0%bb%d0%b5/", "text": " – Да, според мен тази версия е убедителна. Не знам по случая нещо различно от това, което медиите оповестиха, но съдейки по него и по служебните ми познанства с бивши затворници и ревниви мъже, смятам, че МВР правилно се е ориентирало, а обвиненията срещу този Росен, по прякор Горския човек, са основателно повдигнати.  – Доста от клиентите ни са такива. Някои от тях идват при нас само защото се съмняват, че мъжът или жената, на които държат, им изневеряват. Но повечето ни посещават, след като са разбрали, че е така. Те искат да научат още за съперниците си. Искат да знаят къде се срещат любовниците, кога, дали връзката, за която са узнали, е редовна, дали изисква разходи. Ние наблюдаваме, установяваме фактите и ги документираме със снимки, които понякога се използват в съда. Случва се като детективи да бъдем призовани като свидетели по бракоразводни дела, които нашите клиенти са завели. Но детективската работа не се изчерпва с ревнивци и изневери. Ние работим и с корпоративни клиенти – проучваме кандидати за работа и условия за инвестиции, проверяваме за лоялност определени служители. Търсят ни доста чужденци с фирми у нас, които подозират, че българските им партньори ги мамят и за съжаление почти винаги основателно. Отделно от това събираме информация за безследно изчезнали, включително деца, чиито родители се обръщат за помощ към нас. Често се случва бащата да изведе детето в чужбина без разрешение от майката и тя да не може да го открие, или обратното – бащата да търси сина или дъщеря си. Помагаме им. Занимаваме се и с проблемите на наркозависими, обикновено пак по поръчка на близките им. И кризите на възрастта ни отварят много работа.  – Да. Психолозите и психиатрите, които работят при нас, ги наричат така. Става дума за тинейджъри, които бягат от семействата си. За хора в напреднала възраст с деменция, които се губят, като излязат от домовете си. И за мъже към петдесетте, които имат късен пуберитет. Масово си чатат по интернет, правят запознанства по фейсбук с дами, общуват с тях виртуално и предизвикват силна ревност и семейни скандали. Това и с жените се случва. Половинките им търсят частни детективи, молят ни да проверим дали връзката е само платонична, дали няма да им развали семейството на стари години…Фейсбук познанствата, макар и рядко, водят до срещи на живо, които се увенчават с романтични връзки – мимолетни, но предизвикващи лични трагедии и сцени на ревност. В единични случаи при тия възрастови интернеткризи се стига до бягства на мъжете от фамилията и краткотрайни съжителства без брак. 99 % от тях завършват с разкаяние и завръщане в уюта на дома, при бабата на внуците и майката на порасналите деца. Според нашите психолози това е израз на желанието за последна реализация в отношенията с другия пол. Среща се и при дамите, но е по-силно при господата. Ние им оказваме и психологическа помощ, ставаме семейни консултанти по неволя.  – Като се връщаме на темата за Горския човек, аз ще повторя, че е бивш затворник – защото именно това ме убеждава във версията, че той е злосторникът. Като детектив неведнъж съм установявала, че затворът у нас не превъзпитава осъдените, а ги прави извратени и брутални. Не по-добри, а по-лоши стават, като си излежат наказанието. Вътре гуляят – напиват се, дрогират се, правят оргии с извращения, насилват се сексуално и всякак, и излизат освирепели на свобода. Ето пример: преди да влезе в затвора, някой си е дърпал чантите на жените на пазара, а като излезе – вече се въоръжава, първо ръга с ножа, после граби. Лишаването от свобода по нашата система озлобява. Заключените стават зли, вместо да се поправят. И тая злоба в комбинация с ревността се превръща в нещо страшно. Ревнивците са два вида – ако мога така да обобщя – едните са разбити от изневярата, а другите са яростни. Ако кажем условно, че първите са убити от измяната, другите са готови да убиват – и тая, която им е сложила рога и тоя, с когото го е направила, и всички, които в техните очи са съучастници. Нежеланието на Кети Кухова да поддържа отношения с бившия затворник, каквито са имали по-рано, със сигурност може да отключи у него силно желание да я накаже. А как? Като й отнеме любимите хора – тия, които са я отнели от него, или поне в главата му е така.  – Хипотеза, но ще бъде потвърдена според мен. Чета всеки ден полицейския бюлетин и виждам, че повечето престъпления се извършват от бивши затворници – избягали и освободени. Пък и доста хора ми се обаждат от затвора, въпреки забраната да разполагат с мобилни телефон. Те всичко забранено успяват да си внесат. Корупцията зад решетките е жизнена среда. Затворниците черпят шефа на затвора с ракия, която са произвели вътре сами и той пие – представяте ли си?! Да, България не е единствената държава, в която затворниците успяват да се сдобият с дрога и алкохол и да въртят мръсен бизнес. Но няма държава, в която да се парадира в интернет с това – да се пускат клипчета с разврат, бал прах, хероинови инжекции и т.н.Навръх Нова година гледах по един музикален тв канал видеопоздравления с чалгахитове – затворници поздравяват от килиите близките си, и те тях, а купонът вътре върви с пълна сила. Възмутително! Неслучайно някои аутсайдери затворът не ги плаши – все едно отиват на лагер. Ама имало решетки – голяма работа! От друга страна аутсайдерите, какъвто е тоя, живял в гората, са ненужни никому, без перспеспективи, те знаят, че животът им не струва и са склонни към към самоубийство. Тоя Росен пък може да е решил, че гробът е по-добро място от доживотната килия. Той е бягал от нея 9 години.  – Не всички ревнивци са ужасни. Има интелигентни хора, които се обръщат към нас, защото искат да се уверят в изневярата и възпитано се развеждат след това. А материалите, които им даваме, използват в съда основно заради децата – за да получат повече родителски права. Вярно, има и агресивни, които налитат на бой при доказана изневяра, молят ни да участваме в саморазправи, което ние не правим. Други си режат вените. Или развиват мании за преследване. Следят новите половинки на бившите си, месят се в живота им, в личното им пространство, ограничителните заповеди не могат да ги спрат. Ние им отказваме съдействие и те използват децата. Карат ги да шпионират другия родител, да му звънят по телефона, да го изнудват. Въвличат децата в семейни войни.  – Не съм имала ревнив клиент, извършил убийство и самоубийство. Имала съм клиент, който държеше жена си и децата като заложници в дома си. Заключваше ги, за да не излизат – да не заглеждат мъжете съпругата му. Тъстът му поиска помощ, като каза: при зет ми ревността е болестно състояние. Така си беше. Историята за зет му свърши зле – той влезе в затвора, но то за семейството му беше освобождение. Тъжно е, но знам, че ще има доволни и от смъртта на Горския човек.  – Да, гледах по телевизията. Стотици полицаи бяха мобилизирани.  – Частните детективи не могат да са на мястото на полицията. Щом тя се заеме с някой случай, ние се оттегляме. Можем само да съдействаме за издирване на свидетели и ако се доберем до информация, да я дадем за делото. Разследващите полицаи често ни викат да свидетелстваме или ни канят и разговор – да чуят и нашето мнение. Уважават ни като колеги. Взаимно се уважаваме.  – Така не бива. Разследващите полицаи са на добро ниво в България, опитват се да си вършат работата, доколкото системата им позволява. Казвам го, като правя сравнение с колегите им в други държави. Уважавам нашите следователи и полицаи. Съжалявам за недоверието, от което страдат. Два процента от тях предизвикват с калпавата си работа и с алчността си това недоверие, а 98 процента страдат от него. Хората у нас несправедливо ругаят органите на реда. Гледат прекалено много телевизия. Имат очаквания, които са неизпълними.  – Това. То няма как да стане.  – Да, доколкото се катери по разни огради, виси с часове и зяпа някой прозорец от някоя кола. Но една жена дойде в агенцията и поиска да подслушваме телефона на мъжа й през космоса, Видяла на кино това. –  – Ами как да ви кажа, като само в нашата мила държава няма закон, регламентиращ детективската работа? Нашата дейност е спомената в закона за частните охранители – и дотук. А охранителната дейност е различна от детективската. Общото е само, че имаме клиенти, които се боят от някого, искат охрана и ние им я осигуряваме в партньорство с охранителни фирми. И в САЩ, и във всички други европейски страни има закони за дейността на частните детективи. В тях се регламентира точно взаимодействието им с полицията. А ние си съдействаме с полицаи по приятелска линия. При регистрациятата на детективска агенция е достатъчно в предмета на дейност на фирмата ти да фигурира и„детективска“.  Затова, като напишеш „частен детектив“, Чичко Гугъл  ти вади стотици. Много от тях са менте,  не вършат работа. И ни срамят. – – Имам чувството, че се страхуват от нас някои политици. Те не желаят да имаме близост с полицията. Защото в нея има информация за тях, която никога не вижда бял свят – полицаите я крият по заповед или я ползват по целесъобразност – политическа и друга.  – Тя ме избра. Моят учител е Марин Маринов, първият български частен детектив, приятел на баща ми. Учила съм се и от други авторитети в бранша след това. Не само в България. И в една агенция, основана през 1963 г. в САЩ, където и бащите, и синовете и внуците са детективи- легендарни.  – О, да. Работя и с бивши, и с действащи полицаи, съдии, адвокати.  – Не искам да ги кажа. Ако се разбере, че работят с мен, може да изгубят работата си в системата.  – И пречи, и помага. Изгониха ме веднъж от Държавния архив заради фамилията ми. А оттам, както знаете, всеки гражданин има право да поиска информация. Аз показах всички изискуеми документи за това. Правех родословно дърво на клиент и ми трябваха данни за роднини, напуснали страната. Чиновничката ме напъди, като каза, че на дъщеря на мафиот информация не дава… Но в друг път ми звънят хора, които помнят с добро баща ми. Той им помогнал навремето и те искат да им помогна и аз, като научили с какво се занимавам. Препоръчват ме на познати, роднини и приятели. По такава препоръка намерихме първата любов на един 75-годишен човек.Той е софиянец, любовта му пламнала във Варна, а любимата му я открихме в Пловдив. Търсеше я да й даде едно стихотворение, което написал за нея навремето, но не успял да й го прочете.   Александра Ивова Караманска е родена в София. Тя е най-малката от трите дъщери на убития през 1998 г. Иво Карамански – Кръстника, когато главният прокурор Татарчев навремето си наричаше “симпатичния образ на мафията”. Завършила е столичното 151 СОУ със специалност “Право и публична администрация” и веднага след това е сбъднала детската си мечта – да стане частен детектив – професия, в която вече е натрупала 13-годишен стаж. Шеф е на детективската агенция “Korona AIK international”, която развива дейност в нашата и още четири държави на три континента. Учредител е на Детективската колегия и я ръководи от основаването й през 2012 г. до днес.", "date": "2018.01.08", "title": " Председателят на Детективската колегия Александра Караманска пред „Труд“: Ревнивците са два вида – смазани и яростни"}
{"url": "https://trud.bg/%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%be%d1%82-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f%d1%82%d0%b0-%d0%b2-%d0%b1%d1%83%d1%80%d0%b3%d0%b0/", "text": "Пострадалите от наводненията в Бургаско заплашват с протест, ако държавата не им помогне. Хората от селата Полски Извор и Ливада, чиито къщи бляха буквално отнесени от водата, твърдят, че мерките срещу нови подобни стихии не са достатъчни. Държавата не е почистила деретата на реките извън селата, което е нейно задължение. „Хората са прави. Защото ние почистваме деретата в населените места, но при положение, че извън тях не са почистени – получава се тапа, която наистина може да доведе до нови неприятности“, каза пред „Труд“ кметът на община Камено Жельо Вардунски. „Тревожим се, защото не искаме водният ад да се повтори и следващите жертви да сме ние. При всяка прогноза, че ще вали, много хора отиват при свои близки в други селища. Които останем тук, треперим и непрекъснато ходим да гледаме дали се е напълнило дерето“, казаха жители от Ливада. Те са дали десет дни срок, или най-късно до края на месеца и ако не бъдат взети мерки за прочистване на деретата, излизат на протест. Над 300 души са внесли подписка в Областната управа в Бургас, в която настояват да се изчистят опасните речни участъци. „Тази подписка от наша страна вече е изпратена към междуведомствената Комисия по бедствия и аварии и МС. В момента, в който има пари за това почистване, ще го направим. Необходима е тежка техника. Става дума конкретно за дерето „Татарски дол“, което е около 1500 м дълго и се влива в Русокастренска река“, обясни Владимир Крумов, заместник-областен управител на Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Пострадалите от наводненията в Бургаско плашат с протест\t\t\t"}
{"url": "https://trud.bg/%d1%81%d0%b8%d0%bd%d1%8c%d0%be-%d1%87%d0%b5%d1%80%d0%b2%d0%b5%d0%bd%d0%b0%d1%82%d0%b0-%d0%bc%d1%8a%d0%b3%d0%bb%d0%b0-%d0%bf%d1%80%d0%b8%d0%ba%d1%80%d0%b8-%d0%b3%d1%80%d0%b0%d0%b1%d0%b5%d0%b6%d0%b0/", "text": "Напоследък ГЕРБ поеха кампания за някаква ревизия на извършената у нас приватизация на държавно и общинско имущество. Изгодно за партията мероприятие, получават редица плюсове срещу почти никакви минуси. Главният плюс е чисто политически, ще стане пределно ясно на обществото, че небивалите по мащабите си в историята ни грабеж и разруха са извършени преди тях. А по-точно под прикритието на синьо-червената мъгла, раздухвана от БСП и СДС. За произхода и същността на тази мъгла и провежданите по това време „реформи“ писахме в „168 часа“ още в началото на 90-те години, после нееднократно и в „Монитор“. Днес срещу острието на атаките е бившият премиер Иван Костов, но трябва да се отбележи, че греховете далеч не са само негови. При това са едва накрая на един продължителен процес, започнал още в началото на 70-те и скоро след „Чешката пролет“ през 1968 г. Те са били доловим за ръководството на БКП сигнал, че обявената в САЩ за през 1980 г. от съветския водач Хрушчов светла комунистическа действителност няма да се случи. Изглежда по това време Тодор Живков е проумял, че „социализмът е едно недоносче“, тъй като в страната започват сериозни промени в икономиката в посока индустриализация и модернизация по западни технологии. Направено е много, но без одобрението на Москва, оттам пречат, затова е частично. След идването на Горбачов начело на СССР под манипулативния лозунг „Повече социализъм!“ там обявяват началото на значителни промени, наречени „перестройка“. Подобен, обаче добре обмислен радикален проект за реформи вече е в ход в Китай, също управляван от комунистическа партия. Опитният Живков разбира, че съветският ръководител е политически въздухар без ясна икономическа концепция, който води соцлагера към крах. Че курсът „Перестройка и ускорение“ е политически идиотизъм, зад който прозира предателство. В България започва нов активен опит за промяна на „недоносчето“ с оглед неговото съзряване. През 1987 г. е изработена Юлската концепция за коренен поврат в икономиката с повече капитализъм. През май с. г. Живков отива с нея първо в Пекин, среща се с идеолога на китайските реформи Дън Сяопин. Боян Трайков, тогава шеф на БТА, цитира думите му: „Живков има интересни, прогресивни виждания, но сериозно ще му пречат, по-добре да действа тайно…“ От Пекин делегацията лети за Москва, реакцията на съветския лидер е недоброжелателна. Въпреки това промените у нас започват. Създадени са задгранични смесени дружества, разпускат се стопанските отдели в партийните комитети.Издаден е Указ 56, целящ плавен преход към пазарно стопанство и частично раздържавяване на предприятия. Според него “стопанската дейност се извършва на основата на всички форми на собственост… основна форма на осъществяване на такава дейност е фирмата… ” Фирмите могат да са държавни, общински, кооперативни, на обществени организации, дружествени и на граждани, т. е. частни. На всичките се осигуряват равностойни условия за осъществяване на стопанска дейност, като се съобразяват със закона, но и с пазарните механизми. Уточнени са въпросите за акционерната фирма, тези с ограничена и неограничена отговорност, както и на граждани. Интерпретирани са проблемите за несъстоятелността и ликвидацията, за държавното регулиране, чуждестранните фирми, данъците, арендата, ролята на банките и стопанския арбитраж. Само за шест месеца започват дейност 1500 фирми. Въпреки значителната нормативна бъркотия, бюрократичните спънки и основателните опасения на първите предприемчиви и модерно мислещи людеза заден ход на промените. И не са бармани, подмята Живков. В мнозинството по един или друг начин са свързани с партията и комсомола. Откъде други кадри! Големи държавни предприятия и цели индустриални обединения се разбиват на части и подготвят за приватизиране до 49% според обявения замисъл. Набелязват се и подготовката за политически промени, считани за неизбежни с напредването на икономическите. Появяват се Комитети за гласност и преустройство, за защита правата на човека и разни други неформални дружества. Естествено със знанието на всесилната тогава власт. С тайното й съгласие, както е препоръчал в Пекин другарят Дън. Междувременно управниците в Москва нанасят на българската икономика тежки удари, като от една страна отказват вноса на договорени наши стоки, от друга налагат разплащане в щатски долари за доставяните оттам суровини. Започват кризисни явления, което е и целта. Съветското посолство и други представителства на Големия брат подмолно клатят властта на БКП, която са поставили предшествениците им преди 45 години. При това посланик Шарапов действа координирано с американския си колега Полански за свалянето на Живков. Той пък е наясно, че срещу ръжен не се рита, обявява се за болен и по този повод още през 1988 г. си подава оставката. Тогава обкръжението му го задържа, но след падането на Берлинската стена му я приемат, иначе щеше да последва съдбата на румънския си колега Чаушеску. Москва все още диктува играта в София, поставя на власт свои хора, силният човек става роденият в Москва, родово свързаният със съветските тайни служби небългарин Андрей Луканов. Ускорено започва налагането на Горбачовата перестройка в български условия. Политически се действа за разбиване на компартията и превръщането на остатъка й в евросоциалистическа боза. Както и за създаване от други нейни сегменти и лица на опозиционни клиентели, скоро обединени в СДС. Указ 56 действа чак до 1996 г., но вече само като параван за ликвидирането на огромна част от българската икономика, за създаване на партийно ангажиран бизнес, на лични „касички“ на лидерите на политклиентелите, но не и за създаването на националноотговорен капитал. Процесите протичат силно противоречиво и хаотично до 1991 г., когато Елцин и компания закриват СССР, а Горбачов обявява, че перестройката се е провалила. И тук не се състоя продължение на Живковия маньовър с китайски нюанси. Никаква реформа не е възможна без силна власт и външно одобрение. Днес гербаджии и позитанци се опитват да прехвърлят отговорностите за разрухата на Жан Виденов или Иван Костов, но няма да успеят. Както и онези, които опитват да претоварят Корнелия Нинова с вини за криминалната приватизация. Не че не е била използвана за „сини“ цели и няма какво друго да излезе за неяосвен за „Техноимпекс“ и „Техноимпортекспорт“, „Булгартабак“ и „Инко“, БТК и „Международен панаир“ Пловдив. „Няма как да получиш … външнотърговско дружество, без да си приближен на Костов“, заяви проф. Румен Гечев. Костов сам се определи за Реформатора, макар да не е завършена никоя от обявените от него реформи. Той беше изваден на политическата сцена още през януари 1990 г., когато в „Работническо дело“ излезе с дописка, озаглавена многозначително „Ръкуване с перестройката“. „България е свърхиндустриализирана и презряла за преход… Необходимо е обезвластяването на комунистическата номенклатура, но запазването на силната държава“, правилно пише той тогава. През 1992 г. писахме в „168 часа“:… отнеха му историческо време, не му дадоха и минимален властови инструментариум, но го натовариха с излишни надежди.“ Вероятно тогава той се променя и фиксира главно върху личните си интереси. Като заклет безпартиен оглави СДС, с усилията на ръководството на БСП и ДПС през 1997 г. пое комфортно властта. От масовата и касовата му приватизация спечелиха до триста семейства, повечето „червени“, има и „сини“. Това му продиктуваха обективните обстоятелства, сред тях и външните фактори. Много вини и грехове натрупа като премиер и пръв седесар, добре би било да се извадят на светло, но не е главният виновник за разбойничеството в икономиката и всестранната разруха. В „Монитор“ изписахме десетки разобличителни статии за синьо-червената мъгла, за „Агнешките главички“ и кръга „Олимп“, за „ капиталците“ и други „братовчеди“, но без особен ефект. В силния си период СДС щяха да пишат синя книга за престъпленията на БСП, но не стигнаха до нея. БСП се постара и през 2001 г. публикува „Корупцията – основен елемент на управлението на СДС“, но тя веднага беше скрита с усилията на Първанов и Станишев. Сега и гербаджиите ще смотаят ревизията на т. нар. преход до словесни заплахи. Те са съществен елемент от синьо-червената мъглява схема, достатъчно е да се погледне към кадровия им състав. Освен ако външни катаклизмени процеси не взривят статуквото.", "date": "2018.01.08", "title": " Синьо-червената мъгла прикри грабежа\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d1%81%d0%b0-17-%d1%87%d0%bb%d0%b5%d0%bd%d0%be%d0%b2%d0%b5-%d0%bd%d0%b0-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80/", "text": "В Йордания са задържани 17 члена на терористичната групировка „Ислямска държава“, които са подготвяли атентат в страната, съобщава РИА Новости, като се позовава на официални данни. След ареста от задържаните е иззето голямо количество оръжие, което те са възнамерявали да използват. Планирането на атентата е започнало през ноември 2017 г., разкриха от службите за сигурност. Срещу арестуваните има повдигнати обвинения в организиране на терористичен акт, разпространяване на екстремистка идеология и членство в забранени терористични организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Арестувани са 17 членове на Ислямска държава в Йордания, планирали атентат в страната"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%bd%d0%b0%d1%80%d0%b5%d1%87%d0%b5-%d0%b7%d0%b0%d0%b2%d0%be%d0%b5%d0%b2%d0%b0%d1%82%d0%b5%d0%bb%d0%b8-%d0%b1%d0%b5%d0%b6%d0%b0/", "text": "Унгарският премиер Виктор Орбан нарече завоеватели онези бежанци, които пристигат в ЕС в търсене на по-благополучен живот, предаде като се позова на интервю, дадено от политика на германския в. „Билд“ и публикувано днес. Запитан защо Унгария не желае да приема кандидати за убежище, Орбан казва: „Ние не гледаме на тези хора като на мюсюлмански бежанци. Гледаме на тях като на мюсюлмански завоеватели. За да се озове в Унгария, човек, примерно от Сирия, трябва да преодолее територията на четири страни, които, дори да не са толкова богати като Германия, все пак са стабилни, тоест там те вече не трябва да се страхуват за живота си“. „Дори само това е потвърждение, че те мигрират по икономически причини в търсене на по-добър живот“, добавя политикът. Орбан заявява, че страната му трябва да има правото сама да решава кой ще живее на нейна територия. Той изразява опасения, че прекомерният брой мигранти от мюсюлмански страни може да предизвика появата на т. нар. успоредни общества. „Християнското и мюсюлманското общество не може никога да бъдат обединени“, обяснява той. Идеите на мултикултурализма според него „са илюзия“. Орбан заявява, че Унгария допринася за уреждане на миграционната криза, действайки като защита на външната граница на ЕС със Сърбия. „Това ни струва един милиард евро от 2015 г. насам, а Брюксел не ни е платил нито цент“, отбелязва той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Виктор Орбан нарече завоеватели бежанците, които пристигат в ЕС по икономически причини"}
{"url": "https://trud.bg/%d0%bc%d0%b0%d0%bc%d0%be-%d0%be%d0%b1%d0%b8%d1%87%d0%b0%d0%bc-%d1%82%d0%b5-%d0%ba%d0%b0%d0%b7%d0%b0%d0%bb-%d0%bc%d0%b8%d0%bd%d1%83%d1%82%d0%b8-%d0%bf%d1%80%d0%b5%d0%b4%d0%b8-%d0%b4%d0%b0-%d0%b1/", "text": "Минути преди да бъде разстрелян показно,   разговарял по телефона с майка си Момка Манолова. Двамата се чули около 9 часа, както обичайно всеки ден. „Мамо, обичам те!“, били последните думи на бизнесмена. Той бил изключително спокоен. Това разказа председателката на Сдружението на кметовете и кметски наместници в община Велико Търново Благовеста Факирова, която е изключително близка на почерненото семейство и в понеделник бе неотлъчно до майката на Христов. „И аз тъгувам, защото с Петър реализирахме много хуманни инициативи. Викаше ми „Маме“. Той бе сред основателите на дарителското сдружение „Св.Иван Рилски“ във великотърновското село Балван“, разказа пред „Труд“ Факирова. Тя припомни, че Христов направи множество дарителски кампании. Миналото лято купи датчици срещу пожар, които бяха инсталирани в домовете на самотни възрастни хора. Осигурил и специални чанти с отразителни знаци, с които пенсионерите отдалеч да бъдат забелязвани от шофьорите, когато пресичат улиците. Купил глюкомери за следене на кръвна захар. Непрекъснато помагал на Центровете за работа с деца, на старческите домове в региона, за които осигурил мебели и пособия. „Заради множеството му добрини, името на Петър е записано на ктиторската стена в църквата „Св.Иван Рилски“ в Балван. Той беше пример като работодател. Даваше хляб на стотици, помагаше при нужда на семействата им, никога не сме чули да повишава тон. Не се беше възгордял от това, че е влиятелен и заможен човек и живее на 9-я етаж в блок в София без показности“, сподели още Благовеста Факирова. Във фейсбук страницата си Христов последно е публикувал честитка за Ивановден в неделя. Малко преди това е написал: „Доброто винаги побеждава злото! Доброто трябва да се пази с добро!“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " „Мамо обичам те“, казал минути преди да бъде застрелян Петър Христов"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb/", "text": "Трима прокурори, четирима следователи и един служител от Окръжната прокуратура във Велико Търново са наградени от Висшия съдебен съвет с  Грамота и служебна благодарност  за проявен висок професионализъм. Отличените държавни обвинители са Невена Орманджиева, Катерина Лещакова и Мирослав Овчаров, следователите – Людмил Маноилов, Теменужка  Хаджитанева, Стефка Иванова и Пламен Дачев, както  и съдебния администратор  Мая Йорданова. Високата признателност е за работата им като лектори в Образователната програма „Съдебната власт – информиран избор и гражданско доверие. Отворени съдилища и прокуратура.“, за компетентност при осъществяването й  и приноса им за отличаването на ВСС със специалната награда на журито за 2017 г. в конкурса „Кристални везни на правосъдието“ на Съвета на Европа /европейска награда за иновативни практики, допринасящи  за ефективността и качеството на правосъдието/. Окръжната прокуратура в старата столица е от първите прокуратури, които  активно се включиха в осъществяване на образователната програма на ВСС още  при пилотното й стартиране през 2014 година и последователно четири  учебни години участваха в провеждането й. През първия учебен срок на тази учебна година прокурорите и следователите се срещнаха с ученици  VIII и IX клас в „СУ „Ем. Станев“. Пламен Дачев – следовател в ОСлО във ВТОП участва съвместно със съдия Пламен Борисов в лекция на тема „Представяне на професията съдия, прокурор, следовател и запознаване със статута на магистратите.“  Следователят Стефка Иванова говори през деветокласници по темата за „Домашното насилие над  малолетни и непълнолетни и мерките за защита на правата на жертвите.“ Прокурор Катерина Лещакова и следовател Людмил Маноилов  запознаха  осмокласниците с изключително интересната за тях тема – „Децата и компютърните/кибер престъпления“.  През вторият учебен срок са предвидени да се проведат още две срещи.  Людмил Маноилов – завеждащ ОСлО при ВТОП  ще разясни  на учениците друга важна и интересна за тях тема –  „Превенция срещу употребата на наркотични вещества. Престъпления, извършени от наркозависими лица.“, а следователят Теменужка Хаджитанева ще им говори за „Трафик на хора“.  Образователната програма е съвместна инициатива на  ВСС и МОН и се реализира с доброволното и безвъзмездно участие на съдии, прокурори, следователи и съдебни служители от прокуратурите и съдилищата в страната. Отчита се като изключително успешна и полезна. Тя допринася не само за формиране и изграждане на правна култура  сред учениците, но  спомага за добиване на преки впечатления от подрастващите за труда и отговорността на магистратите и за създаване на реална представа за работа на органите на съдебната власт. Програмата е отчетена по време на парламентарен контрол през 2016 година,  като добра практика и една от насоките по които МОН работи  за формиране на правна култура сред учениците. Година по-късно същата програма получи европейска награда „Кристални везни на правосъдието“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Трима прокурори, четирима следователи и служител от Търново наградени от ВСС"}
{"url": "https://trud.bg/%d0%b4%d0%be-5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d1%82-%d0%bc%d0%be%d0%bc%d0%b8%d1%87%d0%b5%d1%82%d0%b0%d1%82/", "text": "Софийска районна прокуратура внесе обвинителен акт срещу момичетата, които през октомври миналата година   на градския транспорт в столицата. На 26 октомври, в автобус на градския транспорт, движещ се в центъра на гр. София, се качили обвиняемите Жаклина Иванова и Изабела Петрова, които нямали превозни документи /билети или карти/ за пътуване. В същия автобус се намирали и започнали проверка контрольори по редовността на пътниците – служители на „Център за градска мобилност“ ЕАД, които били облечени с униформи и носели баджове с имената си. Те установили нередовността на обвиняемите и последните били замолени да слязат от превозното средство, съобщиха от прокуратурата. Вече извън него, обв. Иванова започнала да се държи арогантно, като отправяла нецензурни и обидни реплики към контрольорите, след което нанесла удар с юмрук с метален предмет в лицето на един от тях (св. Г.Б.). Когато пострадалият служител паднал на земята, обв. Иванова и Петрова му нанесли множество удари с ръце и ритници с крака в тялото и главата му, като по този начин му причинили лека телесна повреда. Обв. Петрова от своя страна, започнала да дърпа чантата на св. Г.Б., в резултат на което дръжката й се скъсала и съдържанието й се разпиляло на земята. Описаните деяния съставляват извършени престъпления по чл. чл.325, ал.2, вр. с ал.1 (наказуемо с лишаване от свобода до пет години) и по чл. 131, ал.1, т.1 и т.12, вр. с чл. 130, ал.1 НК (наказуемо с лишаване от свобода до три години), от страна на обв. Иванова и по чл. 325, ал. 1 НК (наказуемо с лишаване от свобода до две години или пробация) – по отношение на обв. Петрова. Предстои делото срещу двете обвиняеми да бъде насрочено за разглеждане в Софийски районен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " До 5 години затвор заплашват момичетата, които пребиха конрольор в София"}
{"url": "https://trud.bg/%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b8-%d1%82%d1%8e%d1%82%d1%8e%d0%bd-%d0%be%d1%82%d0%ba%d1%80%d0%b8%d1%85%d0%b0-%d0%b2/", "text": "Мобилен екип на Митница Лом откри в кафе автомат, превозван в товарен автомобил към река Дунав край Видин, близо 60 000 нелегални цигари и 17 кг контрабанден тютюн, съобщиха от Агенция „Митници”. Митничарите спрели за проверка колата с българска регистрация около полунощ на 6 януари. Автомобилът е бил управляван от български гражданин и превозвал основно пуловери и други текстилни изделия за страна от ЕС. При извършения обиск в една от стоките – употребяван кафе автомат,  след премахването на фолиото и картона на опаковката, митничарите открили, че машината е бутафорна. Електрониката от вътрешността й е била отстранена и кухината запълнена със стекове цигари. Открити  са общо 2980 кутии цигари  от марката „FARGO“ без български акцизен бандерол и 387 пакета рязан тютюн за пушене от марката „Голдън лииф “ с тегло 17 кг. По случая е образувано е дознание в Митница Лом, контрабандната пратка е задържана, работата по случая продължава, заявиха от Агенция „Митници”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Контрабандни цигари и тютюн откриха в кафе автомат на Дунав мост 2"}
{"url": "https://trud.bg/%d0%b4%d0%b0%d0%b2%d0%b0%d1%82-10-%d0%bc%d0%bb%d0%bd-%d0%bb%d0%b2-%d0%b8-%d0%bd%d0%be%d0%b2%d0%b0-%d1%81%d0%b3%d1%80%d0%b0%d0%b4%d0%b0-%d0%bd%d0%b0-%d1%81%d0%be%d1%84%d0%b8%d0%b9%d1%81%d0%ba%d0%b8/", "text": "Правителството ще отпусне 10 милиона лева на Софийския университет и ще му даде сграда в замяна на отнетата на бул. “Ал. Стамболийски”. Допълнителните средства ще са за поддръжка на сградите, които вузът ползва. За това се договориха министрите на образованието Красимир Вълчев и на финансите Владислав Горанов на среща с ректора проф. Анастас Герджиков и Съвета на деканите на Алма матер. След края проф. Герджиков заяви, че протести няма да има. СУ ще получи сградата на бул. “Черни връх”, която се ползва от гимназията по облекло. Там ще се провежда предклиничното обучение на студентите от Медицинския факултет на СУ. Гимназията пък отива в ж.к. “Лозенец”. Преди дни Софийският университет поиска нова сграда за обучение на студентите си по медицина от правителството като компенсация за отнетата. Академичният съвет постави ултиматум – ако това не стане, университетът започва протести след 22 януари. В последните дни на 2017 Министерски съвет със свое решение отне сградата на бул. “Ал. Стамболийски” в София в полза на съда и прокуратурата и с мотив “отпаднала нужда”. До този момент сградата бе на Университетска болница “Лозенец”. Тя беше на СУ до ноември 2016 г., след което бе прехвърлена на лечебното заведение срещу обещанието болницата да я ремонтира и тя да бъде използвана за обучение на студентите по медицина. Сградата на “Стамболийски”, където се помещаваше преди Механотехникумът, беше дадена на СУ през 2011 г. като компенсация за загубената сграда на “Шипка” 6. След многогодишен спор между Университета и Съюза на българските художници в крайна сметка тя бе получена от СБХ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Дават 10 млн. лв. и нова сграда на Софийския университет"}
{"url": "https://trud.bg/2000-%d0%bc%d0%b0%d1%88%d0%b8%d0%bd%d0%bd%d0%b8-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d1%82%d1%80%d1%8f%d0%b1%d0%b2%d0%b0%d1%82-%d0%b7%d0%b0-%d0%b1%d0%b8%d0%b7%d0%bd/", "text": "До 2 години около 2000 души с машинни специалности ще бъдат необходими за бизнеса в област Монтана. Необходимостта от кадри за предприятията в региона ще бъде заложена в бъдещия Държавен професионален колеж в областния град, съобщиха от Областната администрация в Монтана. Проблемът с недостига на специалисти за развитието на икономиката в Северозапада бе обсъден на среща в областната управа с представители на бизнеса, Регионално управление на образованието и професионалните гимназии. Според проучване, направено от Търговско-промишлената палата, след две години за предприятията в региона ще са нужни около 2000 машинни техници. Необходимостта от обучението на специалисти трябва да бъде заложена в профила и програмите на Държавния професионален колеж, който се планира да бъде отворен в Монтана, заявиха експерти. В края на ноември миналата година Министерството на образованието стартира процедура по откриване на първия държавен професионален колеж у нас. Според служители на Областната управа в бъдещия колеж ще имат място специалности като „проектант на компютърни мрежи”, „автоматизация и роботизация на машини” и „управление в растениевъдството и животновъдството”. „Това обаче е само предложение, специалностите може да бъдат и други, но трябва да бъдат обвързани с изискванията на бизнеса!”, подчерта областният управител Росен Белчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " 2000 машинни специалисти трябват за бизнеса на Монтана"}
{"url": "https://trud.bg/%d0%b0%d0%bf%d0%b0%d1%88%d0%b8-%d1%81%d0%ba%d1%80%d0%b8%d1%85%d0%b0-190-%d0%bb%d0%b8%d1%82%d1%80%d0%b0-%d1%80%d0%b0%d0%ba%d0%b8%d1%8f-%d0%b2-%d0%bd%d0%b8%d0%b2%d0%b0/", "text": "Двама мъже от шуменската община Никола Козлево разбиха къща, за да отмъкнат домашна ракия – 190 литра, разфасована в туби от вода. Ударът направили още по Коледа, но не близнали и капка от огнената вода повече от десетина дни. Цялото количество складирали в нива на 3 км. от населеното място, вероятно докато му намерят подходящ пазар. Криминалисти от Полицейското управление в Каолиново разкрили извършителите И.И./27г./ и И.А./31г./ от Никола Козлево и те ги отвели до мястото. Поне 30 литра от ракията били изтекли в земята, защото тубите по 2, 5 и 10 литра били намятани безразборно и някои се отворили. Останалото количество е върнато на собственика. Не е ясно дали самият той пък, е имал документ за произход на ракията. От къщата, ползвана като вила, крадците взели и моторен трион, който бързо продали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Апаши скриха 190 литра ракия в нива"}
{"url": "https://trud.bg/5-%d0%bc%d0%b0%d1%81%d1%82%d0%b5%d1%80%d0%b1%d0%be%d0%ba%d1%81%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b8-17-%d0%ba/", "text": "На 06.01.2018 г., около полунощ, мобилен екип на Митница Лом, работещ в района на Дунав мост 2, спира за проверка товарен автомобил с българска регистрация. Автомобилът е управляван от български гражданин и е превозвал предимно пуловери и други текстилни изделия за страна от ЕС, съобщиха от Агенция „Митници“. При извършения контрол, в една от стоките – употребяван кафе автомат, след отстраняване на фолиото и картона на опаковката, митническите служители установяват, че вендинг машината е бутафорна. Електрониката от вътрешността й е отстранена и тя е напълнена със стекове цигари. Открити са общо 2980 кутии цигари от марката „FARGO“ без български акцизен бандерол и 387 пакета рязан тютюн за пушене от марката „Голдън лииф “ с тегло 17 кг. Образувано е дознание по описа на Митница Лом, контрабандната пратка е задържана, работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " 5 мастербокса контрабандни цигари и 17 кг тютюн задържаха на Митница Лом"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8-%d0%ba%d0%b0%d0%bd%d0%b0%d0%bb%d0%b4%d0%b6%d0%b8%d1%8f-%d0%be%d1%81%d1%82%d0%b0%d0%b2%d0%b0-%d0%b7%d0%b0%d0%b4-%d1%80%d0%b5%d1%88%d0%b5%d1%82%d0%ba/", "text": "Румънец, опитал да изведе иракчанин незаконно от България, остава в ареста, докато бъде предаден на съд, решиха окончателно окръжните магистрати в Добрич. 35-годишният каналджия бил заловен на 29 декември на ГКПП-Кардам. Той карал камион с ремарке, а клиентът му бил намерен под леглото в кабината на возилото. В последния ден на 2017 г. Районният съд в Генерал Тошево наложил на румънеца мярка за неотклонение „задържане под стража“. Защитата му опита неуспешно да убеди втората инстанция, че той не е знаел, че вози нелегален пътник. Събраните доказателства сочат обратното и потвърждават решението на прокуратурата да повдигне обвинение спрямо румънеца, мотивираха се магистратите. Според тях има реален риск мъжът да се укрие, ако бъде пуснат от ареста, тъй като е привлечен под отговорност за тежко умишлено престъпление, наказуемо с лишаване от свобода за срок от 1 до 10 г., глоба от 10 000 до 30 000 лв. и конфискация на имущество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Румънски каналджия остава зад решетките"}
{"url": "https://trud.bg/%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d1%81-%d0%bf%d1%80%d0%b8%d0%b7%d0%bd%d0%b0%d0%bd%d0%b8%d0%b5-%d0%b7%d0%b0-%d0%bb%d0%b5%d0%b2/", "text": "Старши треньорът на „Левски“ Делио Роси изненада с откровеното признание, че не е наясно с имената на съперниците в предстоящите приятелски мачове на лагера в Малта. Специалистът обясни, че за него не е важен противникът, а начинът по-който ще се представят възпитаниците му.  „Не знам нито колко контроли ще направим, нито срещу кого – изненада Роси. – За мен контролните срещи в този период са само тренировка. Няма никакво значение дали ще спечеля с голям резултат или ще загубим. Затова не знам съперниците и не това е най-важното. Моята цел е да сме подготвени за периода, когато мачовете носят по 3 точки, а не приятелските мачове. Ако аз искам да имаме добри резултати в контролите, ще направя по-леки занимания преди срещите, а в тях ще записваме добри резултати. Но това не е челта. Избрахме Малта, защото там ни бяха предложени много добри условия, а освен това климатът е много добър. Нямам нищо против да тренираме и в София, но климатичните условия тук не го позволяват.“", "date": "2018.01.08", "title": " Делио Роси изненада с признание за „Левски“"}
{"url": "https://trud.bg/%d0%bf%d1%80%d0%b0%d0%b6%d0%ba%d0%b8%d1%8f%d1%82-%d0%b0%d1%81%d1%82%d1%80%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8-%d1%87%d0%b0%d1%81%d0%be%d0%b2%d0%bd%d0%b8%d0%ba-%d1%81%d0%bf/", "text": "Световноизвестният астрономически часовник на площад Староместки намести в Прага, който е основна туристическа атракция, спря днес за 6 месеца за раставрационни работи. От кметството съобщиха, че реставрацията е с оглед „запазването му за бъдещите поколения”. Часовникът е поставен в началото на 15 в. „Часовникът на Стария град е един от символите на Прага и реставрацията му е належащо и отговорно решение”, обяви Ян Волф, който отговаря за културата в общината. Часовникът ще бъде изцяло демонтиран през следващите дни и транспортиран в ателие за реставрация. Снабден със сложен и учудващо точен в наше време механизъм, часовникът е на южната фасада на старата сграда на кметството в Прага от 1410 и привлича туристи на всеки кръгъл час. Те наблюдават преминаването на фигурите на дванадесетте апостола, които се появяват последователно на две прозорчета над сложна астролабия, показваща движенията на звездите сред знаците на зодиака. Според легендата градските съветници ослепили създателя на часовника след като завършил работата си, за да не може да направи такива устройства и на други места. За да компенсира донякъде разочарованието на около 7 млн. посетители, които годишно посещават Града на стоте кули, се предвижда прожектиране на дефилирането на апостолите на голям екран на мястото на часовника, съобщи Ян Волф. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Пражкият астрономически часовник спира за 6 месеца"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d0%bf%d0%be/", "text": "Кметът на Благоевград д-р Атанас Камбитов даде старт на подготовката на ОФК „Пирин“ за пролетния дял от шампионата.Той приветства ръководството на тима и играчите, като им пожела победи. „Футболистите могат да тренират спокойно и да се фокусират върху двубоите, които предстоят. До месец май бюджетът е осигурен . Дай Боже да бъде един успешен сезон! Задачата е една – да останат в „А“ група“. Община Благоевград трудно може да издържа отбора, знаете, че бюджетът е около 2,5 млн. лева, без стратегически спонсори няма как да се справим. И в момента търсим такива. В края на януари приемаме и общинския бюджет, там също има заложени средства. От финансова страна, спрямо това , което е договорено с ръководството, няма проблем. Доста скъпоплатени футболисти напуснаха, което ще позволи да оптимизираме разходите“ каза д-р Камбитов. Той поясни, че отборът ще разчита на надеждите от школата на „Пирин“ По време на старта, бе отслужен и водосвет за здраве и успехи от отец Петър. По време на старта на подготовката присъстваха още ръководството на ОФК „Пирин“, представители на бизнеса, фенове на благоевградския тим. На 9 и 10 януари футболистите на ОФК „Пирин“ ще преминат не преминат медицински прегледи и изследвания. Подготовката ще премине на два етапа – първи в Благоевград и втори в Турция.", "date": "2018.01.08", "title": " Кметът на Благоевград даде старт на подготовката на ОФК „Пирин”"}
{"url": "https://trud.bg/%d1%80%d0%be%d0%ba-%d0%b8-%d0%be%d0%bf%d0%b5%d1%80%d0%b0-%d1%81-%d0%bd%d0%b8%d0%ba%d0%be%d0%bb%d0%be-%d0%ba%d0%be%d1%86%d0%b5%d0%b2-%d0%b8-%d0%ba%d0%b8%d0%ba%d0%b8%d0%bc%d0%be%d1%80%d0%b0-%d0%ba%d1%80/", "text": "Рок и опера кръстосват шпаги на 14 януари на сцената във Фестивален и конгресен център във Варна. Меломаните ще се насладят на последния креативен проект на Николо Коцев „Една нощ в операта“ и цяло съзвездие от имена и от хард рок банда Кикимора с изпълнение на незабравими оперни арии заедно с хора и оркестъра на Русенската опера. Програмата е съставена от произведения на Моцарт, Верди, Пучини, Бизе, Вагнер и рок композитори в рядка за ценителите симбиоза с изразните средства на две „несъвместими“ музикални измерения и със специалното участие на Нора Караиванова. „Парчетата” се базират на корените на класическия рок, а пеенето е само на български. Ето я философията, която изповядват участниците в концерта: здраво стъпили на земята, да бъдат гъвкави и да свирят за публиката, да останат верни на идеала за високо инструментално и вокално майсторство и уникално въздействие с всеки следващ концерт. Затова и текстовете са ориентирани към същностните проблеми на настоящето, актуални и съдържателни. Николо Коцев е явление от световен мащаб, български китарист, цигулар, композитор и аранжор. Повече от десетилетие е изпълнителен директор на вокално-инструменталната група на Робин Гиб от Bee Gees, менажирал и водил световните им турнета и мегаконцерти на всички континенти. През 2011-та година Николо композира и поставя рок-операта „ Nostradamus“, с която печели международно признание. В нея участват легенди като Глен Хюз, Джо Лин Търнър, Алана Майлз и др. През 2016 г. в Русе е световната премиера на „Нострадамус“ за България със състава на Русенска опера /оркестър, хор и балет/ под диригентството на Найден Тодоров. Представена е и в НДК София, Велико Търново и на сцената на Античния театър в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Рок и опера с Николо Коцев и Кикимора край морето"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%bd%d0%b5-%d1%81%d0%b8-%d0%b3%d0%be%d0%b2%d0%be%d1%80%d0%b8-%d1%81-%d0%ba%d0%be%d0%bb%d0%b5%d0%b3%d0%b8%d1%82%d0%b5-%d0%b2-%d0%b8%d0%bd%d0%b4%d0%b8/", "text": "Димитър Бербатов не разговаря почти с никого в новия си индийски тим „Керала Бластърс“. Обвиниха го нападателят Прасант Карутадаткуни и вратарят Суджит. Двамата недоумяват как е възможно българската звезда да е толкова мълчалив. „ Когато отиде в „Керала“, Бербатов каза, че основната му роля е да обучава младите си съотборници. „Единственото, от което имат нужда, е човек, който да ги насочи във вярната посока“, каза тогава българинът. Бербатов е известен и в другите си отбори със своето мълчание. Много пъти негови съотборници са споделяли, че им е чудно как може да е толкова мълчалив и неконтактен. А самият Бербатов не отрича факта и го определя като част от характера си.", "date": "2018.01.08", "title": " Бербатов не си говори с колегите в Индия"}
{"url": "https://trud.bg/%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d0%bb%d0%b5%d0%b2%d1%81%d0%ba%d0%b8-%d0%b4%d0%b0-%d1%80%d0%b5%d1%88%d0%b8-%d0%bf%d0%be-%d0%ba%d0%be%d0%b9-%d0%bf%d1%8a%d1%82/", "text": "  Делио Роси, старши треньорът на „Левски“, направи деликатно намигване към ръководството на тима. Италианецът даде да се разбере, че пред „сините“ има два варианта през пролетта – да се конкурира с „Лудогорец“ и ЦСКА за титлата или просто да бъде участник в Първа професионална лига.  За първата цел „сините“ се нуждаят от нови играчи, обясни специалистът. И уточни – става въпрос за качество, а не количество. Така започна пресконференцията на Роси по повод старта на зимната подготовка на отбора. Единственият нов към момента е бившият футболист на „сините“, бранителят Аймен Белаид, играл за последно през пролетта на 2017 година в „Родъръм“. Първото занимание пък бе пропуснато от неговите колеги в отбрана Холмар Ейолфсон, който е на лагер с Исландия, както и Димитър Пиргов. „Това е най-важният период от годината – обясни Роси. – Аз дойдох на четвъртия мач от първенството. Нямах възможност преди това да работя с отбора. Селекцията вече беше направена и аз започнах веднага да работя, като се заех с най-спешните задачи. През това време първенството течеше. Сега трябва да направим избор – дали искаме само да участваме в шампионата или да се конкурираме с другите. Разликата е тънка. Аз мисля, а и клубът го знае, че за да подобрим отбора, трябва да вземем някои футболисти. Не говоря за количество, а за качество. Няма смисъл да сменим едно лице с друго. Напротив – ако ще е така, предпочитам да работя с настоящите играчи, защото те познават начина ми на водене на отбора.“ 57-годишният тактик не пожела да разкрие постовете, на които ще се търсят нови футболисти.  „Това съм го казал на клуба преди два месеца – продължи Роси. – Обяснил съм какви футболисти ми трябват, на какви постове и с какви качества се търсят. И съм сигурен, че клубът работи по този въпрос. Повтарям, че тези, които дойдат, трябва да подобрят качеството, а не да заместват други играчи. След като не сме привлекли нови, значи не сме намерили точните хора. Аз знам, че не е лесно на пазара в този период. Трябва да се вложат и сериозни средства. А дори и да ги имаш парите, е трудно да убедиш дадени играчи да дойдат в България.“  По темата с евентуалното привличане на нови Делио Роси поясни, че той не е човекът, който ще води преговорите. „Аз съм треньор, а не спортен директор, чиято задача е да разговоря с футболисти – твърди италианецът. – Мога да кажа постовете и да начертая характеристиките на футболистите, които ще свършат работа. Когато ми се предложат играчи, мога да кажа, че предпочитам един спрямо друг.“  Относно целите, които „Левски“ ще гони през пролетта, Роси бе красноречив: „По рождение съм борбен и обичам да се състезавам с другите, дори и те да са по-добри от мен. Ако ме питате каква е конкретната цел, нищо не ми пречи да ви я кажа. Но вече го назовах няколко пъти. Не трябва да бъда оценяван по това, което казвам, а по това, което постигам. Ако целите са много по-високи, трябва да имаш и възможности и лостове, за да ги постигнеш.“", "date": "2018.01.08", "title": " Делио Роси: „Левски“ да реши по кой път да поеме"}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d0%bd%d0%b5%d0%b1%d0%be%d1%81%d1%82%d1%8a%d1%80%d0%b3%d0%b0%d1%87%d1%8a%d1%82-%d0%bd%d0%b0-%d1%82%d1%80%d1%8a%d0%bc%d0%bf-%d0%b2-%d0%bc%d0%b0%d0%bd%d1%85%d0%b0/", "text": "Няма данни за пострадали, нито информации за готвена евакуация. Сградата се намира на 57-та улица в центъра на Манхатън. „Тръмп Тауър“ е щаб на бизнес империята „Тръмп“ и беше център на президентската кампания на 45-ия президент на САЩ Доналд Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Пламна небостъргачът на Тръмп в Манхатън (СНИМКИ, ВИДЕО)"}
{"url": "https://trud.bg/%d0%b5%d0%b2%d1%80%d0%be%d1%88%d0%b0%d0%bc%d0%bf%d0%b8%d0%be%d0%bd-%d1%81%d0%bb%d0%b5%d0%b4-22-%d1%81%d1%8a%d1%81-%d1%81%d0%b5%d0%bb%d1%82%d0%b0-%d0%bf%d0%be-%d0%b4%d1%8f%d0%b2/", "text": "Реал“ (Мадрид), шампионът на Испания, Европа и света за 2017 година, продължава да затъва в Примера дивисион. Това конститираха вече и играчите, след като „Белия балет“ записа нова  издънка далеч от Мадрид  2:2 със „Селта“. По този начин „кралският клуб“ вече изостава на  внушителните 16 точки от лидера „Барселона“, победил „Леванте“ с 3:0. Гарет Бейл вкара и двата гола за „Реал“, а Даниел Вас и Максимилиано Гомес се разписаха за „небесносините“. След почивката „Селта“ пропусна и дузпа чрез Яго Аспас, парирана от Кейлор Навас. По този начин костариканският страж прекъсна серията на нападателя от 14 поредни точни удара от бялата точка. Ние сме тъжни и затъваме, по дяволите заяви бразилецът Марсело. Опитваме всичко, за да се измъкнем от кашата. Работим, за да го постигнем, но нещата изобщо не ни харесват. Мнението на бразилеца е от основно значение предвид факта, че срещу „Селта“ той отбеляза своята 11-годишнина от дебюта за тима. Бранителят облече за пръв път фланелката на „белите“ на 7 януари 2007 година при успеха с 2:0 като гост на „Депортиво“ (Ла Коруня). За този период Марсело записа 430 срещи и вдигна впечатляващите 18 трофея. Само четирима играчи в историята на клуба са печелили повече &#8211; Хенто и Санчес (21), както Икер Касияс и Камачо (19). А след Марсело и Зинедин Зидан, наставникът на шампионите, трябваше да признае пропадането. ", "date": "2018.01.08", "title": " Еврошампион след 2:2 със „Селта“:  По дяволите, “Реал“ затъва!"}
{"url": "https://trud.bg/%d1%85%d0%be%d1%80%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%b8-%d1%81%d0%b0%d0%bc%d0%be%d1%82%d0%bd%d0%b8-%d0%bc%d0%b0%d0%b9%d0%ba%d0%b8-%d0%bc%d0%b0%d0%b9%d1%81/", "text": "Социалното предприятие на Бургас – „Морски знаци“, в което работят хора с увреждания и самотни майки, произвежда сувенири, които ще бъдат давани като подаръци по време на Българското председателство на Съвета на ЕС. Дружеството е кандидатствало с проекти за изработка на рекламни материали, които са били одобрени. 700 несесери и още толкова ключодържатели ще бъдат изработени в ателието на „Морски знаци“. Сувенирите са от естествени материали и са украсени с традиционна българска шевица. Така чрез тях ще бъде представено част от културното богатство на страната ни по време на Българското европредседателство. Иначе социалното предприятие съществува от пет години насам и изработва сувенири, които представят Бургас пред гостите и туристите на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Хора с увреждания и самотни майки майсторят сувенири за Европредседателството в Бургас"}
{"url": "https://trud.bg/%d0%b8-%d0%ba%d1%83%d0%bf%d0%b0%d1%82%d0%b0-%d0%b2%d0%b5%d1%87%d0%b5-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%be%d0%bf%d1%80%d0%b0%d0%b2%d0%b4%d0%b0%d0%b5-%d0%b2%d0%b5%d0%bd%d0%b3%d0%b5/", "text": "Край множеството фенска гняв купата на Англия беше балсамът за Арсен Венгер и „Арсенал“. И с това се приключи – „артилеристите“ отпаднаха още в третия кръг след 2:4 срещу втородивизионния „Нотингам“. В първенството нещата не вървят добре за „Арсенал“, а в сряда иде нов мач с „Челси“ – този път в първи полуфинал за купата на лигата. Две дузпи вкараха играчите на „Нотингам“, а Венгер гледаше наказан от трибуните. Само че той заслужава санкция заради състава, който избра. „Не бяхме добри в нито една фаза – призна французинът. – Знам, че ще ме критикуват за футболистите, които пуснах. Но осем или девет от тях са опитни национали. С целия респект към Нотингам те трябваше да са достатъчно силни, за да победят.“ Откакто Венгер е треньор на „Арсенал“, за първи път отборът отпада в тази фаза на най-стария турнир. А „Нотингам“ стана първият тим от по-ниска дивизия, вкарал четири гола на „артилеристите“ след „Хъл“ през януари 1908 година. Скандал предизвика втората дузпа на домакините. Киърън Дауъл се подхлъзна точно преди изпълнението и остана впечатление, че два пъти е докоснал топката. Въпреки протестите голът бе признат.", "date": "2018.01.08", "title": " И купата вече не може да оправдае Венгер"}
{"url": "https://trud.bg/%d0%b8%d0%bb%d0%b8%d0%b5%d0%b2-%d0%bf%d1%80%d0%b8%d0%b2%d0%bb%d0%b5%d1%87%d0%b5-%d1%82%d1%80%d0%b8%d0%bc%d0%b0-%d0%b2-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5/", "text": "Илиан Илиев направи първите три трансфера в „Черно море“. От бившия му клуб „Верея“ идват алжирецът Мехди Венуш и Венцислав Бенгюзов. А от „Локомотив“ (Горна Оряховица) подкреплението е Аристот Ндонгала. Всички те ще присъстват на първата тренировка на „Черно море“ във вторник. Илиев се завърна в родния си клуб, след като направи отлична есен с „Верея“. Финансовата криза в клуба обаче го накара да потърси ново предизвикателство. В подготовката на „Черно море“ ще се включи и Уго Кононго. Той е ляв бек и е с конгоански корени, въпреки че е роден в Тулуза. Илиев ще даде шанс на деветима юноши на клуба да изкарат зимната подготовка и да докажат, че вече имат място в първия отбор. След като стартира вихрено първенството с треньор Георги Иванов-Гонзо, „Черно море“ се срина във втората част на полусезона. „Моряците“ са на седмо място и изостават с шест точки от 6-ия „Верея“.", "date": "2018.01.08", "title": " Илиев привлече трима в „Черно море“"}
{"url": "https://trud.bg/%d0%b3%d0%bb%d0%b8%d0%b3%d0%b0%d0%bd-%d0%b3%d0%b0%d0%bb%d0%be%d0%bf%d0%b8%d1%80%d0%b0-%d0%b8%d0%b7-%d0%be%d1%80%d1%8f%d1%85%d0%be%d0%b2%d0%be-%d1%81%d1%82%d1%80%d0%b5%d1%81%d0%bd%d0%b0-%d0%bd%d0%b0/", "text": " Подгонен от ловни кучета див нерез влетял на галоп в град Оряхово и уплашил деца и възрастни по улиците. След схватка с четирикраките авджии пред общината глиганът се измъкнал и през Дунав намерил подслон на остров в реката, разказаха местни ловци. Свинската корида се разиграла на Йордановден по обед в крайдунавския град. Малко преди това ловните дружинки на Мизия, Оряхово и Хърлец обградили глиган в гориста местност и пуснали кучетата по него. Нерезът обаче пробил загражденията на авджиите и погнат от гончетата влетял в Оряхово. По това време улиците били пълни с народ, прибиращ се по домовете си след ритуала с хвърлянето на кръста. Пощурял от кучетата подире си, с щръкнала четина и силно грухтене, глиганът препускал по улиците за радост на едни и ужас на други. Част от хората дори успели да заснемат гонката с телефоните си. Пред общината кучетата застигнали нереза и станали на кълбо с него, но дивото животно успяло да се изтръгне, хукнало отново и излязло от града. Гончетата обаче продължили преследването чак до село Селановци, където глиганът скочил в Дунав, доплувал до остров и се скрил в храсталаците. „Голям цирк стана с този глиган. Но тази година в района ни, особено край Дунав, има доста глигани и слуката на ловците е много добра. Вече имаме остреляни 92 диви свине, а до края на сезона ще минем 100!”, заяви ръководител на Ловното сдружение в Оряхово Здравно Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Глиган галопира из Оряхово, стресна народа по улиците (ВИДЕО)"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%be%d0%b3%d1%80%d0%b0%d0%b4%d0%b0%d1%82%d0%b0-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%bf/", "text": "„Днес, 8.01.2018 г. в района на Малко Търново – паднала ограда. Налага се да документирам събитието с днешни вестници, за да удостоверя достоверността му”. Това написа народният представител от „БСП за България” Елена Йончева във Фейсбук. „Преградното съоръжение е не само неефективно, но продължава да пропада. Напомням, че съоръжението не е построено според заданието на МВР от 14.01.2015 г. На 20.11.2015 г. Главна дирекция „Гранична полиция“ дава правото на областните управители на Ямбол, Хасково и Бургас да променят проекта за ограда. Предоставеното право на областните управители да променят техническите параметри е направено с една единствена цел – корупция. За това възпрепятстващо съоръжение, заедно с прилежащия обслужващ път, са дадени около 1 млн. лева на линеен километър. Докладът на Главния инспекторат на МС от април 2017 г., изготвен във връзка с проектирането и изграждането на временното възпрепятстващо съоръжение на българо-турската граница, констатира фрапиращи нарушения. В доклада се казва, че даденото указание на Гранична полиция не кореспондира с утвърденото от Министъра на вътрешните работи задание за проектирането на съоръжението, по което областните управители вече са сключили договори за изграждането на съоръжението и обслужващия път. Нещо повече – съгласно утвърдените проекти от представените документи и наличната в тях информация, проверяващият екип не е могъл да установи, на редица места, типа на изграденото съоръжение – едноредово или двуредово. Абсурдно е проверяващият екип на Главния инспекторат на МС да отиде със специална задача да провери дали има изградена ограда и от какъв тип е – и да не може, след проверка, да отговори на този въпрос”, пише Йончева докато държи актуалния брой на в-к „Труд“, удостоверявайки датата на посещението си в пограничните райони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Елена Йончева: Оградата по границата продължава да пада"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8-%d1%86%d0%b5%d0%bd%d1%82%d1%8a%d1%80-%d0%b2-%d1%88%d0%b2%d0%b5%d1%86%d0%b8%d1%8f/", "text": "Шведската полиция евакуира търговски център в северния град Лупео заради открит опасен предмет. Районът е отцепен от властите, а според местни медии, причината е намерена ръчна граната, информира ТАСС, цитирана от  Вчера в Стокхолм мъж загина след като в ръцете му избухна такъв боеприпас. Починалият вдигнал непознат предмет, оказал се граната, до входа на метростанция в шведската столица. При инцидента пострада и жена. Властите обявиха, че няма данни инцидентът да е терористичен акт.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Евакуираха търговски център в Швеция заради опасен предмет"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%82%d0%ba%d1%80%d0%b0%d0%b4%d0%bd%d0%b0-%d1%88%d0%be%d1%83%d1%82%d0%be-%d0%b2-%d1%81%d0%b8%d0%b4%d0%bd%d0%b8/", "text": "Григор Димитров е №3 в световния тенис, но когато става въпрос за шоу е на първо място. В това се убедиха и феновете в Сидни, които присъстваха на демонстративните мачове между трима от водещите играчи при мъжете и легендата Лейтън Хюит. Гришо игра именно срещу бившия №1 в света поединично и не остави съмнение, че е по-добрият. Хюит все пак е на 36 години и едва наскоро се завърна на корта за мачове на двойки, след като беше прекратил кариерата си. Димитров спечели с 4:1, 4:2 по правилата на „Бързите 4“. След това Григор влезе в двойка с №4 в ранглистата Александер Зверев (Германия) за мач на двойки срещу австралийски дует – редом до Хюит застана първата ракета на Зеления континент Ник Кириос. Домакините спечелиха с 4:1, 2:4, 5:3, а срещата бе по-скоро забавление за четиримата на корта. Григор пък се направи на страшен и се качи на стола, за да спори със съдията, което накара зрителите да избухнат в смях. „Това са най-вълнуващите момчета на корта – обяви Хюит. – Григор и Александер са в топ 4 на ранглистата, а всички знаем какво може Ник. Те са бъдещето на тениса.“", "date": "2018.01.08", "title": " Григор открадна шоуто в Сидни"}
{"url": "https://trud.bg/%d1%86%d1%81%d0%ba%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%ba%d0%be%d0%bd%d0%b3%d0%be%d0%b0%d0%bd%d0%b5%d1%86/", "text": "Кевин Кубемба повече няма да е част от ЦСКА. Конгоанецът с френски паспорт дойде преди година на „Армията“, но не оправда доверието. Кубемба вкара само един гол в първенството при 6:1 срещу „Витоша“ (Бистрица). Когато се налагаше да заменя титуляра Фернандо Каранга, ясно личеше колко по-слаб е от него. Кубемба дойде с визитката на национал на Конго и доста мачове във френските долни дивизии. Нападателят си тръгва от България, както направи и еквадорецът Кевин Меркадо. ЦСКА започна сезона с трите си нови попълнения и показа, че няма да се повтарят старите грешки цяла зимна пауза да идват нови на проби. Бразилецът Джеферсон, холандецът Роланд Алберг и колумбиецът Хеан Карлос Бланко дори си направиха първа обща снимка на базата в Панчарево, която споделиха в социалните мрежи. Датският „Олборг“ пък обяви, че ще играе приятелски мач с ЦСКА по време на подготовката в Испания. „Червените“ уредиха най-стойностните контроли от всички. Съперници ще им бъдат московските „Локомотив“ и „Спартак“, украинският гранд „Динамо“ (Киев) и китайският „Дзянсу“. В същото време фенове на ЦСКА избраха гол на Николай Бодуров за №1 на 2017 година. В клубния сайт почти 90 процента от гласувалите посочиха страхотния шут на защитника в последния мач през декември – 2:1 срещу „Лудогорец“ за купата на България.", "date": "2018.01.08", "title": " ЦСКА освободи конгоанец"}
{"url": "https://trud.bg/%d0%be%d0%b1%d1%83%d1%87%d0%b0%d0%b2%d0%b0%d1%82-%d0%bc%d0%b5%d0%b4%d0%b8%d1%86%d0%b8-%d1%81%d1%8a%d1%81-%d1%81%d0%b8%d0%bc%d1%83%d0%bb%d0%b0%d1%82%d0%be%d1%80%d0%b8-%d0%b7%d0%b0-%d0%be%d1%87%d0%bd/", "text": "  Дебютно тридневно обучение на специализанти по офталмология с три вида ултрамодерни симулатори започна в Медицинския университет във Варна. Подобна техника досега не е внасяна в България. Тя позволява прецизна диагностика и лечение на най-масовите заболявания като катаракта, но дава и възможност за трениране на сложни операции, съобщи зам.-ректорът на МУ проф. д-р Христина Групчева. 80 бъдещи медици ще усъвършенстват уменията си със симулаторите, на които виртуално ще правят прегледи на пациенти, ще откриват патологични промени в очите им и ще правят операции на катаракта, на стъкловидно тяло и ретина. Освен реалистичен опит и усъвършенстване на уменията, апаратурата дава възможност за неограничена самостоятелна практика, онлайн преподаване и оценка на компетентността на всеки от участниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Обучават медици със симулатори за очна хирургия"}
{"url": "https://trud.bg/%d0%bd%d0%b0%d1%88%d0%b8-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8-%d0%b1%d0%bb%d0%b5%d1%81%d1%82%d1%8f%d1%82-%d0%b2-%d1%87%d1%83%d0%b6%d0%b1%d0%b8%d0%bd%d0%b0/", "text": "Цветан Соколов бе от най-резултатните при победата на „Кучине Лубе“ с 3:1 (18, -23, 21, 19) над „Ревивре“ (Милано) в мач от 16-ия кръг на италианското волейболно първенство. Със същия актив завърши и другата звезда на тима Османи Хуанторена, а „Лубе“ остава на второто място в класирането с 41 т. (14 победи и 2 загуби). Николай Николов пък изигра много силен мач за „Белогорие“ (Белгород) при победата с 3:2 (-21, 20, 18, -20, 12) над световния клубен шампион „Зенит“ (Казан). Българският център отбеляза 8 точки (1 ас и 2 блокади), а успехът позволи на „Белогорие“ да измести гранда от първото място в класирането след 17-ия кръг заради по-доброто си геймово съотношение. Иначе двата тима са с равен актив от по 45 т. (15 победи и 2 загуби).", "date": "2018.01.08", "title": " Наши волейболисти блестят в чужбина"}
{"url": "https://trud.bg/%d1%80%d1%83%d1%81%d0%b5%d0%bd%d0%ba%d0%b0-%d0%b7%d0%b0%d1%81%d1%82%d0%b0%d0%b2%d0%b0-%d0%bf%d1%80%d0%b5%d0%b4-%d1%81%d1%8a%d0%b4%d0%b0-%d0%b8%d0%b7%d0%bc%d0%b0%d0%bc%d0%b8%d0%bb%d0%b0-%d1%82%d1%83/", "text": "Районна прокуратура Русе внесе в съда обвинителен акт срещу 39-годишна жена, измамила турски гражданин с обещание за женитба. Обвинението срещу Айтен Х., живуща в село в област Русе, е за това, че през периода 30 април до 5 май 2015 г. измамила Мехмед Г. от Турция, че има нужда от пари за курс за шофьор, за лечение на счупена ръка и за женитба между тях според обичая, като лично е получила от измамения три парични преводи на стойност 350 евро, 700 евро и 500 евро, с което му причинила имотна вреда в размер на 1550 евро /левова равностойност – 3031 лв./, съобщиха от държавното обвинение. В началото на 2015 г. обвиняемата решила да въведе в заблуждение някой турски гражданин, че ще се омъжи за него и да си набави средства. Създала своя профил в интернет от който пуснала съобщение-покана на пострадалия турски гражданин. Двамата започнали комуникация на турски език и освен по „скайп“ започнали да се чуват и по телефон. При тези разговори обвиняемата обещала на Мехмед Г. да се омъжи за него и го заблудила, че не й достигат средства по различни причини. Мъжът и превел на три пъти общо 1550 евро. След като на 11.05. 2015 г. пострадалият пристигнал в България, за да я търси, обвиняемата се укрила и спряла да отговоря на позвъняванията му. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Русенка застава пред съда, измамила турсчин с обещание за женитба"}
{"url": "https://trud.bg/%d0%b0%d0%b4%d0%b5%d0%bb%d0%b8%d0%bd%d0%b0-%d1%80%d0%b0%d0%b4%d0%b5%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d0%b2%d0%be%d0%b4%d0%b5%d1%89-%d0%bd%d0%b0-%d1%81%d1%83%d1%82%d1%80%d0%b5/", "text": "Аделина Радева  е новият водещ на сутрешния блок на Нова тв “Здравей, България”, съобщават от медията. Заедно с Виктор Николаев тя ще поднася на зрителите най-актуалната информация и любопитни анализи на темите на деня. Едно от най-известните телевизионни лица в българските медийни среди се присъединява към екипа на Нова Броудкастинг Груп в пика на своето професионално развитие. “Познавам добре работата на Аделина и вярвам, че със своя дългогодишен опит и силно екранно присъствие тя ще допринесе за затвърждаване успеха на сутрешния блок на NOVA. Професионалното й партньорство с  Виктор Николаев започва още преди години и в този смисъл присъединяването й към “Здравей, България“ е естествено продължение на пътя, който им предстои за извървят като работен тандем”, коментира Вяра Анкова, генерален директор „Информация“ в Нова Броудкастинг Груп. Аделина Радева стартира кариерата си като радио водещ в ефира на FM+. В периода 2000-2006 е кореспондент на Нова телевизия в Атина. Прави репортажи и за българската секция на Deutsche Welle от гръцката столица. През 2008 г., след завръщането си у нас, започва работа в Българската национална телевизия. Водеща е на централната новинарска емисия от 2011-а насам, на публицистичното предаване за новини, анализи и коментари „Още от деня“ (2016-2017) и на сутрешния блок “Денят започва” (в периода 2008-2011), където за първи път е екранен партньор с Виктор Николаев. Автор е на документални филми за събитията в Гърция за рубриката “В кадър“ на дирекция “Информация“, на различни телевизионни студия и извънредни предавания на дирекция “Програма“ в БНТ и на поредица от репортажи за новините на БНТ1. Завършила е Държавния каподистрийски университет на Атина, специалност “Комуникации и средства за масово информиране”. Следвала е “Класически филологии” в Софийски университет “Св. Климент Охридски”. “Признателна съм за доверието и с готовност приемам предизвикателството да бъда част от водещата медийна компания в страната. За мен е удоволствие да работя отново в екип с Виктор Николаев и съм сигурна, че ни предстоят много успехи заедно”, споделя Аделина Радева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Аделина Радева е новият водещ на сутрешния блок на Нова тв"}
{"url": "https://trud.bg/%d0%ba%d0%b0%d0%bc%d0%b5%d1%80%d0%b0-%d0%be%d1%86%d0%b5%d0%bb%d1%8f-%d1%81%d0%bb%d0%b5%d0%b4-%d0%b1%d0%bb%d0%b8%d0%b7%d0%ba%d0%b0-%d1%81%d1%80%d0%b5%d1%89%d0%b0-%d1%81-%d0%bf%d0%be%d1%82%d0%be%d0%ba/", "text": "Цифрова камера оцеля, след като беше залята от гореща лава на склона на хавайския вулкан Килауеа. Преди 18 месеца вулканологът Ерик Сторм е на обиколка в района и поставя камерата си в пукнатина, за да заснеме течащата отдолу разтопена магма. При излизането си от вулканичния кладенец температурата й най-често е в интервала 700°С до 1200°С. „В един момент лавата напълно обгърна камерата и тя избухна в пламъци. Използвах геоложки чук за скали, за да я измъкна, но бях сигурен, че е напълно изгубена“, разказва Сторм. След като се прибрал у дома той премахнал втвърдената до камък магма и видял, че индикаторът за Wi-Fi връзка все още мига. След като извадил картата с памет установил, че записът е непокътнат. Последното видео показва именно момента, в който камерата бива погълната от разтопените скали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Камера оцеля след близка среща с поток от лава (ВИДЕО)"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%85%d0%b8%d1%82%d1%80%d0%b8%d0%bd%d0%be-%d1%89%d0%b5-%d1%85%d0%b0%d1%80%d1%87%d0%b8-%d0%bd%d0%b0%d0%b4-16-%d0%bc%d0%bb%d0%bd-%d0%bb%d0%b2-%d0%b1%d1%8e%d0%b4/", "text": "Над 4,7 млн.лв. е проектобюджетът на шуменската община Хитрино, стана ясно по време на неговото публично обсъждане в понеделник. Още 11,147 млн.лв. е преходният остатък и това са средства, които общината е получила от държавата за възстановяване на щетите по публичната инфраструктура от влаковата трагедия на 10 декември 2016 г., целеви средства за подпомагане на хора, както и дарения. В тазгодишния бюджет на общината 2,159 млн.лв. са субсидия за държавно делегирани дейности. Предвидените приходи от данъци и такси са 2,559 млн.лв. Предвидени са и средства за капиталови разходи – ремонт на улици в различните населени места, подмяна на осветление. Уважено е и искането на кметовете на села да се предвидят средства за ремонти на сградите на селските кметства и детските градини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Община Хитрино ще харчи над 16 млн. лв. бюджет"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%b5%d0%bd-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d0%ba%d0%b0%d1%86%d0%bd%d0%b0/", "text": "Американски военен хеликоптер AH-1 извърши аварийно кацане на територията на хотел на японския остров Окинава, пише „             Според Японската радиотелевизионна корпорация причината е светване на датчик, предупреждаващ за проблем. Няма информация за пострадали. Това е поредното произшествие с участието на американска военна авиация и второ аварийно кацане за последните три дни. На 6 януари транспортен хеликоптер на морската пехота на САЩ извърши извънредно кацане на плаж на Окинава заради техническа неизправност. Впоследствие той беше прибран от друг американски хеликоптер.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Американски военен хеликоптер кацна извънредно в хотелски комплекс в Япония"}
{"url": "https://trud.bg/%d0%bd%d0%b0-31-%d1%8f%d0%bd%d1%83%d0%b0%d1%80%d0%b8-2018-%d0%b3-%d0%b8%d0%b7%d1%82%d0%b8%d1%87%d0%b0-%d0%b2%d0%b0%d0%bb%d0%b8%d0%b4%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b3%d0%be/", "text": "От Агенция „Пътна инфраструктура“ напомнят, че годишните винетки за 2017 г. са валидни до 31 януари 2018 г. Потребителите да закупят нов годишен стикер преди изтичане на валидността на стария, съветват от агенцията. От тази година годишните стикери са валидни от датата на перфорация, т. е. ако потребител има годишна винетка за 2017 г. и закупи нов годишен стикер днес – на 8 януари 2018 г., винетката може да бъде валидизирана с дата 1 февруари 2018 г. и ще бъде до 31 януари 2019 г. Стикерът може да бъде перфориран и с друга дата, в зависимост от желанието на шофьора, и съответно ще бъде за срок от една година. Например годишна винетка, закупена днес и перфорирана с дата 3 февруари 2018 г. ще бъде до 2 февруари 2019 г. Годишната винетка може да бъде валидизирана и с дата, съответстваща на датата на закупуването й. В тези случай, стикерът също ще бъде валиден за срок от една година. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази. През 2018 г. – за трета поредна година, цените на всички винетки за леки автомобили са непроменени. Годишната е 97 лв., месечната – 30 лв., а седмичната – 15 лв. За първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната, да използват по-краткосрочен стикер. Винетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " На 31 януари 2018 г. изтича валидността на годишните винетки за 2017 г."}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%be%d0%ba%d0%be%d0%bb%d0%be-10-%d1%85%d0%b8%d0%bb%d1%8f%d0%b4%d0%b8-%d0%ba%d1%83%d1%82%d0%b8%d0%b8-%d1%86%d0%b8%d0%b3%d0%b0%d1%80%d0%b8-%d0%b1%d0%b5%d0%b7/", "text": "При акция на Гранична полиция са иззети около 10 хиляди кутии цигари без бандерол. Акцията е направена снощи в Симитли, обискиран е лек автомобил марка „Рено Меган Сценик“. В него са открити 10 000 кутии  с надпис „For duty free sale only“. По случая е било образувано досъдебно производство за извършено престъпление по чл. 234, ал. 1, пр. 2 от НК. Единият от извършителите на деянието – Красимир Л. (роден през 1981 г.) бил задържан на местопрестъплението, а другият – Владимир И. (роден през 1978 г.) се укрива, поради което понастоящем се провеждат оперативни действия по издирването му. Разследването се води под наблюдението на Районна прокуратура – Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Иззеха около 10 хиляди кутии цигари без бандерол от автомобил в Симитли"}
{"url": "https://trud.bg/%d0%b1%d1%83%d0%b4%d0%bd%d0%b8-%d0%b1%d0%b0%d0%bb%d0%ba%d0%b0%d0%bd%d0%b4%d0%b6%d0%b8%d0%b8-%d0%b2%d0%bd%d0%b5%d1%81%d0%be%d1%85%d0%b0-%d0%b1%d0%bb%d0%b8%d0%b7%d0%be-30-%d0%bf%d1%80%d0%b5%d0%b4%d0%bb/", "text": "Подобна гражданска активност като тази на публичното обсъждане на бюджета на община Елена за 2018 година не се помни. Пленарната зала едва побра хората, дошли и от най-отдалечените села, не само да заявят своите искания, но и с конкретни предложения как разумно да се харчат бюджетните пари. Кметът инж. Дилян Млъзев, който представи бюджетната рамка, благодари на участниците за активността и гражданската им позиция. Подобна съпричастност е показател, че посоката, избрана от общинското ръководство през последните години при изготвянето на инвестиционната програма, е правилна. Близо 90% от субсидията за капиталови разходи /1 177 100 лв./ в тазгодишния бюджет е предвидена за ремонт на улици и общинска пътна мрежа. Сумата от 909 928 лв. е най-голямото предизвикателство т.е как да се разпределят тези пари, като само по време на публичното обсъждане постъпиха около 30 предложения. Ако те са добре обосновани, са на първо място при подреждане на приоритетите, съобщи още градоначалникът. Следват приоритетите на общинското ръководство, обосновани предложения на групи граждани, постъпили в писмена форма, на кметове и кметски наместници и други, ако останат пари.  Кметът Млъзев образно определи бюджет 2018 като здравословна пица – премерен, малко консумативен, но реалистичен. Целите при разработването на проекта за бюджета не залагат големи очаквания. Общият му размер е 10 793 022 лв., увеличен е спрямо първоначалния бюджет за миналата година с 837 862 лв., най-вече заради по-голямата държавна субсидия във функции образование и здравеопазване. За финансиране на делегирани от държавата дейности са заложени 5 380 237 лв., а за местни дейности – 5 402 785 лв. Общата изравнителна субсидия /892 700 лв./ и целевата субсидия за капиталови разходи са без промяна от миналата година. Със 71 900 лв. е увеличена субсидията за зимно поддържане и снегопочистване на общински пътища и размерът й е 408 600 лв. Местните приходи се запазват на нивото на 2017 г., очакванията са за 1 477 354 лв. Няма да има увеличение на местните данъци и такси и ще се разчита на добрата им събираемост. При тази бюджетна рамка стремежът на общинското ръководство е да повиши ефективността при управлението на публичните ресурси, да запази обема и подобри качеството на предоставяните услуги на гражданите. Инвестиционната програма на общината е в размер на 4 702 449 лв. В нея са включени и средствата от ЕС за проекти – 2 341 860 лв., от които 2 251 686 лв. са за реконструкция на сградите на СУ „Иван Момчилов“ с внедряване на мерки за енергийна ефективност. Инвестиционната програма е подсилена с още 431 267 лв., отпуснати по постановления на Министерски съвет за ремонт на водостоци и улици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Будни балканджии внесоха близо 30 предложения при обсъждането на бюджета на Община Елена"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d1%82%d1%80%d0%b8-%d0%b4%d0%bd%d0%b8-%d1%89%d1%83%d1%80%d0%bc%d1%83%d0%b2%d0%b0%d1%82-%d1%88%d0%b0%d1%85%d1%82%d0%b0-%d1%81-%d0%ba%d0%be%d1%82/", "text": "Котка, попаднала в отводнителна шахта, разиграва спасители от пожарната в Шумен почти три дни. В неделя към 17 часа мяукащото било измъкнато с приложена хитрост от страна на огнеборците. Екип бил призоваван на помощ на ул.“Братя Миладинови“ от шуменци, които чували гласа на котката от дълбокото. Всеки път огнеборците спускали щурмова стълба и щом стигнели дъното, котката се шмугвала в тръба и не искала да излезе. В неделя пожарникарите решили да пробват да я измъкнат, като сипят малко вода. Когато усетила опасност, писаната бързо побягнала по стълбата нагоре към изхода и така операцията приключила успешно, разказа Красимир Колев, шеф на районната противопожарна служба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Спасители три дни щурмуват шахта с котка"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d1%81%d0%b0%d0%b3%d0%b0%d1%82%d0%b0-%d0%bc%d1%8a%d1%80%d0%b8-%d0%bf%d1%80%d0%b5%d0%bf%d0%be%d0%b4%d0%bf%d0%b8%d1%81%d0%b0-%d1%81-%d0%b0%d1%81%d1%82/", "text": "Станимир Стоилов, треньор №1 на България за 2017 година, ще продължи да работи в „Астана“. Двете страни подписаха нов договор, чийто параметри остават в тайна. Именно заради преговорите, бившият селекционер на България не присъства на церемонията за футболист на годината в неделя.  „От самото начало не криех, че желанието ми остава да работя тук – обяви Стоилов пред клубния сайт. – Постигнахме много заедно през последните години, харесвам нашите фенове, града и цял Казахстан, който се превърна в мой втори дом. Надявам се, че ще успеем да защитим честта на клуба в мачовете със „Спортинг“.  Според медиите в Казахстан годишната заплата на Стоилов ще бъде в размер на 1.2 млн. долара. Щабът му остава непроменен, а в него влизат още Цанко Цветанов и Саид Ибраимов.  Така от новия сезон общо трима български специалисти ще бъдат начело на местни отбори. Другите двама са Стойчо Младенов в „Кайсар“ и Никола Спасов, поел новака „Кизил Жар“.", "date": "2018.01.08", "title": " Край на сагата:  Мъри преподписа с „Астана“"}
{"url": "https://trud.bg/%d1%85%d0%b2%d0%b0%d0%bb%d1%8f%d1%82-%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "Александър Везенков бе засипан с похвали от медиите след най-силния си мач от завръщането си в състава на „Барселона“. „Възкръсналият Везенков“ и „Още една победа за Везенков“ бяха заглавията след личния рекорд от 17 точки, с който българският баскетболист донесе успеха на каталунците над „Реал Бетис“. „Потрудихме се и доминирахме през целия мач, за да спечелим – заяви Везенков, който вече гледа към мача от Евролигата с „Панатинайкос“. – Обстановката беше необичайна, в залата беше студено. Очакват ни още мачове, гостуваме в Атина на отбор, който няма загуба у дома.“", "date": "2018.01.08", "title": " Хвалят Везенков в Испания"}
{"url": "https://trud.bg/%d0%be%d0%bb%d0%b8%d0%be%d1%82%d0%be-%d0%b8-%d0%b7%d0%b0%d1%85%d0%b0%d1%80%d1%82%d0%b0-%d0%bf%d0%be%d0%b5%d0%b2%d1%82%d0%b8%d0%bd%d1%8f%d1%85%d0%b0-%d0%bd%d0%b0-%d0%b1%d0%be%d1%80%d1%81%d0%b0%d1%82/", "text": "Олиото и захарта са поевтинели на борсата съответно със 7% и 16% през миналата година, показва отчетът на Софийска стокова борса (ССБ), представен на брифинг. Цената на слънчогледовото олио на едро се е понижила от 1,74 лв. до 1,62 лв. без ДДС за литър. А захарта на едро е поевтиняла от 1,29 лв. до 1,09 лв./кг без ДДС. При брашното също има понижение на стойността – с 4% за година от 0,68 лв./кг до 0,65 лв./кг на едро. Пшеницата е била най-търгуваната на стоковата борса зърнена култура у нас, показва анализът на ССБ. “Цените останаха стабилни в рамките на 280 – 300 лв. за тон без ДДС на фона на рекордното световно производство от 759 млн. тона”, уточни Антонина Белопитова, изпълнителен директор на Софийската стокова борса. Според нея има минимално увеличение на цената на пшеницата от 4-5%, но то няма да повлияе на пазара. “През 2017 г. имаше засилено търсене на биоцаревица, появиха се и продавачи от България, което е окуражаващо”, коментира Белопитова и допълни, че подобен интерес е имало и към биологично сертифициран слънчоглед. Цените на слънчогледа у нас очаквано са се понижили от 650 лева в началото на 2017 г. до 560 лева за тон, заради добрата реколта в световен мащаб, уточниха от Борсата.", "date": "2018.01.08", "title": " Олиото и захарта поевтиняха на борсата\t\t\t"}
{"url": "https://trud.bg/%d0%b2%d0%bc%d1%81-%d1%81%d1%8a%d0%b1%d0%b8%d1%80%d0%b0-%d0%b0%d0%ba%d1%82%d1%83%d0%b0%d0%bb%d0%bd%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%be%d1%82-%d1%84%d0%b8%d1%80/", "text": "„Това че се не се стигна до подписване на договор за изграждане на многофункционални патрулни кораби не означава, че проектът е прекратен, напротив. Необходимо е да се актуализира както финансовата, така и времевата рамка за изпълнението му. Сумата, която беше заложена като бюджет се оказа недостатъчна, тъй като беше изчислена на база цени от 2015-а година, а оттогава военноморската техника е поскъпнала с 30% поради изключителното търсене на световния пазар“, каза контраадмирал Петев. Той посочи, че през 2017 четири кораба са преминали доков ремонт и тази практика ще продължи, защото ще се наложи повече внимание на съществуващата корабна техника поради забавянето на придобиването на новите патрулни кораби. В момента фрегатата „Смели“ е на море и прави ходови изпитания за ремонт на двигателя. Зрелищни демонстрации с гасене на пожар на кораб, спасяване на пострадал и транспортирането му с вертолет „Пантер“, водолазни спускания показаха бойната готовност на състава на Флотилия бойни и спомагателни кораби на ВМС. След тържественото издигане на военноморския флаг и флаговете за разцветяване военните моряци бяха поздравени от командирът на пункт за базиране Варна капитан І ранг Георги Георгиев и командирът на Военноморските сили контраадмирал Митко Петев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " ВМС събира актуална информация от фирмите за корабна техника"}
{"url": "https://trud.bg/%d1%81%d0%ba%d0%be%d0%bf%d0%b8%d0%b5-%d0%b2%d1%8a%d0%b2%d0%b5%d0%b4%d0%b5-%d0%b1%d0%b5%d0%b7%d0%bf%d0%bb%d0%b0%d1%82%d0%b5%d0%bd-%d0%b3%d1%80%d0%b0%d0%b4%d1%81%d0%ba%d0%b8-%d1%82%d1%80%d0%b0%d0%bd/", "text": "Властите в македонската столица Скопие въведоха безплатен градски транспорт за жителите и гостите на града заради замърсения въздух. Мярката беше обявена от кмета Петре Шилегов. Тя влиза в сила незабавно и ще важи както за обществения градски транспорт, така и за частния, съобщава  . Безплатното пътуване ще струва на общината 7 милиона денара дневно. „Тази мярка ще продължи до намаляването на замърсяването, а данните за това ще получим от министерството на екологията“, каза градоначалникът и добави, че автобусите ще пътуват по-често. Петре Шилегов отправи призив към жителите на столицата да не използват колите си, ако това не се налага, а също така в един автомобил да пътуват повече хора.  Кметът също така поиска гражданите да не използват за отопление горива, които водят до допълнително замърсяване. Освен това ще се мият и улиците с вода ежедневно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Скопие въведе безплатен градски транспорт заради смога"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%b3%d1%80%d0%b8%d0%bf%d0%b0-%d1%85%d0%be%d0%bd%d0%ba%d0%be%d0%bd%d0%b3-%d1%83-%d0%bd%d0%b0%d1%81/", "text": "Първи случай на грипа Хонконг у нас. Пациентка от Русе вече е диагностицирана. Грипът протича изключително тежко. Според експертите, въпреки мерките които се вземат, и тази година ще боледуваме от два основни грипни щама – Хонконг и Мичиган, информира  Вирусните заболявания в Русе са се увеличили значително, казват общопрактикуващите лекари. Новината за наличие на грип тип „Хонконг“ в Русе притеснява повечето хора. Градът е далеч от грипна епидемия, заявиха от Регионалната здравна инспекция. Към момента едва 106 на 10 000 души са регистрирани с остри респираторни заболявания. От инспекцията все още не знаят в кое здравно заведение се лекува болната от грип Хонконг жена. Началото на грипа е бурно, човек става с главоболие, отпуснат, с температура. Очевидно е, че заболяването е започнало, няма двоумение дали да поработите още два три дни”, казва д-р Ангел Кунчев. Най-уязвимите групи са възрастните, хронично болните хора и децата. От министерството не изключват отново грипна ваканция, ако грипът засегне 20 – 40 процента от децата и учителите. Мерките, взети и препоръчвани от държавата, са няколко – повишаване на броя на имунизациите и намаляване на контактите. Специалистите казват, че епидемиите през зимния сезон са неизбежни, но все пак – какво можете да направите? – да спазвате добра лична хигиена; – да ограничите и избягвате контактите с болни; – да проветрявате помещенията, защото тези щамове са устойчиви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Първи случай на грипа Хонконг у нас"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81-%d1%83%d0%b1%d0%b8%d0%bb-%d0%bf%d0%b5%d1%82%d1%8a%d1%80-%d1%85%d1%80%d0%b8%d1%81%d1%82%d0%be%d0%b2-%d0%be%d0%b1%d0%b7%d0%be%d1%80/", "text": "Петър Христов (49 г.), известен с прозвището Шефа на Велико Търново и собственик на огромен холдинг, обединяващ над 80 компании с различна дейност, бе застрелян посред бял ден в София. Кървавото престъпление бе извършено около 10 ч. пред офиса на „Пи Ем Джи холдинг”, който гледа към булевард „България”. Както всеки ден Христов пристигнал с джип „Ауди”, каран от служебен шофьор. Нямал друга охрана. Качил се по стълбите към първия етаж. В мига, в който стъпил на площадката пред входа на офиса, от отсрещния строеж проехтели изстрели. Бизнесменът паднал, надупчен с 4 куршума в главата и гърдите. Шофьорът му притичал и сам успял да го качи в джипа. Откарал го във Военно-медицинска академия. Лекарски екип започнал да се бори за живота му, но в 10,49 ч бизнесменът издъхнал в шоковата зала. Стрелецът имал само няколко секунди, в които Христов е стоял пред дулото. После убиецът най-спокойно излязъл от телената врата откъм другия край на строежа. Възможно е там да го е чакал автомобил, но не е изключено да е хлътнал в подлеза, водещ към „България мол”, както и на близката спирка да е хванал автобус 204. Водещата версия за убийството е свързана с бизнеса на Христов в различни области – строителство, търговия с имоти, хранителна индустрия, селско стопанство. Повечето му дейности са във Великотърновска област, където строи пътища и жилищни комплекси, там и е млечното му предприятие „Лактима”. Шефът на националната полиция Христо Терзийски уточни, че ще се проверяват и други хипотези, включително за отмъщение заради разкрито престъпление, или с личен мотив. Не е изключено разстрелът да е бил с цел дестабилизация на страната след поемането на председателството на ЕС. На последните парламентарни избори Петър Христов е бил регистриран като застъпник на ГЕРБ в РИК във Велико Търново. Преди 10 години фирмата му „Пи Ейч финанси” ЕООД дарява 30 000 лв. на новосъздадената тогава партия за участието й в изборите за Европейски парламент. Към 18 ч. от президентството съобщиха, че Румен Радев е имал работна среща с вътрешния министър Валентин Радев и главния секретар на МВР. Двамата са го информирали за хода на разследванията от последните дни. Минути преди да бъде разстрелян, Петър Христов говорил по телефона със 72-годишната си майка Момка Манолова. „Мамо, обичам те!“, били последните думи на бизнесмена, който бил изключително спокоен. След 4 дни – на 12 януари, предстояло важно семейно тържество – 1 годинка навършвал внука на Христов. Във фейсбук страницата си, Христов последно е публикувал честитка за Ивановден в неделя. Малко преди това е написал: „Доброто винаги побеждава злото! Доброто трябва да се пази с добро!“.   Великотърновската общественост в понеделник бе шокирана от убийството на Петър Христов, който през последните години се славеше като най-влиятелния бизнесмен във Великотърновска област. Името му всяваше респект и с него се съобразяваха всички.”Това е човекът, който управлява Велкотърновска област”, казаха местни хора. Обществена тайна е, че Христов е бивш представител на СИК в Северна България и бе шеф на охранителна фирма “Дито”. През 2000 г. бе разследван като поръчител на убийството на собственика на мандрата в Елена Слави Славев, но подозренията не бяха доказани. Христов е завършил ВНВУ “Васил Левски” във Велико Търново, има магистратура по финанси в Стопанската академия в Свищов и завършено “Право” във ВТУ. След като напуска армията, Христов става продавач на сергия на пазара във Велико Търново. Бил е и охранител в дискотека в София. Кара курс на Българската фондова борса и основава първата си фирма. Постепенно учредява верига от фирми и създава холдинга “Пропъртис Мениджмънт Груп”, която достига до 80 компании. През 1996 г. приватизира млекопреработвателното предприятие “Лактима” във Велико Търново. Приживе Христов твърдеше, че бизнесът му е развит с лични пари на акционери и привлечени средства на банките. Заедно с бизнесмени от Израел са собствениците на жилищния мегапроект “Велико Търново Хилс” за над 15 млн. евро в старата столица. Преди 2 г. на Петър Христов бе възложено изграждането на регионалното депо за битови отпадъци до село Шереметя на стойност 33,2 млн. лв. Канел се да участва и в проекти за изграждането на автомагистралите Русе-Велико Търново и “Хемус”. Милионерът пое и лечението на ученичката Мануела Горсова, която бе прикована на легло след катастрофа, предизвикана от световния шампион по фигурно пързаляне Максим Стависки. Той бе член на Настоятелството на ВТУ “Св. Св. Кирил и Методий”. Сред основателите е и на дарителското сдружение “Св. Иван Рилски” във великотърновското село Балван.   Отмъщение заради разбитите банди „Килърите” и „Наглите”, е една от версиите, по които работят криминалисти за разстрела на Петър Христов. Бизнесменът имал решаваща роля за арестите на двете престъпни групи. През 2009 г. Христов осигурил на ГДБОП важен свидетел, който помогнал за арестите на бандата за отвличания „Наглите”. При четенето на присъдите на групата в съдебна зала изрично бе посочено, че сред подсъдимите не е мозъкът на престъпната структура. Според полицейски източтици с помощта му се разплита и възелът около серия убийства, извършени от бандата за мокри поръчки „Килърите”. Част от членовете й се подвизавали във Велико Търново и вероятно до Христов е стигнала информация за престъпната им дейност. Името на Христов нашумя покрай аферата с бившия шеф на антимафиотите в Търново Орлин Тодоров. Началникът на БОП бе арестуван през 2013 г. и бе съден за изнасяне на служебни тайни. По време на делото стана ясно, че Тодоров е бил засечен чрез СРС-та как докладва на Петър Христов за спецакции. Наричал го „шефе” и му давал подробна информация за разследванията срещу „Килърите“ и други случаи. През 2015 г. Тодоров получи 3-годишна условна присъда. Заради Тодоров бяха образувани и дела срещу бившия вътрешен министър Цветан Цветанов. Едното бе, че отказал да се приложи СРС спрямо ексшефа на ГДБОП-Велико Търново. Другото бе, че разпоредил да се изплатят 50 000 лв. обезщетения на Тодоров, въпреки че бил арестуван. И по двете дела Цветанов бе оправдан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Бизнес убил Петър Христов (обзор)\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a%d1%82%d1%8f-%d0%b2%d0%b0%d1%80%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%b7%d0%b0%d0%b3%d0%b8%d0%bd/", "text": "72-годишен пешеходец е загинал, блъснат от микробус на пътя Варна – Бургас, съобщават от ОДМВР-Варна. Инцидентът е станал около 17.40 днес на главен път Варна-Бургас в посока Бяла, на около 300 м след разклона за с. Дюлино. 59-годишен водач на миркобус е блъснал пешеходец, който се е движел в обхвата на пътя. Блъснатият 72-годишен мъж от с. Кичево е загинал на място. Изясняват се причините довели до инцидента. Алкохолната проба на водача на микробуса е била отрицателна. На място се извършват процесуално-следствени действия. Предстои образуването на досъдебно производство по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Катастрофа на пътя Варна – Бургас, загина 72-годишен пешеходец"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%83%d0%b4%d1%8a%d0%bb%d0%b6%d0%b0%d0%b2%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5-2/", "text": "Турция смята да удължи извънредното положение в страната с още три месеца, това е съобщил в понеделник вицепремиерът и говорител на правителството Бекир Боздаг, пише вестник  Според Боздаг, правителството ще поиска от Парламента да гласува ново, шесто по ред удължаване на извънредното положение, въведено първоначално след опита за преврат в Турция от месец юли 2016 г. Според Конституцията на Турция, извънредно положение може да бъде обявено за период от максимум шест месеца. За да се гласува удължението налице трябва да са сериозни знаци за широкоразпространено насилие, което може да попречи на демократичните процеси в страната или са регистрирани сериозни нарушения на основните права и свободи на гражданите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Турция удължава извънредното положение в страната с още три месеца"}
{"url": "https://trud.bg/12-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d0%be%d0%bf%d0%b5%d1%80%d0%b0%d1%86%d0%b8%d1%8f-%d1%81%d1%80%d0%b5%d1%89%d1%83-%d1%82%d1%80%d0%b0%d1%84%d0%b8%d0%ba%d0%b0/", "text": "Общо 12 мъже са задържани при операция срещу трафика на хора с цел просия на територията на България и Швеция, съобщиха от МВР. Шведските власти са изразили благодарност за осъщественото сътрудничество с България по повод успешно проведените действия Паралелните полицейски действия са предприети на 5 декември 2017 г. от български и шведски полицейски служители в рамките на мащабната операция. Планираните предварително действия са проведени с подкрепата на Европол. Мащабната операция е осъществена едновременно на територията на административните райони Кроноберг и Калмар, Швеция и в България. В скандинавската държава са били задържани 10 лица, а у нас – двама, за един е издадена Европейска заповед за арест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " 12 задържани при операция срещу трафика на хора с цел просия към Швеция"}
{"url": "https://trud.bg/%d0%b3%d0%bb%d0%b0%d1%81%d1%8f%d1%82-%d0%bc%d0%b0%d1%87-%d0%bd%d0%b0-%d0%ba%d0%be%d0%b1%d1%80%d0%b0%d1%82%d0%b0-%d1%81%d1%8a%d1%81-%d1%81%d1%8a%d0%be%d1%82%d0%b1%d0%be%d1%80%d0%bd%d0%b8%d0%ba/", "text": "Кубрат Пулев може и да не приеме плана на Международната боксова федерация (IBF) да влезе в битка за статута си на задължителен претендент за световната титла. Централата одобри елиминационен мач между българина и родения в Белиз Джарел Милър, който се бие под американски флаг. Голямото бебе, както е известен Милър, е сред новите лица на британския промоутър Еди Хърн, който е агент и на шампиона Антъни Джошуа. От немската компания „Зауерланд“, която се грижи за кариерата на българина, обявиха, че Кобрата продължава да преследва титлата, но може да поеме по друг път. „Пулев остана един от тримата или четиримата най-добри боксьори в тежка категория в момента – заяви Ниса Зауерланд. – Разбира се, че той все още иска мач с Джошуа, но не знам дали британецът желае да се бие с него. Сега планираме следващия ход в кариерата на Пулев. Той беше много разочарован, че трябваше да се оттегли от битката за титлата. А бе толкова близо. Нямаме много опции. Мануел Чар продължава да побеждава, така че той е един от вариантите.“ 33-годишният Чар също е боксьор на „Зауерланд“ и се бие под немски флаг, а негов треньор е Ули Вегнер, който води подготовката на Кобрата. До момента роденият в Ливан боксьор има 31 победи (17 с нокаут) и 4 загуби, първата от които пред 2012-а в мач за титлата на Световния боксов съвет (WBC) срещу Виталий Кличко.", "date": "2018.01.08", "title": " Гласят мач на Кобрата със съотборник"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8%d1%82%d0%b5-%d0%b2-%d0%ba%d0%b8%d1%82%d0%b0%d0%b9-%d1%81%d0%b5-%d1%83/", "text": "Силните снеговалежи и леденият дъжд са довели от 2 януари насам до гибелта на 21 души в редица централни и източни провинции на Китай. Това съобщи за агенция Синхуа китайският Държавен комитет за ликвидиране на последствията при бедствия и аварии. В плен на стихията през последните няколко дни се оказаха провинциите Шанси, Цзянсу, Анхуей, Хънан, Хубей, Хунан и Шанси. Общият брой пострадали в една или друга степен от снеговалежите жители в тези райони е над 2,3 милиона души, предаде  . В засегнатите от студа и снеговалежите провинции се наблюдават прекъсвания на електроподаването и водоподаването. Заради снега и поледиците е ограничено или затворено движението на автомобилния и железопътния транспорт по редица направления. Местните власти бяха принудени да евакуират от пострадалите райони приблизително 3700 души, а около 14 000 души се нуждаят от спешна хуманитарна помощ. Снеговалежите доведоха до рухване на около 700 жилищни постройки, а общият размер на преките икономически щети възлиза на над 5,5 милиарда юана (846 млн. долара). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.08", "title": " Жертвите на снеговалежите в Китай се увеличават"}
{"url": "https://trud.bg/%d0%b1%d0%be%d0%bb%d1%82-%d0%bd%d0%b0-%d0%bf%d1%80%d0%be%d0%b1%d0%b8-%d0%b2-%d0%b1%d0%be%d1%80%d1%83%d1%81%d0%b8%d1%8f-%d0%b4%d0%be%d1%80%d1%82%d0%bc%d1%83%d0%bd%d0%b4/", "text": "Легендарният сприньор Юсейн Болт направи още една крачка към мечтата си да играе футбол. През март осемкратният олимпийски шампион ще бъде на проби в „Борусия“ (Дортмунд), а после ще ясно дали клубът ще вземе лекоатлета от Ямайка. „Травмите са вече зад гърба ми, в отлична форма съм – призна Светкавицата пред „Дейли Експрес“. – Ако ми кажат, че съм достатъчно добър, но ми трябва малко тренировка, ще го направя.“ Все пак голямата мечта на Болт е да играе в английския „Манчестър Юнайтед“.  “Вече говорих с бившия наставник на „червените дяволи“ Алекс Фергюсън да каже няколко добри думи за мен – разкри Юсейн. – Отговори ми, че ако съм здрав и във форма, ще види какво може да направи.“ След мондиала през август 11-кратният световен шампион прекрати кариера. Болт е единствения спортист с титли на 100 и на 200 м на три олимпиади – Пекин, Лондон и Рио. Той държи и световните рекорди в двете дисциплини.", "date": "2018.01.08", "title": " Болт на проби в „Борусия“ (Дортмунд)"}
