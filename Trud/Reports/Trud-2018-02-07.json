{"url": "https://trud.bg/%d0%b4%d1%8a%d1%80%d0%b2%d0%b5%d0%bd%d0%be-%d0%ba%d0%be%d0%bb%d0%b5%d0%bb%d0%be-%d0%bd%d0%b0-%d1%82%d0%be%d0%ba-%d0%be%d1%82%d0%ba%d1%80%d0%b8%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8/", "text": "Дървен електрически велосипед, произведен от българи, беше представен на 21-вия Европейски форум по екоиновации в София. Събитието е част от календара на Българското европредседателство. 13 изложители показаха своите екологични проекти пред 500 гости. Уникалният ръчно изработен прототип на електровелосипед с дървена рамка беше представен от производителят варненската фирма Eljoy. Едно такова колело ще струва около 7000-8000 евро. Беше показан и метален вариант за 2000 лв. на колелата, при които електрически двигател помага при въртенето на педалите. Те развиват скорост от 25 км/ч. “С едно зареждане на батерията се изминават около 100 км. а необходимата енергия струва 10 стотинки”, обясни пред “Труд” управителят на фирмата Делин Бонев. Според него интересът у нас към електро велосипедите расте. Компанията разработва и проект за наемане на еко колела в София. Голям интерес на изложението предизвика и екопечката на дърва за битово отопление “Гамера”. За разлика от стандартните печки при тази няма пушек, вместо това излиза пара, а вредните емисии са сведени до минимум. Печката няма нужда от филтър, защото изгаря толкова ефективно, че изходните газове са с под 1% вредни емисии. Нормалната печка изхвърля 50% от горивото във вид на замърсяване, обясни Живко Стефанов от производителите от фирма “АГНОН”. Инсталацията използва 80% по-малко дърва от обикновен уред, затопля помещения от 35 до 60 кв. м. Продава се на цени между 700 и 1200 лв. Когато печката работи стаята не се задимява, защото горивната камера засмуква въздух от помещението и така прави вторично изгаряне на пушека и дървесната газ, отделяни при първичното изгаряне. Стефанов обясни, че този тип ракетна печка е измислена от американец за да се подобри ефектът от горенето на печки при африкански племена. “Там горят трева и животински остатъци, от което се отделят много вредни газове. Това води до преждевременната смърт на много хора”, обясни Стефанов. Устройството е на принципа на работа на аргандовата лампа и увеличава многократно температурата на огъня. “В специален цилиндър в печката се развива температура от 1000 градуса, където изгарят всички димни частици и дървесни газове”, обясни Стефанов. До печката може да се постави глинена пейка под която да минава и топлината да остава до другия ден. По време на форума български студенти, участвали в състезанието Shell Eco-marathon показаха електро болиди. Тези състезателни коли могат само с 1 kWh да изминат 400 км. С едно зареждане на батерията пробегът е 90 км., а максималната скорост, която електроавтомобилите достигат е 36 км./ч.  Българската компания NanoBoost представи иновативна нано структурирана горивна добавка, която може драстично да намали емисиите от автомобили. От “Елпром ЕМЗ” пък показаха бързозареждаща станция за електрически превозни средства. Куриерската фирма “Спиди” започва да доставя с електромобили пратки в София. Компания “Соларпро” демонстрира решения за фотоволтаично захранване на градския електротранспорт. Електростатичните филтри*, които могат да се монтират в комините на домакинствата и на сградите на учрежденията, ползващи отопление на дърва, въглища или пелети, са една от най-ефективните мерки срещу замърсяването на въздуха в България, обясниха експерти пред “Труд”.  Тази технология се ползва по целия свят, като нейното монтиране не е скъпо, а захранването й с електроенергия е минимално.  В тези филтри няма нищо различно и иновативно. В Германия се ползват от години, като тяхното поставяне в тръбите на комините се залага още при проектирането на домовете. Слагането им не е задължително, но е желателно. Длъжни да имат електростатични филтри са по-големите сгради в Германия, като тези на държавните учреждения, например.  Принципът на работа е на филтъра е следният – той има импулсно захранване, каквото притежава всеки настолен компютър, лаптоп или мобилен телефон. Високото напрежение се преобразува в такова с много нисък ампераж и оттам идва икономията на ток.  Когато филтърът е включен, в тръбата му се получава ел. решетка или така нареченото електростатично поле. По този начин частиците, отделените при горенето частици, се наелектризират и се залепят по корпуса на филтъра. Ефективността е над 95 процента. Когато филтърът се пусне да работи, през комина реално излиза само пара, а всичко друго пада обратно в огнището или в печката. По време на форума бяха представени и близо 30 проекта на институции, общини и фирми от ЕС, целящи подобряване качеството на въздуха. Три италиански общини предвиждат електрически лодки да свързват курортния град Орбетело с плажовете, както и с бреговете на Аргентарио и Гилио. Електрическа автобусна линия пък ще пътува между жп гарата и центъра. Ще има и споделени електрически автомобили, скутери и велосипеди.  Друг добър пример идва от столицата Рим, където се реализира пилотен проект за инсталиране на специални уреди (АПА скубери) за пречистване на въздуха, които се поставят на пътната настилка и абсорбират фините прахови частици. Регионът Ломбардия представи свой план за намаляване на въздействието на изгарянето на дървесина върху качеството на въздуха чрез въвеждане на нови екостандарти за уредите за отопление на дърва. Предвижда се постепенна забрана за използване на най-замърсяващите уреди и въвеждане на нови енергийно ефективни инсталации с ниски емисии. Унгарският град Сегет пък развива платформа за споделяне на пътувания в уебсайт, който предлага и информация за услугите за обществен транспорт, опциите за наем на колело и планиране на мобилността.  Презентиран бе и проектът GrowSmarter , който предлага “12 интелигентни градски решения” и се реализира пилотно в Кьолн и Барселона. В него чрез съвместни усилията градската управа и индустрията предлагат решения в областта на енергетиката, инфраструктурата и транспорта, целящи намаляване на замърсяването на въздуха. Българска фирма “Иновейшън” създаде машина за почистване на филтри за фини прахови частици. Машината бе представена на Европейският форум по екоиновации в София. Целта е филтри DPF/FAP за дизелови автомобили и катализатори да не бъдат изхвъляни и да се замърсява околната среда а да се почистват. “Това е първата българска машина за почистване на DPF филтри и катализатори, проектирана, произведена и патентована в България. Почистваме DPF филтри с икономия 10 пъти сравнено с купуването на нов филтър. Гарантираме 95% почистване. Услугата вече се предлага у нас. С 300 лв. се чисти на стар филтър, а нов струва над 2000 лв.”, обясниха от фирмата пред “Труд”. Столична община стартира кампания за предоставяне на 10 кг. безплатен компост на всички граждани, които са платили такса “битови отпадъци”. Кампанията се провежда за четвърта година. Компостът ще се раздава на всички желаещи граждани всеки работен ден, в периода от 12 февруари до 31 декември от 10 до 17 часа, на територията на площадка “Хан Богров”. Компостът се произвежда от преработката на био и зелени градски отпадъци в Инсталацията за биологично третиране “Хан Богров” на Завода за третиране на отпадъците на Столична община.Той представлява естествен обогатител на почвата, който задържа влагата и помага по-лесното и бързо усвояване на хранителните вещества от растенията.  Миналата година е раздаден 20,57 т. компост, а за 2015 г. и 2016 г. количеството е общо над 21 т.", "date": "2018.02.07", "title": " Дървено колело на ток откриха българи\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%82%d0%b8%d1%80%d0%b0%d0%b4%d0%b6%d0%b8%d1%8f-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0%d0%bd/", "text": "Камион самокатастрофира в ямболското село Окоп, след което удари последователно 26-годишен служител на бензиностанция и бензиноколонка, съобщиха от пресцентъра на МВР. Инцидентът е станал вчера около 17:50 ч. Изпратеният на място полицейски екип установил самоличността на шофьора – 54-годишен чужд гражданин, управлявал товарен автомобил „Мерцедес – Актрос“ с прикачено към него полуремарке. Последвала проба с дрегер, която показала, че водачът е седнал зад кормилото след употреба на алкохол. Той е задържан с полицейска заповед за срок до 24 часа. Пострадалият е прегледан в болница и освободен. Продължава провеждането на процесуално-следствени действия по случая в рамките на образуваното досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Пиян тираджия се блъсна в бензиностанция и рани 26-годишен мъж"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d0%b4-43-%d1%85%d0%b8%d0%bb%d1%8f%d0%b4%d0%b8-%d0%ba%d1%83%d1%82%d0%b8%d0%b8/", "text": "Екипи на „Митническо разузнаване и разследване“, под ръководството на Окръжна прокуратура – Пловдив, са провели в град Пловдив специализирана операция по линия на противодействието на разпространението на нелегални тютюневи изделия. Задържани са 43 556 кутии (871 120 къса) цигари от различни марки без валиден български акцизен бандерол, съобщават от Агенция „Митници“. Материалите са докладвани на Районна прокуратура – Пловдив. Образувано е досъдебно производство по описа на Митница Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Митничари задържаха над 43 хиляди кутии нелегални цигари в Пловдив"}
{"url": "https://trud.bg/%d1%84%d0%be%d1%80%d0%b1%d1%81-%d1%81%d1%8a%d1%81%d1%82%d0%b0%d0%b2%d0%b8-%d0%bf%d1%8a%d1%80%d0%b2%d0%b0%d1%82%d0%b0-%d0%ba%d0%bb%d0%b0%d1%81%d0%b0%d1%86%d0%b8%d1%8f-%d0%bd%d0%b0-%d0%ba%d1%80/", "text": "Списание „Форбс“ състави за първи път класация на милиардерите, забогатели от операции с криптовалути, информира ТАСС. Първи в списъка е Крис Ларсън, предприемач от сектора на финансовите технологии и ръководител на криптовалутната платформа за платежни системи Рипъл (Ripple). Той е натрупал 7,5-8 млрд. долара. На второ място е Джоузеф Лавин, който има принос за създаването на дигиталната валута етериум, с богатство, оценявано на 1 до 5 милиарда долара. Трети е основателят на криптовалутната борса Байненс (Binance) Чанпън Чжао със състояние от 1,1 до 2  млрд. долара. На четвърто място са братята Тайлър и Камерън Уинкълвос с 0,9-1,1 млрд. долара. В класацията е включен и съоснователят на етериум Виталик Бутерин с 400-500 млн. долара. По-рано бе съобщено, че братята близнаци Уинкълвос са първите в света биткойн милиардери. Британският в. „Сънди таймс“ оцени състоянието им на 100 000 биткойна. По данни на изданието бизнесмените са купили криптовалута за 11 млн. долара през 2013 година, когато биткойнът струваше само 120 долара. Парите за покупката те получиха от делото срещу основателя на Фейсбук (Facebook) Марк Зукърбърг, заедно с когото са учили в Харвард. Съдът подкрепи братята в делото за авторските права върху идеята за социалната мрежа. Авторите на класацията отбелязват, че при оценката на богатствата, получени от криптовалута, са отчетени непрозрачността на операциите и силните колебания на този пазар. Взето е предвид също, че криптовалутите не са защитени от кражби за разлика от парите в банковите системи, а атаките срещу борсите за криптовалути не са рядкост. Скоростта на пазара на криптовалути, където за ден се печелят и губят милиарди, има решаващо значение и затова в рейтинга е посочен диапазон, а не точен резултат. При това „Форбс“ се придържа към консервативен метод за оценка на състоянието на милиардерите, отбелязва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " „Форбс“ състави първата класация на криптовалутните милиардери"}
{"url": "https://trud.bg/%d0%bb%d0%be%d0%b2%d1%8a%d1%82-%d0%bd%d0%b0-%d0%bf%d1%80%d0%b0%d1%81%d0%b5-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d0%b7%d0%b0%d0%b2%d1%8a%d1%80%d1%88%d0%b8-%d1%81%d1%8a%d1%81-%d0%b7/", "text": "С добри резултати и екземпляр златен медалист завърши сезонът за отстрел на диво прасе за Ловно-рибарско дружество „Сокол“- Шумен. Отстреляни са 217 прасета, а най-големият глиган е 232 кг. Той е паднал на мушката на младия ловец Илия Величков от дружинката на шуменското село Лозево. Трофеят му е оценен за златен медал от комисия от експерти, съобщи Стоян Стоянов от ЛРС „Сокол“. Заслужил е 122 точки. Миналата година също е имало златен медал, но за екзепляр от село Средня. В момента върви групов лов на хищници и авджиите са на излети всяка седмица. Вълк обаче, още не е удрян.", "date": "2018.02.07", "title": " Ловът на прасе в Шуменско завърши със злато"}
{"url": "https://trud.bg/%d0%b2%d0%b0%d1%81-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%bf%d1%80%d0%b0%d0%b2%d0%be%d0%bc%d0%be%d1%89%d0%b8%d1%8f/", "text": "Върховния административен съд прекрати окончателно правомощията на кмета на село Галиче Ценко Чоков. Съдът оставя в сила решението на Административния съд във Враца, с което са прекратени предварително правомощията на Ценко Чоков като кмет на село Галиче. Съдът споделя извода на решаващия съд, че за периода след 24 ноември 2016 г. кмета на населеното място е отсъствал неоснователно от работа, тъй като няма данни за този период той да бил в законно разрешен отпуск, информира  „. Съгласно разпоредбата на чл.38, ал.7 от ЗМСМА кметовете на общини, райони и кметства имат всички права по трудово правоотношение освен тези, които противоречат или са несъвместими с тяхното правно положение. С оглед изричното законово изключване, правилна е преценката на решаващия съд, че за кмет на кметство не е налице законно гарантирано право на ползване на неплатен отпуск. За разликата от платения отпуск, който е конституционно гарантирано субективно право на работещия, неплатения отпуск е дадена от закона възможност за работника, която той може да реализира само по волята на работодателя. Именно на работодателя е предоставена възможност да прецени дали и кога да разреши ползване на платен отпуск. Законното ползване на неплатен отпуск не може да стане с едностранно уведомление на работника, а е необходимо и изрично изявление на работодателя, каквото в случая липсва, поради факта, че трудовото правоотношение с кмета на кметство възниква след пряк избор от населението, а не по изявление на орган по назначението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " ВАС прекрати окончателно правомощията на кмета на Галиче Ценко Чоков"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%b7%d0%bd%d0%b0%d0%bc%d0%b5-%d1%81%d0%b5-%d1%80%d0%b0%d0%b7%d0%b2%d1%8f-%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd/", "text": "Българското знаме вече се развява в олимпийското село в Пьонгчанг. Два дни преди церемонията по откриването на XXIII зимни игри кметът на селото Ю Син Мин приветства родната делегация и подари талисманите на игрите, изработени от специална сплав. Генералния секретар на БОК Белчо Горанов върна жеста с лъвче, което пък е талисман на отбора ни, а след това прозвуча българският химн и трикольорът се издигна над селото. Домакините пък бяха подготвили церемония с автентични корейски танци. Междувременно Владимир Зографски вече започна участието си на игрите. Представителят ни в ски скоковете направи добри опити в тренировъчните сесии на нормалната шанца. След 33-а позиция в първите скокове той записа 5-о (104,0 метра) и 15-о място. Продължава и сесията на МОК в олимпийската столица. Вицепрезидентът Хуан Антонио Самаранч-младши съобщи, че за следващите зимни игри в Пекин след 4 години няма да има нови спортове в програмата. Президентът на Международната федерация по борба (UWW) Ненад Лалович пък бе избран за член на Изпълнителното бюро на МОК. А представителите на КНДР и Иран ще бъдат лишени от подаръците, които ще бъдат предоставени на всички участници – смартфони от „Самсунг“. Причината са санкции срещу страните, от които идват спортистите.", "date": "2018.02.07", "title": " Българското знаме се развя в Пьонгчанг"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%80%d1%8a%d0%ba%d0%b0%d1%82%d0%b0-%d0%bc%d0%b8-%d0%be%d1%82%d0%ba%d0%b0%d0%b7%d0%b0/", "text": "Адриан Андреев напусна „София оупън“ 1:18 часа, след като стана първият тенисист, роден след 2000-ата година, играл на АТП турнир. Последният българин в основната схема отпадна след 3:6, 4:6 от Денис Истомин (Узбекистан). „Имах шансове във втория сет, но от притеснение направих много грешки във важните моменти и ръката ми спря“, призна младокът. Вчера българското участие приключи и на двойки – Александър Донски и Александър Лазов загубиха с 3:6, 4:6 от Джеймс Серетани (САЩ) и Сандер Жил (Белгия).", "date": "2018.02.07", "title": " Последният българин: Ръката ми отказа"}
{"url": "https://trud.bg/%d0%bd%d0%be%d0%b2-%d1%83%d1%80%d0%b5%d0%b4-%d0%be%d1%82%d0%ba%d1%80%d0%b8%d0%b2%d0%b0-%d0%ba%d1%80%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d1%82%d0%be%d0%ba/", "text": "С нова технология от ЧЕЗ ще откриват крадците на ток. Електроразпределителното дружество внедрява новата технология за разкриване на незаконните присъединявания към мрежата. С рефлектометри ще бъдат снабдени всички екипи, които проверяват за нарушения. С новия уред ще бъдат разкривани с точност до 99% допълнителните незаконни връзки към проводниците. Кражби на ток има в почти всички населени места в България. В периода от 2013 до 2017 г., Електроразпределение Север (тогава ЕНЕРГО-ПРО Мрежи) е констатирало 15 253 случая на нерегламентирано потребление на ток на територията на Североизточна България, а общото количество дотаксувана енергия е 92 877 МВтч. В 1397 от случаите нарушителите имат по две и повече посегателства. Само през 2017 г. дружеството е констатирало близо 3500 случая на нерегламентирано потребление на ток, а общото количество дотаксувана енергия е 24 974 Мвтч.", "date": "2018.02.07", "title": " Нов уред открива кражбите на ток"}
{"url": "https://trud.bg/%d0%b8%d0%bb%d0%be%d0%bd-%d0%bc%d1%8a%d1%81%d0%ba-%d0%bf%d1%80%d0%b0%d1%82%d0%b8-%d1%87%d0%b5%d1%80%d0%b2%d0%b5%d0%bd%d0%b0%d1%82%d0%b0-%d1%81%d0%b8-%d1%82%d0%b5%d1%81%d0%bb%d0%b0-%d0%bd%d0%b0-%d0%bc/", "text": "Канадско-американският инженер, предприемач и милиардер Илон Мъск изпрати към Марс един от личните си автомобили – червен електромобил от марката “Тесла”, която е негова собственост. Кабриолетът полетя на борда на “Фалкон хеви” – най-мощната в света ракета носител, разработена от компанията SpaceX, също собственост на Мъск. Тя стартира успешно в 22,45 часа българско време във вторник от площадка на космодрума в Кейп Канаверал, в американския щат Флорида. Ракетата носител се смята за идеална за отвеждане на хора в Космоса. Представлява комбинация от три ракети – централен сегмент и две ракети ускорители. Създадена е за многократна употреба, което предполага и трите й ракети да се завърнат на Земята, готови за последващ полет. Именно този елемент от старта бе следен с особено внимание. Двете странични ракети изпълниха успешно мисията – след 2-минутен полет те се отделиха от централния сегмент и след още 8 минути и 20 секунди се приземиха на площадки на космодрума. Централният сегмент обаче падна в Атлантическия океан, на около 100 м от платформата, на която се очакваше да кацне, като проникнал във водата със скорост от 480 км/ч и се е разбил. “Очевидно има кола в орбита около Земята”, написа в туитър Мъск след успешния старт и пусна линк към видео, на което се вижда червената Тесла. Зад волана й е манекен със скафандър на име Стармен. На таблото на колата е написано “Без паника” – фраза от романа “Пътеводител на галактическия стопаджия”. А от радиото на колата звучи без прекъсване парчето “Space Oddity” на Дейвид Бауи.", "date": "2018.02.07", "title": " Илон Мъск прати  червената си Тесла на Марс (ВИДЕО, ИНФОГРАФИКА)\t\t\t"}
{"url": "https://trud.bg/%d0%b8%d0%b7%d0%bf%d1%83%d1%81%d0%bd%d0%b0%d1%85%d0%bc%d0%b5-%d0%bd%d0%be%d0%b2-%d0%bc%d0%b5%d0%b4%d0%b0%d0%bb-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d0%bf%d0%be/", "text": "България се размина с втори медал от младежкото световно първенство по ски алпийски дисциплини в Давос (Швейцария). Камен Златков даде второ време в първия манш на слалома – на 1,81 секунди от бъдещия шампион Клеман Ноел (Франция). Във второто си каране обаче българинът допусна грешка по трасето и отпадна, което го остави без класиране. Още в първия манш пък отпадна и най-добрият ни скиор Алберт Попов, който ден по-рано взе бронз в гигантския слалом. Така единствено Йоан Тодоров завърши състезанието от българите – 18-и с общо изоставане от 7,34 сек. Ноел пък би с 2,77 сек Алекс Финатцер (Италия), който взе среброто, а бронзът остана за Йоахим Линдстьол (Норвегия).", "date": "2018.02.07", "title": " Изпуснахме нов медал на световното по ски"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%be%d0%b4-%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d0%bc%d1%8a%d0%b6-%d0%bf%d1%80%d0%b5%d0%b4%d1%81%d1%82%d0%b0/", "text": "Районен съд – Бургас пусна под домашен арест Милен С., който се представял за жена във фалшив Фейсбук- профил. Милен С. е с чисто съдебно минало, неосъждан, престъплението, в което е обвинен, не включва в себе си физическо насилие над други лица, са мотивите на съда за по- леката мярка. Съдействал е на разследващите органи, има постоянен адрес в Бургас и няма опасност да се укрие, решиха магистратите. При обиск в дома на Стойчев, в който живее с баба си, са открити четири флашки с банкови сметки и лаптоп, от който бургазлията създавал фалшиви женски профили. Чрез единия от тях се представял за красивата Мария Василева, която уж бедствала без пари и документи в Гърция. Хора, хванали се на въдицата на Спас – около 100 души, дали общо над 100 000 лв., за да може красавицата да се прибере от Гърция в дома си у нас. Засега обаче обвинения са повдигнати само за четири случая на измами, при които четирима души са ощетени с близо 2000 лв. „Исках да направя страница за българи в чужбина и за по-добра България. Затова направих женски профил, за да привлека повече хора“, оправда се Спас. Той е в ареста от миналия ноември.", "date": "2018.02.07", "title": " Пуснаха под домашен арест мъж, представял се за жена по интернет\t\t\t"}
{"url": "https://trud.bg/30-%d0%b5-%d1%81%d0%b8%d0%b2%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0-%d1%83-%d0%bd%d0%b0%d1%81-%d0%bf%d1%80%d0%b5%d0%b7-2017-%d0%b3/", "text": "Близо 30% е сивата икономика в България, показва изследване на Международния валутен фонд, в което са оценени 158 държави по света. През 2017 г. сенчестият сектор у нас заема 29,6%, като по този показател страната ни е на първо място сред 31 европейски икономики и се нарежда на челното място в Европейския съюз. Близо до нас са Турция с дял на сенчестата икономика от 27,2% и Румъния – с 26,3 на сто.  Средното ниво на сивия сектор в България за периода 1991-2015 г. е 29,17%, показват още данните на МВФ. Най-нисък е бил делът му през 2015 г. – 20,83%, а най-висок – през 1993 г. – 36,05 на сто. Подобни показатели отново имат съседката ни Румъния, която за 10-годишния период държи среден дял на сивата икономика от 30,14%, и Малта – с 29,8%. Извън Евросъюза близки стойности са отчетени в Турция – 31,38%, и Бруней – 29,76 на сто. Най-добре през 2017 г. от европейските държави се представя Швейцария с едва 6% неформална икономика, Австрия – 7,1%, и Люксембург – 8,2%. Непосредствено след тях е Холандия с 8,4%. Гърция, чиято икономика и финанси, се сринаха през последното десетилетие, отчита дял на сивия сектор през миналата година от 21,5%. Средно за десетгодишния период делът на неформалния бизнес в 158-те страни е 31,9%. Трите най-сенчести икономики са Зимбабве – с 60,6%, Боливия – с 62,3%, и Грузия – с 64,9%. А най-нисък е показателят на Австрия –  8,9%, САЩ – 8,3%, и Швейцария – 7,2%. Автори на изследването са икономистите Леандро Медина от африканския департамент на МВФ и Фридрих Шнайдер от Университета Кеплер в Линц. То е публикувано в серията доклади на МВФ Working Papers.", "date": "2018.02.07", "title": " 30% е сивата  икономика у нас през 2017 г.\t\t\t"}
{"url": "https://trud.bg/%d0%b8%d1%81%d0%ba%d0%b0%d1%82-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%84%d1%83%d1%82%d0%b1%d0%be%d0%bb%d0%b8%d1%81%d1%82/", "text": "Върховният касационен съд върна за ново разглеждане делото срещу футболиста на “Монтана” Борислав Балджийски. Той е обвинен за убийство по непредпазливост на юрисконсулт през август 2013 г. Преди две години Софийски градски съд осъди Балджийски на 4 г. затвор. Апелативният съд обаче му даде 3 години условно. Сега върховните съдии са категорични, че присъдата не трябва да е условна и връщат делото.", "date": "2018.02.07", "title": " Искат затвор за  футболист"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d0%b3%d0%bb%d0%be%d0%b1%d0%b8-%d0%bd%d0%b0-%d0%ba%d0%b0%d1%82-%d0%b1%d0%b5%d0%b7-%d1%82%d0%b0%d0%ba%d1%81%d0%b8/", "text": "Глобите на КАТ, които са изпратени за принудително събиране от НАП, вече може да се плащат без банкови такси през сайта на приходната агенция. Клиентите на НАП, които притежават банкови карти, вече могат да превеждат без такси както дължимите данъци и осигурителни вноски, така и задължения към други институции, събирани от приходната агенция. Това може да стане по два начина. Първият, най-лесен начин, е чрез новата услуга на НАП, достъпна чрез портала за електронни услуги на агенцията, която функционира 24 часа в денонощието, седем дни в седмицата. Вторият начин да се платят задълженията е чрез  инсталираните физически ПОС терминали на работните места в салоните за обслужване на НАП. Освен, че са безплатни, другото предимство на картовите преводи чрез т. нар. “виртуален ПОС терминал” и физическите ПОС терминали на НАП, е че плащането реално се осъществява за 30 секунди и се отразява веднага в данъчно-осигурителната сметка на клиента. Това означава, че задълженията се погасяват на момента, а не за 24 или повече часа, както е при традиционните банкови преводи. Това става възможно тъй като НАП вече има сметка в БНБ. Така отпада досегашният проблем при онлайн плащане на данъка върху доходите или на задължителните осигуровки в последния ден от посочения в закона срок. През миналата година в такива случаи парите постъпваха по сметката на НАП 1-2 дни след превода, заради изпускането на крайния срока се начисляваха наказателни лихви от няколко стотинки, които след това трябваше да се погасяват с нов превод и да се плаща още една банкова такса. Сега преводът на данъчните задължения с банкова карта става за секунди и е напълно безплатен. От НАП обаче обръщат внимание, че  когато се плащат задължения към други институции (например глоби от КАТ) или задължения,  които са в процес на принудително изпълнение, погасяването им се отразява след допълнителна обработка и разпределение и отнема повече време. Към момента безплатните преводи са достъпни за притежателите на банкови карти Mastercard и Maestro, както и Bcard на БОРИКА. По-късно през годината се очаква и собствениците на карти Visa също да имат достъп до тази услуга. До момента от новите услуги на НАП са се възползвали 800 клиенти, като те са превели към бюджета близо 80 хил. лв. На сайта на НАП може да се направи справка за дължимите данъци за имотите и колите, както и за такса смет във всичките 265 общини на страната. Самото плащане на местните данъци и такси също може да стане онлайн, но само за общините София-столица, Варна, Пловдив, Бургас и Велико Търново. Плащането на общинските налози обаче става през системата ePay, за което се дължи банкова такса. Общинските налози не се събират от НАП, а от съответните кметства. Но в услуга на гражданите НАП дава възможност през сайта й да се прави справка за дължимите местни налози. Възможността налозите да се плащат онлайн зависи от инициативността на всяка община, дали тя по принцип позволява онлайн погасяване на налозите и дали иска да се свърже към системата на НАП.", "date": "2018.02.07", "title": " Плащаме глоби   на КАТ без такси\t\t\t"}
{"url": "https://trud.bg/%d1%81%d0%b5%d1%81%d1%82%d1%80%d0%b0%d1%82%d0%b0-%d0%bd%d0%b0-%d0%bb%d0%b8%d0%b4%d0%b5%d1%80%d0%b0-%d0%bd%d0%b0-%d0%ba%d0%bd%d0%b4%d1%80-%d1%89%d0%b5-%d0%bf%d0%be%d1%81%d0%b5%d1%82%d0%b8-%d1%8e%d0%b6/", "text": "Ким Йо Чжон – по-малката сестра на лидера на КНДР Ким Чен Ун, която е зам.-началник на отдела за агитация и пропаганда на ЦК на Трудовата партия на Корея, ще посети тази седмица Южна Корея в състава на официалната делегация на олимпийските игри в Пьонгчанг, съобщи агенция Йонхап. По данни на агенцията, официалната делегация на КНДР ще пристигне в Южна Корея на 9 февруари, когато ще бъде откриването на Олимпиадата, и ще остане три дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Сестрата на лидера на КНДР ще посети Южна Корея за Олимпиадата в Пьонгчанг"}
{"url": "https://trud.bg/%d1%80%d0%b0%d0%b7%d0%bb%d0%b8%d0%ba%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%b8-%d0%bd%d0%b0%d1%88%d0%b8%d1%82%d0%b5-%d0%bf%d0%be%d0%bb/", "text": "Гърците за пореден път на 4 февруари в Атина показаха, че имат непоколебима воля да отстояват своите интереси, макар и крайно националистически, без да се съобразяват с мнението на каквито и да било столици или централи. Те потвърдиха многовековната практика в международните отношения, според която се уважават не само силните, но и достойните държави на световната сцена. Гърция не е от големите и силни страни, но винаги се е държала достойно. Затова, макар и една от най-критикуваните, тя е и сред най-уважаваните и ухажвани държави. И то, както от Вашингтон, Брюксел, Париж и Лондон, така и от Москва и Пекин. Няма държава в Европа, която повече да е критикувала Вашингтон от Гърция. Но и няма европейска страна, която да е получавала повече американска помощ от Атина. Ръководена изключително от собствения си интерес, Гърция, макар и член на НАТО, провежда една високо професионална, балансирана, прагматична и строго подчинена на гръцките интереси, дори и грубо националистически, външна политика. А когато тези интереси са засегнати отвън, гръцките правителства, без колебание и без изключение, са влизали в остри международни конфликти. Така например, споровете с Турция по морската граница и някои острови са няколкократно прераствали в предвоенно напрежение между двете държави, включително и готовност за военен сблъсък. Един от най-важните изводи от последния митинг в Атина е не само неговата многобройност, каквато вече е безпрецедентна за Европа, но и тесният контакт между политическия елит и обществеността. Гръцките политици винаги са разчитали на нея. От своя страна те са широко информирали всички свои сънародници за приоритетите на гръцката външна политика, за начините и средствата за отстояване на националните цели и идеали. Тази тясна връзка бе засвидетелствана от многобройните изявления на гръцки граждани, участници в митинга, които единодушно смятат Македония за изконна гръцка земя и името й не може, според тях, да бъде употребявано от Скопие. Освен тясната връзка на политическия елит с гражданското общество от десетилетия се наблюдава едно координирано взаимодействие на самите политици, принадлежащи към различни партии, или споделящи противоположни убеждения или идеи. Не са рядкост и случаите, когато в интерес на Гърция управляващи и опозиция се договарят за съвместни действия и общи изяви, насочени срещу външни фактори, дори срещу ЕС или НАТО. Това вътрешнополитическо единство по ключови външни направления и въпроси свидетелства за отговорността на политическия елит към интересите на гръцката държава. Каквито и различия да имат гръцките партии в сферата от вътрешнополитически, социално-икономически или военен характер, то във външната политика техните позиции са единни. Точно това единство на политическите сили – от крайно десните до крайно левите, обяснява огромния брой участници в митингите, защитаващи гръцките позиции по определени въпроси. Както сега, така и в миналото, Гърция е ръководена от опитни и обиграни политици и държавници, които провеждат далновидна, успешна и изгодна за гръцката държава външна политика. В резултат на това от водените през  XX век пет войни Гърция е на страната на победителите в четири от тях и успява да удвои територията си. Високото си професионално ниво, особено чувството за отговорност пред собствения си народ и държава, гръцкият ръководен екип показа в годините след Втората световна война и след кръвопролитната гражданска война. Въпреки многобройните жертви от двете страни и острата конфронтация сред гръцкото общество, политическият елит на Гърция успя да постигне впечатляващо национално помирение. Този исторически акт дава мощен тласък на националното сплотяване, на политическия и социално-икономическия просперитет на гръцката държава. Милионните митинги, провеждани в гръцката столица, са очевидна демонстрация на националното единство на гръцкия народ, макар и по един доста спорен от историческа и юридическа гледна въпрос, като например името „Македония“. А имат ли право гърците да претендират за Македония като част от гръцката държава? Историческите свидетелства и факти дават отговор на този въпрос. До 1912 г. т.е. до Балканската война, над 60% от населението на Македония е с българско национално съзнание. След разделянето й Гърция получава Вардарския дял от около 32 хил. кв. км със 750 000 души българско население, Сърбия заграбва 25 хил. кв. км с 1 200 000 българи, а на България са отстъпени само 8 хил. кв. км с население от около 270 000 души. Веднага след Първата световна война българите в Егейска Македония стават славяногласни елини, т.е. гърци, а българите от Вардарска Македония – „прави сърби“. Наред с промяната на националността и имената върху българското население от Егейска и Вардарска Македония се упражнява брутален терор и са избити десетки хиляди с цел сломяване на българското национално съзнание. След Втората световна война бруталната политика на обезбългаряване на Егейска и Вардарска Македония продължава, като жертвите надхвърлиха десетки хиляди. Поради огромната съпротива на българското население, останало в границите на Югославия, срещу посърбяването Белград е принуден да наложи македонизма като по-ефикасна форма за смазване на българския дух във Вардарска Македония.  Кратките исторически бележки категорично опровергават правото на Гърция да си присвоява и обявява Македония като древна гръцка земя. Освен констатациите и оценките на гръцката външна политика и на националистическите нагласи на гръцкото общество спорът между Атина и Скопие за името „Македония“ е повод да се хвърли поглед и върху българската външна политика. Колкото и тревожно да звучи, тя е доста по-различна, а в някои отношения и противоположна на тази, която провежда Гърция. Факт е, че през последното столетие България е ръководена от едни от най-посредствените, най-сервилните и продажни политици в Европа. Резултатът от тяхната външна политика е смразяващ. Три последователно загубени големи войни, с огромни човешки, материални и териториални загуби. Случай без аналог в европейската история. А тази бездарна антинационална политика нанася тежки поражения върху българското  национално съзнание и достойнство. Българските политици провокират най-продължителната гражданска война сред българския народ, която налага дълбока разделителна линия сред обществото. Дори и през последните години българската политическа прослойка (не казвам „политически елит“, защото през последното столетие такъв в България не съществува) вместо да полага усилия да търси възможности за национално помирение, използва и дори подклажда конфронтацията, като най-ефикасно средство за налагане в политиката и спечелване на властта.  Българската външна политика почти винаги е била сфера табу за широката общественост, защото на нея управляващите са гледали не като сфера на отстояване на интересите на България, а като средство с външна помощ и благословия да се доберат до властови позиции и постове. Затова българите, дори голяма част от политиците, не познават важни страни от най-новата българска история. Те не познават дори и възникването, развитието и състоянието на Македонския въпрос. Затова, ако някой инициатор реши да свика митинг в подкрепа на българската позиция по Македония, то не един милион, а и хиляда човека няма да се съберат. Маломерието на голяма част  от българските политици е очевидно, а дребнотемието е смисълът на тяхното съществуване. Тях не ги вълнуват песимистичните прогнози за бъдещето на българския народ, а са се захванали да фалшифицират миналото и да идеологизират  настоящето. Те се интересуват не от това, което е в интерес на българската държава, а как по-добре да угодят на външни сили. Всъщност, и това е най-голямата разлика между българската политическа прослойка и политическия елит на Гърция.", "date": "2018.02.07", "title": " Разликата между гръцките и нашите политици  е от земята до небето\t\t\t"}
{"url": "https://trud.bg/%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%be-%d0%b5-%d0%b0%d0%ba%d1%82%d1%83%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b5-%d0%bd%d0%b0-%d0%be%d0%b1%d1%80%d0%b0%d0%b7%d0%be/", "text": "Днес, в началото на 21 век, съвременните тенденции на глобализация и засилено международно сътрудничество, както и стремежът за изграждане на общество, основано на знанието, поставят институциите за висше образование в условията на все по-засилен обществен интерес и придобиват все по-голяма значимост. Крайните потребители стават все по-критични и взискателни както по отношение на качеството на обучение и резултатите от него, така и по отношение на достъпа до образование и условията, в които то се осигурява. Някои от предизвикателствата, пред които е изправено българското висше образование, са свързани с необходимостта от актуализиране на методиките и образователните стратегии и по-широко приложение на съвременните техники и технологии в процеса на обучение. От изключителна важност е осигуряването на качествена подготовка на специалисти в областта на високите технологии и свързаните с тях научни изследвания. Гарантирането на адекватен отговор на актуалните изисквания на пазара на труда и подготовката на компетентни специалисти с нагласа и готовност за постоянно повишаване на квалификацията, за актуализиране и разширяване на знанията и уменията също са от изключително значение.  Разработването на ефективни механизми за финансиране и усъвършенстване на модела и структурите за управление на висшите училища с цел повишаване на ефективността и максимално реализиране на техния потенциал представляват добра възможност и съществено предизвикателство за издигане авторитета на българското висше образование. В приетата Стратегия за развитие на висшето образование в Република България за периода 2014 – 2020 година се поставят конкретни цели, свързани със съдържателната и формалната страна на процесите, произтичащи в тази сфера. Те се отнасят до: подобряване на достъпа и увеличаване на дела на завършилите висше образование (достигане на равнище от 36% завършили висше образование на възраст между 30 и 34 години през 2020 г.); съществено повишаване на качеството на висшето образование и на съвместимостта му с европейските системи за висше образование с цел заемане на достойно място в Европейското пространство за висше образование. Предвидени са и мерки, които да гарантират изграждането на устойчива и ефективна връзка между висшите училища и пазара на труда и постигане на динамично съответствие между търсенето и предлагането на специалисти с висше образование. От особена значимост е и стимулирането на научноизследователската дейност във висшите училища и развитието на иновации, ориентирани към пазарната икономика, както и модернизацията на системата за управление на висшите училища и ясно определяне на видовете висши училища и образователно-квалификационните степени. Повишаването на средствата за финансиране на висшето образование и науката и на ефективността на използването им чрез усъвършенстван модел на финансиране предполага извършването на дейности, които ще допринесат за засилване устойчивостта на системата и съществено подобряване на условията, в които тя функционира. Преодоляването на негативните тенденции в кариерното израстване на преподавателите във висшите училища и стимулиране на най-добрите преподаватели и разширяването и укрепването на мрежата за учене през целия живот, широкото приложение на различни електронни форми за дистанционно обучение са цели, които значително ще повлияят върху конкурентоспособността на системата за висше образование в България. В контекста на тези цели, залегнали в Стратегията, би следвало основните сфери на интервенция във висшето образование в България до 2020 г. да са свързани основно с модернизацията на висшето образование. Главните насоки на реформите предполагат засилване на прозрачността и привлекателността на Европейското университетско пространство и на Европейското изследователско пространство; осигуряването на стимули за структурирани партньорства с бизнеса; намаляването на дефицита във финансирането, ефективно финансиране на образованието и изследванията; предлагането на оптимална схема от „знания и умения” на трудовия пазар; засилването на интердисциплинарността и трансдисциплинарността. Пълноценното функциониране на „триъгълника на знанието „образование – научни изследвания – иновации” предполага целенасочени действия за осигуряване на работещи възможности (включително и финансови) за трансгранично сътрудничество в рамките на триъгълника на знанието и обмяна на опит, информация и примери на добри практики, които да бъдат интегрирани в учебните планове и програми. Създаването на условия за комерсиализиране на инвестициите в образованието и реализирането им под формата на работещи иновации са неизменна част от процеса на модернизация. Необходимо е чувствително подобряване на условията за достъп до капитали за финансиране на иновации и увеличаването на участието в съществуващи и нови програми за научни изследвания. С цел осигуряване на обективна оценка на качеството на обучение във висшите училища е разработена и се поддържа Рейтингова система (http://rsvu.mon.bg/rsvu3/), налична на български и английски език за висшите училища в Република България, която публично представя данни за висшето образование в обща информационна база и създава база за сравнимост между висшите училища. Като ефективен инструмент тя осигурява възможност на висшите училища да присъстват в европейското и световно образователно пространство (английска версия на уеб-портала), както и да се използват актуални данни за доходите и реализацията на завършилите висше образование, което я нарежда в челните редици на световните рейтингови системи. Въз основа на данните в Рейтинговата система тя може да бъде добра основа за задълбочени анализи за състоянието и перспективите за развитие на висшето образование в Република България. Същевременно предоставя достъп на академичните среди до бази с данни, които могат да се използват като средство за анализи и инструмнти за взимане на управленски решения. Промяната във финансирането на обучението в държавните висши училища, което във все по-голяма степен се поставя в зависимост от комплексната оценка за качеството на обучението и съответствието му с потребностите на пазара на труда е съществен елемент от тази модернизация. Комплексната оценка е базирана на две концепции за качеството в системата на висшето образование – академичната (оценка от акредитацията и показатели за научна дейност) и пазарната концепция, измерена чрез реализация на завършилите студенти и връзката с пазара на труда. В заключение, следва да се подчертае и фактът, че съгласно Закона за висшето образование висшите училища в Република България се ползват с академична автономия, която включва и свобода на сътрудничество за извършване на съвместна учебна дейност с други висши училища и научни организации, както и на образователен франчайз с други висши училища, на съвместна научноизследователска, художествено-творческа, проектна и иновационна дейност с други висши училища и организации в страната и чужбина. Нарастващата конкуренция в глобален мащаб, включително и в сферата на висшето образование, предполага изпълняването на всички набелязани мерки, както и пълна мобилизация на всички заинтересовани страни с цел да се отговори адекватно и своевременно на предизвикателствата в тази сфера, както и да се постигне съвместимост и хармонизация със световните системи за висше образование, в т.ч. и европейските.  ", "date": "2018.02.07", "title": " Необходимо е актуализиране на образователните методики и стратегии\t\t\t"}
{"url": "https://trud.bg/%d0%be%d1%82%d0%bd%d0%be%d1%81%d0%bd%d0%be-%d0%b7%d0%b0%d0%b1%d0%bb%d1%83%d0%b4%d0%b8%d1%82%d0%b5-%d0%be%d0%b1%d1%81%d0%b5%d0%b1%d0%b8%d0%bb%d0%b8-%d1%84%d1%80%d0%b0%d1%83-%d0%ba%d0%b5%d0%bb%d0%b5/", "text": "Фрау Келер безспорно обича България! Тя е германски евродепутат, известна с детската си мечта да натъпче с преселници Източна Европа и най-вече България. Мила женица, как да не й нащипеш бузките. Днес тя защитава природата в Европарламента, а напоследък най-много защитава Пирин. И като всеки истински защитник на Пирин и борец срещу втората кабинка дава интервю за сайта на г-н Прокопиев „Дневник”. Казаното от Келер в интервюто със сигурност кара колегата Еразъм от Ротердам да се обръща в гроба от ярост, че съдбата го е лишила от възможността да анализира дълбочините, до които може да стигне разглеждания от него проблем в гениалното му съчинение „Възхвала на глупостта” писано преди 509 години. Да посоча само твърдението на фрау Келер, че премиерът Борисов пропуснал да признае, че с промените в плана за Пирин щели да бъдат изсечени 150 квадратни километра вековни гори. И стигаме до най-важния въпрос, в който питат фрау Келер защо в „несвободните” медии зелените са наричани „мафия”, „зелен октопод” и т.н. И добавят срещала ли е подобна враждебност другаде в Европа? Фрау Келер отговаря, че не си спомня когато и да е и където и да е в Европа да са ги наричали „мафия”!  Ето в този непринуден отговор всъщност се крие знакът за дълбоката заблуда, обсебила фрау Келер относно делата на родните „природозащитници”. Нашата приятелка е права, че в Европа никой не нарича зелените „мафия” по простата причина, че те се занимават наистина с екология и тя е тяхната гражданска кауза. А у нас както е добре известно „природозащитниците” се занимават със схеми за източване на европари, бюджетни пари и рекет – мафиотска класика. Затова и за обществото тези юнаци са известни като мафия и зелен октопод. Отворете си очите и ушите, уважаема фрау Келер. Вас ви мамят!", "date": "2018.02.07", "title": " Относно заблудите, обсебили фрау Келер"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d0%b4%d0%b3%d0%be%d0%bd%d0%b8-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%b8-%d1%81%d0%bf%d0%b0%d1%81%d0%b8-%d1%87%d0%b0%d0%bd%d1%82%d0%b0%d1%82/", "text": "Уличен грабител подценил жертвата си, която нападнал в гръб и грабнал чантата й, но 48-годишната жена го погнала с викове и  успяла да спаси вещите си. Неуспешният опит за грабеж е станал към 19 часа във вторник на улица в град Кубрат, Разградско.  Жената се прибирала от работа, когато била застигната и нападната от непознат, който се възползвал от тъмнината и липсата на хора наблизо. Грабителят изтръгнал чантата от ръцете й и хукнал да бяга, мислейки че е повалил жертвата при нападението и ще се измъкне. Жената обаче се опомнила на секунда и хукнала след него, крещейки с цяло гърло. Стреснат от отпора, непознатият, спринтирайки по улицата, метнал чантата в контейнер за смет без да успее да прибере нещо от нея. Така жената спасила наличните си пари – 115 лв., документите и два мобилни телефона. Извършителят на грабежа се издирва, съобщиха от полицията в Разград.", "date": "2018.02.07", "title": " Жена подгони нападател и спаси чантата си"}
{"url": "https://trud.bg/%d0%be%d0%bd%d0%ba%d0%be%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d1%81%d1%82%d0%b0%d0%bd%d0%b0-%d1%83%d0%bd%d0%b8%d0%b2%d0%b5%d1%80/", "text": "Варна се сдоби с още една университетска база за обучение на специализанти по медицина. За първи път в листата влезе „Специализираната болница за активно лечение на онкологични заболявания д-р Марко А. Марков – Варна“ ЕООД. Здравното заведение получи най-високата акредитационна оценка „Отличен“ за 5 г. за учебна практика и следдипломен стаж за бакалаври по професионално направление „Обществено здраве“, „Здравни грижи“, „Медицинска сестра“, „Акушерка“, „Медицински лаборант“ и „Рентгенов лаборант“. В болницата ще практикуват също магистри по „Медицина“ и „Управление на здравните грижи“, както и специализанти по „Гастроентерология“, „Лъчелечение“, „Медицинска онкология“, „Образна диагностика“, „Обща и клинична патология“, „Хирургия“, „Анестезиология и интензивно лечение“. Първите млади лекари вече започнаха работа в отделенията по гастроентерология и образна диагностика, съобщиха от здравното заведение. Оттам уточниха, че отлична акредитационна оценка за 5 г. са получили   всички отделения, административно-стопанският блок и болничната аптека.", "date": "2018.02.07", "title": " Онкоболницата във Варна стана университетска база"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba%d0%b2%d0%be-%d0%b4%d0%be%d0%b3%d0%be%d0%b2%d0%be%d1%80%d0%b8%d1%85%d0%b0-%d0%bc%d0%b5%d1%80%d0%ba%d0%b5%d0%bb-%d0%b8-%d1%88%d1%83%d0%bb%d1%86-%d0%b7%d0%b0-%d0%b4/", "text": "Консервативният блок ХДС/ХСС на германския канцлер Ангела Меркел и Социалдемократическата партия на Мартин Шулц   съобщи Петер Алтмайер, германският министър на финансите и началник на канцеларията на Ангела Меркел, предадоха Франс прес и Асошиейтед прес.  „Имаме коалиционно споразумение“, каза Алтмайер. По-рано днес ДПА съобщи, като се позова на информиран източник, че ГСДП получава министерствата на външните работи и на труда и социалните грижи. Тя имаше тези ведомства и в досегашното правителство. Партията получава също министерството на финансите, министерствата на правосъдието, на семейното планиране и на околната среда, добавя Ройтерс. Агенцията уточнява, че Мартин Шулц ще бъде външен министър. ДПА допълва, че кметът на Хамбург Олаф Шолц от ГСДП ще е новият министър на финансите. Християндемократическият съюз на Меркел получава министерствата на икономиката и на отбраната, допълва Ройтерс. Християнсоциалният съюз, баварският коалиционен партньор на Меркел, получава министерството на вътрешните работи. Неговият лидер Хорст Зеехофер заемаше твърда линия по въпроса за имиграцията. Изборите в Германия се състояха през септември миналата година. Преговорите между Меркел и партията на Шулц започнаха в началото на тази година. Коалиционното споразумение трябва да бъде одобрено на референдум на 463 723-те членове на ГСДП. Очаква се това да стане през първия уикенд на месец март, припомня ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Ето какво договориха Меркел и Шулц, за да има коалиция в Германия"}
{"url": "https://trud.bg/%d1%82%d1%80%d0%b8-%d0%ba%d0%be%d0%bb%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%b7%d0%b0%d1%80%d0%b0%d0%b4%d0%b8-%d0%b2%d0%bd%d0%b5%d0%b7%d0%b0%d0%bf%d0%b5%d0%bd-%d0%be/", "text": "63-годишен шофьор отнел предимството на колега при обратен завой и така причинил помитането на две коли в автокъща. Инцидентът е станал на главния път София – Варна близо до спирка „Водоема” край Търговище към 14,20 часа във вторник. Д.Д. (63 г.), управлявайки „Форд Фиеста“, внезапно тръгнал да завива обратно, сещайки се, че е забравил нещо и не пропуснал правомерно движещия се товарен автомобил „Пежо Партнер“. За да не удари нарушителя, 29-годишния М.Т. от гр. Търговище, който управлявал „Пежо”-то отклонил и помел леки коли, които били паркирани на терен на автокъща. В резултат били нанесени сериозни щети на три превозни средства. Няма пострадали хора, а щетите се установяват. Виновният водач и неговата кола се разминали без поражения. Направените на място проби за алкохол били отрицателни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Три коли пострадаха заради внезапен обратен завой"}
{"url": "https://trud.bg/%d0%bf%d0%bb%d0%b5%d0%b2%d0%bd%d0%b5%d0%bb%d0%b8%d0%b5%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bd%d0%b5%d0%bd%d1%87%d0%b5%d0%b2-%d0%b7%d0%b0-%d0%bf%d1%80%d0%be%d0%b2%d0%b0%d0%bb/", "text": "Показания, подобни на политически речи, даде президентът Росен Плевнелиев (2012-2017), който бе разпитван като свидетел по делото срещу бившия военен министър Николай Ненчев в Софийския градски съд. С тях той подкрепи Ненчев, който е подсъдим заради проваления ремонт на изтребителите МИГ-29 в Полша. Разпитът не бе при закрити врати, тъй като Плевнелиев се съгласи да предупреди съда, ако започне да говори за държавни тайни. От думите му стана ясно, че действията и решенията не Ненчев са били съобразени с държавната политика и решенията, взети на срещата на върха на НАТО в Уелс през 2014 г. Плевнелиев припомни подробно напрежението в Украйна и анексирането на Крим като обясни, че в Уелс след тази ситуация се наложило приемането на съвсем нови стратегически документи за надграждане на отбранителните способност на всяка държава. „Русия излезе с нов документ и стратегия за национална сигурност като посочи НАТО за основен враг” каза Плевнелиев. Според него на срещата в Уелс е имало е разграничаване от руското въоръжение, а Полша е била дадена за пример като страна, която сама е успяла „да надгради” своите МИГ-ове. Плевнелиев разказа, че свикал консултативен съвет по въпроси на отбраната и че е бил на посещение при държавния глава на Полша, но отрече там да са обсъждали въпроса за ремонта. Очаквайте подробности", "date": "2018.02.07", "title": " Плевнелиев подкрепи Ненчев за проваления ремонт на МИГ-овете в Полша"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%be%d1%82%d0%be/", "text": "Министър-председателят Бойко Борисов възложи на министрите да се ангажират лично и по-активно с въвеждането на електронното управление. Повод за това беше коментар на вицепремиера Томислав Дончев за липса на мобилизация за въвеждане на електронния обмен на документи между администрациите и съществуващ риск за неспазване на крайния срок – м. ноември. „Много ясно сме се разбрали и това, че месец-два не ви занимах с темата, не значи, че е отпаднало. Едно от първите три неща, за които сме се разбрали и в коалицията, е електронното управление като най-практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали! Така че, не пилейте времето“, каза премиерът Бойко Борисов. Това става ясно от стенограмата, публикувана от Министерски съвет. Публикуваме я без редакция: БОЙКО БОРИСОВ: Иска ли някой да коментира нещо извън заседанието? ТОМИСЛАВ ДОНЧЕВ: Само да напомня на всички колеги, понеже вероятно не им е на вниманието постоянно, вероятно само главен секретар и началниците на IT-звената се занимават с тази работа, обаче моята прогноза е, че няма как да се случи без ваше лично участие, напомням на всички, че крайният срок, в който всички администрации трябва да минат на електронен документооборот помежду си, изтича в края на годината и по-специално – месец ноември. И по моя оценка мобилизацията не е достатъчна. Като казвам недостатъчна, имам предвид крайно недостатъчна. В крайна сметка имате немного – осем-девет месеца това да се превърне в реалност. И няма каквато и да било нагласа срокът да се удължава. Така че, пълна мобилизация! Знам какви са дефицитите и от гледна точка на системи, и от гледна точка на специалисти. При личен ангажимент от ваша страна нещата би трябвало да могат да се решат. От министерствата около една трета в момента участват в електронния документооборот, териториални администрации – една, от областните администрации – под половината, от общините – под половината. Така че, няма да се случи без лично ваше участие. Приемете го за приоритет, защото няма нагласа за удължаване на срока. Благодаря. БОЙКО БОРИСОВ: Много ясно сме се разбрали и това, че месец-два не ви занимах с темата, не значи, че е отпаднало. Едно от първите три неща, за които сме се разбрали и в коалицията, е електронното управление като най-практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали! Така че, не пилейте времето!   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Борисов към министрите: Електронното управление е най-практическата мярка срещу корупцията, не си мислете, че на някой ще му се размине"}
{"url": "https://trud.bg/%d0%b8%d0%bd%d0%b4%d0%b5%d0%ba%d1%81%d0%b8%d1%82%d0%b5-%d0%bd%d0%b0-%d0%bf%d0%b0%d0%b7%d0%b0%d1%80%d0%b8%d1%82%d0%b5-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-%d0%bf%d0%be%d0%b2/", "text": "След  индексите на пазарите отново отбелязаха повишение. Американските фондови пазари приключиха вчерашния ден с рязко покачване след пореден бурен ден на сътресения. Промишленият индекс се повиши с 567 пункта. Така близо половината от загубените 1175 пункта от предишния ден бяха възсановени. Акциите на компаниите в Азия тази сутрин последваха покачването на „Уолстрийт”, което отново стабилизира световния пазар. С оглед на резките промени в индексите през последните дни финансовият министър на Съединените щати коментира, че остава обезпокоен от несигурността на пазара, но вярва, че основите на икономиката са силни. Вчерашният спад на акциите беше най-големият за „Дау Джоунс” от 2008 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Индексите на пазарите отбелязаха повишение"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%81-%d1%82%d1%83%d1%80%d1%81%d0%ba%d0%b8%d1%8f-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b8/", "text": "Министър-председателят Бойко Борисов и министърът на икономиката на Турция Нихат Зейбекчи обсъдиха на среща в София състоянието на икономическото партньорство между двете страни и възможностите за разширяването му, съобщи пресслужбата на МС. В разговора бяха отбелязани отличните контакти в различни икономически сектори и беше посочено, че ползотворните добросъседски отношения между България и Турция допринасят за повишаване на двустранния стокообмен и засилване на търговско-икономическото партньорство. Пример за това са турските инвестиции у нас, които за периода януари-септември 2017 г. възлизат на 58,8 млн. евро. За първите девет месеца на миналата година се наблюдава ръст и на стокообмена с Турция със 17,4 процента. Българският премиер и турският министър отбелязаха, че потенциалът за развитие на търговско-икономическото сътрудничество и инвестиции далеч не е изчерпан. На срещата беше посочено, че интересът на турските фирми у нас е насочен към проекти, свързани с изграждане на транспортна и енергийна инфраструктура. Хранително-вкусовата, химическата и текстилната промишленост също предлагат широко поле за инвестиции. По време на разговора беше констатирано, че съществува потенциал за навлизането на още производители на автомобилни части – сектор, в който Турция има сериозни традиции и дял в световното производство. Двете страни ще продължат да работят съвместно и по изграждането на смесени предприятия. Бойко Борисов и Нихат Зейбекчи обсъдиха и двустранното сътрудничество в областта на енергетиката. Турският министър на икономиката подчерта, че енергийните политики на двете страни имат стратегическо значение както в двустранен план, така и за цяла Европа. В разговора беше посочена важността за диверсификацията на енергоизточниците и доставките за нашата страна, като важна роля в това отношение има изграждането на междусистемна газова връзка.", "date": "2018.02.07", "title": " Борисов обсъди с турския министър на икономиката Зейбекчи двустранното сътрудничество и енергийните проекти"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%be%d1%89%d0%b5-%d0%be%d1%81%d0%b2%d0%b5%d0%bd-%d0%bb%d1%8e%d0%b1%d0%be%d0%b2/", "text": "„ или още.  ", "date": "2018.02.07", "title": " Какво още освен любов?\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%bd%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%b6%d0%b5/", "text": "Полицията в Русе е установила участниците в   от видеоклипа, разпространен вчера в социалните мрежи, съобщи  . Двама от тях са задържани за срок от 24 часа. Във видеоклипа трима младежи пребиват брутално друг в района на голям търговски център. Извършителите са непълнолетни, на възраст между 15 и 17 години. Те са имали предишен конфликт с потърпевшия 16-годишен ученик. Според обясненията им пред органите на реда те са се видели в търговския център и са се спречкали, след което е последвал побоят.  на Районната прокуратура по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Двама непълнолетни са задържани за жестокия побой над ученик в Русе"}
{"url": "https://trud.bg/%d0%bd%d0%be%d0%b2-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80%d0%b5%d0%bd-%d1%81%d0%b0%d0%bb%d0%be%d0%bd-%d0%bb%d0%b5%d0%b3%d0%b5-10-%d0%b2-%d1%81%d1%82%d0%be%d0%bb%d0%b8%d1%86%d0%b0/", "text": "Нов литературен салон се открива в столицата, негов домакин ще бъде залата наул.“Леге“ № 10, етаж 1. Във всеки първи четвъртък на месеца тук ще се провеждат вечери, посветени на класиците на българската художествена словесност, както и на съвременни литературни творци, ще се представят нови книги – поезия, проза, публицистика. Откриването на салона ще стане на 8 февруари (четвъртък) в 18.00 ч. с вечер, посветена на гениалния поет и идеолог на българското националноосвободително движение Христо Ботев. Ще бъде представена книгата „Борба“ на издателство „Захарий Стоянов“, която съдържа стихотворенията на Христо Ботев, илюстрирани от Борис Ангелушев, и статията „Христо Ботев- великата национална душа“. Вечерта ще бъде и поклонение пред Войводата по случай 170 години от рождението му. Гео Милев го нарича първата и най-ярката манифестация на българския расов гений, той е огнедишещото сърце на националната и социалната революция. Програмата за следващите месеци включва: 1.3.2018 г., 18.00 ч. – вечер, посветена на 140 години от Руско-турската освободителна борба и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин“; 5.4.2018 г., 18.00 ч. – вечер, посветена на 140 години от рождението на Пейо К. Яворов; 3.5.2018 г., 18.00 ч. – вечер, посветена на Гео Милев и представяне на новото издание „Септември“ с илюстрации от Борис Ангелушев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Нов литературен салон „Леге 10“ в столицата"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d0%bf%d0%bb%d0%b0%d1%89%d0%b0%d0%bd%d0%b8%d1%8f-%d0%bd%d0%b0-%d0%b4%d0%b0%d0%bd%d1%8a%d1%86%d0%b8-%d0%b8-%d0%be%d1%81%d0%b8%d0%b3%d1%83/", "text": "Електронни плащания на данъци и осигуровки ще могат да се правят безплатно през портала на Националната агенция за приходите. По същия начин ще могат да се погасяват и задължения към други институции – например, глоби към КАТ. Преводите могат да се правят денонощно, предаде БНР. Парите ще постъпят по сметката веднага, а не след известно време, както при стандартните банкови транзакции. Изключение прави плащанията към други институции, тъй като обработката ще изисква повече време, допълват от приходната агенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Електронни плащания на данъци и осигуровки ще могат да се правят безплатно през портала на НАП"}
{"url": "https://trud.bg/%d1%83%d0%bb%d1%8f%d0%bd%d0%b0-%d0%bf%d1%80%d1%8a%d0%bc%d0%be%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b4%d0%b8%d1%80/", "text": "На 9 февруари 2018 година Уляна Пръмова ще заеме поста директор на Дирекция „Информация“ в БНТ, съгласно приетото днес решение на Управителния съвет, съобщиха от обществената медия. На тази позиция тя ще отговоря за развитието на новините, публицистиката и информационните формати на обществената телевизия. Уляна Пръмова е била генерален директор на Българската национална телевизия два мандата от 2004 до 2010 година, както и директор на дирекция „Информация“ в обществената телевизия. Богатата ѝ професионална биография включва още: завеждащ редакция „Студио БТА“ в Българската телеграфна агенция, управляващ директор в телевизия ВВТ, създател на новините на телевизия „Ден“, ръководител на отдел „Вътрешна политика“ във в. „Континент“, кореспондент на БНТ и БНР в Женева и Виена. Журналистическата ѝ кариера започва в БНТ като международен редактор. Уляна Пръмова е завършила 9. Френска езикова гимназия в София, италианска филология в СУ „Св. Климент Охридски“ и гръцка филология в Атина. Владее френски, италиански, гръцки, английски, немски и руски език.", "date": "2018.02.07", "title": " Уляна Пръмова е новият директор на дирекция „Информация“ на БНТ"}
{"url": "https://trud.bg/%d0%b7%d0%b0%d0%b5%d0%b2-%d0%b8%d0%bc%d0%b0-%d0%b3%d0%be%d1%82%d0%be%d0%b2%d0%be-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5-%d0%b7%d0%b0-%d0%b8%d0%bc%d0%b5-%d0%bd%d0%b0-%d0%bc/", "text": "Премиерът на Македония Зоран Заев има готово предложение за име на югозападната ни съседка. Името обаче все още не се съобщава. Според думите на министър-председателя страната е готова с географско определение за името. Заев допълни, че ще използва всичко, което може, за да се постигне споразумение по този чувствителен проблем. Междувременно Министерството на външните работи на Гърция приветства решението на правителството за преименуване на летището и международната магистрала в бившата югославска република. Двете страни са съгласни летището в Скопие да се нарича международно летище „Скопие”, а магистралата, която свързва македонската столица с гръцката граница – магистрала „Приятелство”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Заев има готово предложение за име на Македония"}
{"url": "https://trud.bg/%d1%89%d0%b5-%d0%b1%d1%8a%d0%b4%d0%b5-%d0%b2%d0%bf%d0%b5%d1%87%d0%b0%d1%82%d0%bb%d1%8f%d0%b2%d0%b0%d1%89%d0%be-%d1%81-%d0%b4%d0%b2%d0%b0%d0%bc%d0%b0-%d0%bf%d0%b0%d1%80%d1%82%d1%80%d0%b8%d0%b0%d1%80/", "text": "Патриархът на Москва и цяла Русия ще присъства на тържествата за 140-годишнината от Руско-турската война, потвърди във Варна руският посланик Анатолий Макаров. „Ще бъде впечатляващо с двама партриарси на Шипка – Неофит и Кирил“, каза още дипломатът. Той отново коментира, че заради президентските избори в Русия през март Владимир Путин не може да се отзове на поканата на българския държавен глава Румен Радев, но за тържествата ще пристигне голяма делегация, включително и с представители на Руската Дума. До момента са осем кандидатите за президент на Русия, посочи посланик Макаров. Той участва в организираното поклонение от руското консулство във Варна пред паметника на граф Игнатиев в навечерието на Деня на дипломатическия работник на Русия, който с указ на президента Путин се отбелязва на 10 февруари. „Трудно е да се намери по-голям българофил и по-голям привърженик на Освобождението на България от граф Николай Павлович Игнатиев. Съдбата му е жив пример на това доколко са свързани историческите пътища на Русия и България, на нашата обща славянска душа. Радвам се, да отбележа, че напоследък взаимоотношенията между нашите страни се развиват по-динамично отколкото преди, но потенциалът на сътрудничеството ни по общото мнение далеч не е изчерпан“, каза в словото си дипломатът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Посланик Анатолий Макаров: Ще бъде впечатляващо с двама патриарси на Шипка"}
{"url": "https://trud.bg/%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%be%d0%bd%d0%b5%d0%bd-%d1%84%d0%b8%d0%bb%d0%bc-%d0%b7%d0%b0-%d0%bb%d1%8e%d0%b1%d0%be%d0%b2%d0%bd%d0%b0%d1%82%d0%b0-%d0%b8%d1%81%d1%82%d0%be%d1%80/", "text": "Телевизионен филм, проследяващ любовната история на принц Хари и актрисата от САЩ Меган Маркъл, ще бъде излъчен през пролетта – навреме за сватбата им през май, пише в. „Дейли експрес“. В образа на принц Хари зрителите на американската телевизия „Лайфтайм“ ще видят шотландския актьор Мъри Фрейзър. Ролята на Меган Маркъл е поверена на родената в Ямайка актриса Париса Фиц-Хенли. Филмът, озаглавен „Хари и Меган: Кралски романс“, ще бъде режисиран от Менхай Худа. Очаква се снимките за продукцията да започнат тази седмица в Лос Анджелис и Ванкувър. Телевизионният филм ще проследи историята на принц Хари и Меган Маркъл от момента на запознанството им чрез общи приятели и времето, когато те все още могат необезпокоявани да се наслаждават на любовта си, до глобалното медийно внимание, последвало след афиширането на връзката им. „Лайфтайм“ не за първи път филмира кралска любовна история. През 2011 г. – 11 дни преди сватбата на принц Уилям и Кейт Мидълтън, телевизията излъчи продукцията си „Уилям и Кейт“, припомня изданието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Телевизионен филм за любовната история на принц Хари и Меган Маркъл"}
{"url": "https://trud.bg/%d0%b1%d0%be%d0%b9%d0%ba%d0%b0-%d0%b2%d0%b5%d0%bb%d0%ba%d0%be%d0%b2%d0%b0-%d1%89%d0%b5-%d0%bf%d1%80%d0%b5%d0%b2%d0%b5%d0%b4%d0%b5-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4/", "text": "Носителката на редица награди и една от водещите актриси в България Бойка Велкова  ще представи в Благоевград един нетрадиционен и вдъхновяващ спектакъл. Жители и гости на града ще могат да тръгнат по „Пътя на Афродита“  на 13 февруари от 19.00 часа в зала „Пейо Яворов“. Татяна Лолова, Владимир Карамазов, Ути Бъчваров също ще се включат по нетрадиционен начин в идеята и концепцията за представяне на  спектакъла, който показва връзката между прегрешенията и духовното израстване, за съвместното съществуване на Небесната и Телесната Афродита. Сценографията е дело на Венелин Шурелов и Мартин Пенев, снимките са на Елена Спасова, а музикалната картина е допълнена от Теодосий Спасов. Спектакълът е вдъхновен от аромат на канела, червено вино, мъжки устни, пропуснати нощи, думи на Исабел Алиенде и други афродизиаци. Една жена и една актриса се срещат на сцената, за да си подадат ръка, за да си признаят няколко тайни, за да си споделят забавни истории и да заявят своя вкус към изкуството, храната и силата на прошепнатите слова. Билети за това екзотично пътуване могат да бъдат намерени на касата на зала „Пейо Яворов“.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Бойка Велкова ще преведе благоевградската публика по „Пътят на Афродита“"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b2%d0%be%d0%b4%d0%b0%d1%82%d0%b0-%d0%b2-%d0%bd%d1%8f%d0%ba%d0%be%d0%b8-%d1%87%d0%b0%d1%81%d1%82%d0%b8-%d0%bd%d0%b0-%d1%81%d0%be%d1%84%d0%b8%d1%8f-%d1%83-3/", "text": "„Софийска вода” временно ще прекъсне водоснабдяването в някои части на столицата на 8 февруари 2018 г. (четвъртък), съобщиха от пресцентъра на дружеството. Във връзка с подмяна на сградно водопроводно отклонение на ул. „Съединение“, с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Старата чешма“, ул. „Методи Бегов“, ул. „Дивано“, ул. „Съединение“, ул.“Георги Бенковски“, ул. „Могила“, ул. „Свети Спас“, ул. „Теменуга“, ул.“73-та“, ул. „Сергин Сердарски“, ул. „Димитровче“ и стопански постройки на изхода на с. Долни Лозен. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Съединение“ ъгъла с бул. „Сергин Сердарски“. Във връзка с подмяна на сградно водопроводно отклонение на ул. „Владайска“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Владайска“ от ул. „20-ти април“ до бул. „Ген. М.Д.Скобелев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ ъгъла с ул. „20-ти април“. Във връзка с подмяна на сградно водопроводно отклонение на ул. „Росица“, с. Герман, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Искър“ от ул. „Патриарх Герман“ до ул. „Топола“, ул. „Градина“; ул. „Здравец“ от ул. „Искър“ до ул. „Градина“; ул. „Росица“ от ул. „Искър“ до ул. „Градина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Градина“ ъгъла с ул. „Росица“. Във връзка с подмяна на сградно водопроводно отклонение на бул. „Мадрид“, кв. „Подуене“, се налага спиране на водоподаването от 09:30 до 17:00 часа на клиентите на „Софийска вода”, живеещи по бул. „Мадрид“ от ул. „Черковна“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“№23. Във връзка с подмяна на сградно водопроводно отклонение до бл. 348 , жк. „Младост“ 3, се налага спиране на водоподаването от 10:00 до 16:00 часа на клиентите на „Софийска вода”, живеещи в района на бл. 348 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 348 . Във връзка с подмяна на водомерен възел на ул. „Стефан Стамболов“, кв. „Изгрев“ гр. Банкя, се налага спиране на водоподаването от 09:00 до 15:00 часа на клиентите на „Софийска вода”, живеещи в района на ул. „Хан Аспарух“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Стамболов“ №162. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Спират водата в някои части на София утре"}
{"url": "https://trud.bg/%d0%b9%d0%be%d1%85%d0%b0%d0%bd%d0%b5%d1%81-%d1%85%d0%b0%d0%bd-%d1%80%d0%b5%d1%88%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%bf%d0%be%d1%80%d0%b0-%d0%b7%d0%b0-%d0%b8%d0%bc%d0%b5/", "text": "Решаването на спора с Атина за конституционното име на Македония не е гаранция за членството на страната в Европейския съюз. Това заяви комисарят по въпросите на европейската политика за съседство и преговорите за разширяване Йоханес Хан, който пристига на официално посещение в Сърбия само ден след представянето на Стратегията за разширяване на ЕС със страните от Западните Балкани, предава скопската електронна медия „Нетпрес“. „Все пак, това не е искането за членство на Македония в ЕС, това е за началната фаза на преговорите“, заяви Хан, като допълни, че Скопие трябва да разреши редица въпроси, преди да стане част от Общността. „Македония трябва да изпълни широк списък от условия и съществени реформи, като например реформи в съдебната система, законодателството в областта на тайните служби и медийния сектор. Пакетът е голям и те имат много работа, преди да им бъде предположено членство“, каза още австрийският политик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Йоханес Хан: Решаването на спора за името не е гаранция за присъединяването на Македония към ЕС"}
{"url": "https://trud.bg/%d1%86%d1%8f%d0%bb%d0%be%d1%82%d0%be-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%be%d1%82%d0%be-%d1%87%d0%b5%d1%82/", "text": "Цялото ръководство на столичното Четвърто РУП е сменено, предаде  . Началничката на Районното Теменужка Капчина е преназначена на нова длъжност в Главна дирекция „Национална полиция“. Сменен е и заместник-началникът Теодор Тасев. На негово място днес е бил представен Делян Гешев, който до момента е бил началник на Криминална полиция в полицейското управление. Сменен е и началникът на разследващото звено в Районното Аделина Малакова. Засега не е ясно кой ще бъде новият началник на Районното управление на полицията. За момента не са ясни причините за масовата рокада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Цялото ръководство на столичното Четвърто РУП е сменено"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%81%d0%bb%d1%83%d1%87%d0%b2%d0%b0%d1%89%d0%be%d1%82%d0%be-%d1%81%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d0%b5/", "text": "Случващото се в Гърция е много показателно и трябва да го наблюдаваме внимателно. Това каза лидерът на БСП – София Калоян Паргов в ефира на „Канал 3“. Той коментира протестите в Атина срещу използването на името „Македония“ от държавата Македония. „В Гърция процесите тепърва предстоят, включително и вътрешнополитическите като залог за бъдещето на Ципрас, коментира Калоян Паргов. – Това е залог за бъдещето и на Зоран Заев. От изхода на тази ситуация зависи бъдещето на тези две държави във вътрешнополитически план. Няма съмнение, че самият Ципрас ще се опита да направи сделка. Тези протести в момента му помагат, за да може да бъде по-убедителен“. Според Калоян Паргов за България е добре Македония да се умиротвори. „Важно е да развием съвместни икономически, инфраструктурни, транспортни и енергийни проекти, защото няма как да избягаме от тази най-романтична част от нашата история, коментира той. – Позицията за Македония е въпрос на българско самосъзнание. И много ми се иска в учебниците по история тя да бъде вплетена, за да може и следващите поколения да я носят в себе си. В политиката паметта е много важно нещо. В това отношение БСП може да бъде доста полезна, тъй като тя има знания и много помни. Ако, разбира се, някой иска да я чуе“.", "date": "2018.02.07", "title": " Калоян Паргов: Случващото се в Гърция е много показателно и трябва да го наблюдаваме внимателно"}
{"url": "https://trud.bg/%d0%b5%d0%ba-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%80%d0%b0%d1%81%d1%82%d0%b5%d0%b6-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81/", "text": "Икономическият растеж в България се очаква да остане стабилен, като брутният вътрешен продукт нарасне с 3.7% през 2018 и 3.5% през 2019 благодарение на силното вътрешно търсене. Това стана ясно при представянето на междинната икономическа прогноза за 2018-та година на Европейската комисия. Очаква се инфлацията у нас да се повиши до 1.4% през 2018 и 1.5% през 2019 в резултат на увеличеното търсене и ръста на доходите. Оценките на икономиките както в еврозоната, така и в ЕС като цяло са отбелязали растеж от 2,4 % през 2017 г., което представлява най-бързият темп за последното десетилетие. Темповете на растеж в еврозоната и ЕС през изминалата година надхвърлиха очакванията, заяви еврокомисарят по икономическите и финансови въпроси Пиер Московиси. „След доста години постепенно и умерено възстановяване, мога да заявя, че най-сетне Европа има солиден и устойчив растеж. Добрите цифри от втория семестър на 2017-та година ни позволиха да преразгледаме нарастването на брутния вътрешен продукт като цяло и така 2017-та година се очертава като най-добрата от 10 години насам. За началото на 2018-та година анкетните проучвания потвърждават този динамичен растеж“, допълни Московиси, цитиран от БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " ЕК: Икономическият растеж в България се очаква да остане стабилен"}
{"url": "https://trud.bg/%d0%be%d1%81%d1%8a%d0%b4%d0%b5%d0%bd%d0%b8%d1%8f%d1%82-%d0%bd%d0%b0-%d1%81%d0%bc%d1%8a%d1%80%d1%82-%d0%b8%d0%b4%d0%b2%d0%b0/", "text": "„", "date": "2018.02.07", "title": " Осъденият на смърт идва"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d1%85%d0%b0-%d0%bd%d0%b5%d1%83%d1%81%d0%bf%d1%8f%d0%bb%d0%be-%d0%bc%d1%83%d0%bb%d0%b5-%d0%bd%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8/", "text": "Помагач на телефонни измамници, който трябвало да транспортира плячката им от злато и пари, но беше разобличен и заловен, сключи споразумение с районната прокуратура в Шумен. 55-годишният И.И. е наказан условно с 8 месеца затвор при 3-годишен изпитателен срок. Определението на районния съд в Шумен е окончателно. Магистрати му връщат и отнетия мобилен телефон, по който комуникирал с измамниците. За съжаление те остават неразкрити. Жертвата на измамата била на 42 г. и през лятото на м.г. повярвала, че участва в полицейски акция за задържане на мошеници. При контейнери за смет на ул.“Г.Раковски“ оставила несесер, пълен с 30 грама злато, 1750 лв. и 1220 евро. Бдителен таксиметров шофьор осуетил измамата, защото забелязал, че кола пред него спира често, а шофьорът й е неориентиран. Мулето все пак намерило и взело оставения несесер, но таксиджията подал сигнал до полицията. Униформени бързо го издирили. Ценностите и парите били върнати на доверчивата шуменка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Наказаха неуспяло „муле“ на измамници"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8-%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%bf%d0%be%d0%b4%d1%80%d0%b5%d0%b4%d0%b8-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%bd/", "text": "Четири метрови платна, изобразяващи плажа с чадърите на къмпинг „Градина“, са изложени в Калифорния, в централния офис на голяма компания. Те са дело на Георги Андонов, който живее и твори в Бургас. Наскоро художникът откри изложба в Народното събрание, където представи портрети на български владетели. Авторът бе поздравен лично от председателя на Парламентарната комисия по култура и медии- Вежди Рашидов. Андонов има интересна биография- завършва Националната художествена академия през 1995- та, а година по- късно открива своя собствена галерия в Бейрут, Ливан. Там живее 11 години и се запознава със съпругата си. После започва работа с галерии в Лос Анджелис, Дубай и др. Разкрива, че в Америка е пробил с българското море. За изложбата в парламента, идея му дал бургаският депутат от ГЕРБ Димитър Бойчев.  „Това е много стара тема, която исках да правя- българските царе. Винаги съм имал носталгия и афинитет към тази епоха. Затова и изложбата се казва „ДНК“, т. е. нашето ДНК. Тя е една препратка към поколенията, тема за размисъл за това как ние се чувстваме и кой към кое ДНК принадлежи“, коментира творецът пред „Труд“. Георги Андонов адмирира факта, че в Бургас ще се разкрива филиал на Художествената академия и дори планува там да запише дъщеря си. В момента рисува картини за Марбея, Палма де Майорка,както и за Дубай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Бургаски художник подреди изложба в НС\t\t\t"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%bd%d0%b0%d0%b4-500-%d0%b7%d0%b0%d1%8f%d0%b2%d0%bb%d0%b5/", "text": "Над 500 заявления от работници с неизплатени заплати са подадени в НОИ за изплащане на обезщетения от Фонда за гарантиране на вземанията на работници от предприятия в несъстоятелност. Това обяви в сряда в Горна Оряховица омбудсманът Мая Манолова, която имаше изнесена приемна с граждани. По думите на националния омбудсман, потърпевшите работници са от цялата страна, преобладаващо от частния сектор, като средно на работник се падат около две до три неизплатени заплати за общо около 1500 лева. Манолова припомни, че работници с неиздължени възнаграждения след 15 февруари 2015 година могат да подават заявления към НОИ, като всеки момент в Държавен вестник ще бъдат обнародвани приетите от депутатите поправки в трудовото законодателство за изплащане на парите им от фонда. „Тримесечен е срокът, в който сумите ще се изплащат или до 15 май тази година“, предупреди Манолова и дори обяви телефон, на който също могат да се обаждат ощетените – 0895 66 35 73. В момента бюджетът на фонда е в размер на 257 млн. лева, които са събрани от отчисления, които са правили работодателите през годините. „В Горна Оряховица също има случаи на неизплащани трудови възнаграждения, от три работещи фирми, а не от фирми във фалит“, каза Мая Манолова. В нейната приемна са получени оплаквания и сигнали за фирмите „Зенит 21“, „S Секюрити“ и „СОТ 62“. Тези работници също са били посъветвани да подадат заявления за обезщетения. И други работници от района са се ожалили пред Манолова и експертите на ведомството от нарушаване на трудовото законодателство. Така например служители на БДЖ „Пътнически превози“ от превозни бригади на сумарно работно време, се оказало че работят по 15 до 20 часа, като обичайно започвали работа в 3,30 часа и приключвали след 22,30 часа. Манолова е категорична, че ще предприеме среща с ръководството на БДЖ. От военния завод „Аркус“ в Лясковец пък имало сигнали за прекатегоризиране от втора в трета категория. През приемната на омбудсмана само за броени часове са преминали над 70 човека с проблеми от различен характер. Жители на Първомайци споделили, че след монтиране на нови електромери, сметките им за ток драстично скочили. Жалби срещу банки, монополисти, са били сред другите представени в приемната. От граждански съвет „Човеколюбие“ в Горна Оряховица информирали Манолова, че имат амбиция да бъде възстановено първото килийно училище в града от 1822 година, както и за проект за Дом за възрастни хора, който да бъде разположен в базата на Транспортна болница. След разговор на омбудсмана с ръководството на кметската управа станало ясно, че килийното училище е включено за финансиране по линия на Междуведомствената комисия по бедствия и аварии към МС. Мая Манолова съобщи, че е посетила и Училището по изкуства и занаяти за социално слаби деца във великотърновското село Русаля, в което се обучават талантливи деца. „Трябва да има подкрепа от институциите и от държавата. Трудно е такива ентусиасти да се справят сами, ние сме подкрепяли деца от Сливен, от Смолян. Предстои да организираме кръгла маса в която да обсъждаме възможностите талантливи деца от социално слаби семейства да бъдат подпомагани“, коментира Мая Манолова. Омбудсманът обеща да проучи възможността държавата да подпомага школото в Русаля например като училищата със статут на иновативни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Омбудсманът Мая Манолова: Над 500 заявления от работници с неизплатени заплати са подадени в НОИ"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%bf%d0%be%d0%b4%d0%bf%d0%b8%d1%81%d0%b0-%d1%81-%d1%80%d0%b8%d0%b5%d0%ba%d0%b0-%d0%be%d0%b1%d1%8f%d0%b2%d0%b8-%d0%bf%d0%be%d1%81%d1%82%d0%b0%d0%b2/", "text": "Валери Божинов официално се обвърза с „Риека“. Нападателят парафира договор до края на сезона, но с опция за удължаване за нови 3 години. За българския футболист това е 14-ти отбор в кариерата му. За последно той игра в „Лозана“, откъдето си тръгна през есента.  „Това е много сериозен отбор – обяви 31-годишният таран. – Желанието ми е да помогна на отбора през пролетта, за да завършим кампанията подобаващо. Имаме шенс да играем и на финал за купата. Все още не съм в оптимална форма. Треньорът иска от мен да покажа професионализъм и да помогна максимално на момчетата, тъй като съм най-възрастен и най-опитен в отбора. Това е моят 14-и клуб, но се надявам да остана възможно най-дълго.“  Преди Божинов, през годините в „Риека“ играха други двама родни нападатели – Георги Иванов през сезон 2007/08 и Венцислав Христов през 2015 година.", "date": "2018.02.07", "title": " Божинов подписа с „Риека“, обяви поставената му цел"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d0%b6%d0%b5%d0%bd%d0%b0-%d0%bc%d0%b0%d0%bc/", "text": "Окръжна прокуратура – Бургас предаде на съд Веселина Г. /60г./. Тя е подсъдима за това, че в дома си, находящ се в ж.к. Лазур, при условията на продължавано престъпление, противозаконно лишила от свобода съпруга си-Димитър М. Веселина го държала заключен в една от стаите в жилището, като деянието е извършено по начин опасен за здравето на пострадалия, казаха магистратите. Тя е подсъдима и за това, че с користна цел и по особено мъчителен начин, предумишлено умъртвила мъжа си, като системно не му е давала достатъчно количество храна, вода и необходимите за заболяването му лекарства. После го изхвърлила в контейнер. Освен това, с цел да набави за себе си имотна облага, като пълномощник на Димитър М., възбудила и поддържала заблуждение две години у служител на НОИ – гр. Бургас, че е жив и има право да продължи да получава пенсия за старост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Прокуратурата предаде на съд жена, мамила, че съпругът й е жив\t\t\t"}
{"url": "https://trud.bg/%d0%bf%d0%b5%d1%81-%d1%81%d1%8a%d0%b1%d0%b8%d1%80%d0%b0-%d0%bb%d0%b5%d0%b2%d0%b8%d1%82%d0%b5-%d0%bb%d0%b8%d0%b4%d0%b5%d1%80%d0%b8-%d0%b7%d0%b0-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5/", "text": "Партията на европейските социалисти (ПЕС) организира традиционна среща на левите лидери преди срещата на върха на ЕС-Западните Балкани на 17 май в София. Президентът на ПЕС Сергей Станишев обяви това по време на работна среща с представители на партии от Западните Балкани, членуващи в ПЕС и евродепутати от Групата на социалистите и демократите. Мероприятието се състоя само ден след като върховният представител на ЕС по въпросите на външната политика Федерика Могерини и комисарят Йоханес Хан, отговорен за политиката за разширяване, представиха в ЕП новата стратегия на ЕС за ускоряване на процеса на присъединяване на Западните Балкани.", "date": "2018.02.07", "title": " ПЕС събира левите лидери за Западните Балкани"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%ba%d0%b0%d0%bb%d1%84%d0%b8%d0%bd-%d0%bd%d1%8f%d0%bc%d0%b0-%d0%be%d1%81%d0%bd%d0%be%d0%b2%d0%b0%d0%bd%d0%b8%d0%b5-%d0%b4%d0%b0-%d0%be%d1%82%d0%bb%d0%b0%d0%b3/", "text": "“Няма основание да отлагат влизането ни в Шенген. Заради пречките пред България и Румъния този въпрос се превърна в политически, а никога не е бил такъв”, заяви Ивайло Калфин, член на ИБ на АБВ по повод вчерашното посещение на холандския премиер Марк Рюте, който заяви, че България все още не е напълно готова за влизане в шенгенското пространство. “Не си представям, особено при тази тежка ситуация с миграцията, ние да премахнем паспортните проверки. Така че дори и да влезем ние пак ще трябва да въведем или запазим този механизъм на контрол”, категоричен бе Калфин. Той коментира, че основната тема на диалога между Турция и ЕС ще бъде контролът на миграцията.", "date": "2018.02.07", "title": " Ивайло Калфин: Няма основание да отлагат влизането ни в Шенген"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b8%d1%85%d1%82%d0%b8%d0%bc%d0%b0%d0%bd-%d0%b1%d0%b8%d1%85%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0-%d0%b4%d0%b0-%d0%bf%d0%be/", "text": "Жители на Ихтиман нападнаха полицаи, за да им попречат да заловят нарушител. Автопатрул опитал да спре вчера „Мерцедес”, който криволичел по пътното платно, съобщават от пресцентъра на МВР. Водачът не се подчинил и демонстративно увеличил скоростта, като продължил в посока кв. „Изток“. Полицаите го настигнали, но вместо да спре, той блъснал колата им, като смачкал цялата лява страна на автомобила и отново продължил движението си. След включването на допълнителни полицейски екипи, колата била открита на адрес в кв. „Изток”. Жителите на квартала обаче обградили полицаите, нападнали ги, нанесли повърхностни рани по лицата им и повредили униформите на двама от тях. Това дало възможност на издирвания 23-годишен шофьор да избяга и да се укрие. За срок от 24 часа са задържани двама мъже и една жена. По случая е образувано досъдебно производство за извършени престъпления по чл. 270, ал.1 и чл. 325, ал.2 от НК. Действията по разследването продължават. Само преди ден пострада друг служител на реда в Златарица. Група мъже нападнаха полицейски патрул, отзовал се на сигнал. Единият от униформените е настанен в търновската болница с комоцио. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Жители на Ихтиман биха полицаи, за да помогнат на нарушител да избяга"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%bd%d0%b0%d0%b4-138-%d0%bc%d0%bb%d0%bd-%d0%bb%d0%b5%d0%b2%d0%b0-%d1%89%d0%b5-%d1%81%d0%b0-%d0%bd%d0%b5%d0%be%d0%b1%d1%85%d0%be/", "text": "Според изчисление с 10% увеличение сумата е над 13,8 млн. лева. От бюджета, с който министерството разполага в момента, няма как. А за увеличение с 20% сумата е в двоен размер. Това каза пред журналисти министърът на правосъдието Цецка Цачева в отговор на въпрос колко средства от бюджета ще са необходими, за да се изпълни искането на служителите в затворите за 20% увеличение на заплатите след заседание на парламентарната комисия по правни въпроси. „В Министерството на финансите се правят анализи. Търсят се варианти за доближаване на възнагражденията на служителите в охраната и в ГД „Изпълнение на наказанията“. На този етап се търси решение на въпроса“, посочи тя. „В диалог съм с министър-председателя Бойко Борисов и с финансовия министър Владислав Горанов. През дните от искането на синдикатите до момента предоставяме всякаква информация, която се изисква от нас по отношение на бюджетите“, обясни министърът. „Диалогът със синдикатите на Главните дирекции „Охрана“ и „Изпълнение на наказанията“ не е преустановен. Наясно съм с исканията им“, посочи Цецка Цачева. „Винаги съм споделяла пред тях, че трябва да има съответствие във възнагражденията, но 20% не са получили дори служителите в МВР“, коментира тя. В отговор на въпрос защо полицаите да могат да получат 100 млн. лева, а служителите в затворите не министърът посочи: „Не ми е известно полицай да е получил част от тези пари“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Цецка Цачева: Над 13,8 млн. лева ще са необходими за 10% увеличение на заплатите на служителите в затворите"}
{"url": "https://trud.bg/40-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%b8%d0%b7%d1%80%d0%b8%d0%b2%d0%b0%d1%82-%d0%bf%d1%8f%d1%81%d1%8a%d0%ba%d0%b0-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%bd/", "text": "Цялостно измиване на улиците във Велико Търново предстои в близките дни. Процесът ще започне веднага, щом температурата на въздуха нощем се задържи положителна. Средносрочните метеорологични прогнози сочат, че това ще се случи след 19 февруари. Самото миене ще бъде във вечерните и нощните часове, когато трафикът е по-слаб. Вече започна подготовката на улиците за измиването им. Над 40 служители на общинското предприятие „Зелени системи” почистват остатъците от инертните материали, разпръснати досега по уличната мрежа. Предстои обработката на настилките и с автоматизираната машина за метене. Служителите на ОП „Зелени системи“ са разпределени в екипи и по райони. Почистването започна по централните улици на старопрестолния град, а през тази седмица се работи в квартал „Колю Фичето“. Последващото измиване ще стартира от най-високите части на Велико Търново, ще обхване както централната част, основните булеварди и улици, а също и кварталите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " 40 работници изриват пясъка по улиците на Велико Търново"}
{"url": "https://trud.bg/%d1%80%d1%83%d0%bd%d0%b8-%d0%bf%d0%be%d1%81%d0%be%d1%87%d0%b8-%d0%bf%d0%b5%d1%80%d1%84%d0%b5%d0%ba%d1%82%d0%bd%d0%b8%d1%8f-%d0%bf%d0%b0%d1%80%d1%82%d0%bd%d1%8c%d0%be%d1%80-%d0%b2-%d0%b0%d1%82%d0%b0/", "text": "Дългогодишният капитан и реализатор №1 в историята на „Манчестър Юнайтед“ – нападателят Уейн Руни, посочи Карлос Тевес като перфектния партньор в атака. Това признание настоящият ас на „Евертън“ направи пред „Скай Спортс“. На Острова побързаха да уточнят, че през годините вече бившият национал на Англия е играл с някои от най-добрите в света на този пост – Кристиано Роналдо, Рууд ван Нистелрой, Димитър Бербатов, Майкъл Оуен, Робин ван Перси и Златан Ибрахимович. С българина Руни дели една съблекалня в продължение на четири сезона.  „Подхождахме се – обясни Руни по адрес на аржентинеца. – Луис Саха също беше брилянтен, но мисля, че с Тевес ни се получаваха най-добре нещата.“  През 2010-а настоящият футболист на „Бока Хуниорс“ обяви Руни за най-добрия в света. Година по-рано англичанинът агитираше публично за оставането на своя съотборник на „Олд Трафорд“. В крайна сметка това не се случи, а Тевес пое към градския съперник „Сити“.", "date": "2018.02.07", "title": " Руни посочи перфектния партньор в атака"}
{"url": "https://trud.bg/%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%bf%d0%be%d1%81%d1%82%d0%b0%d0%bd%d0%be%d0%b2%d0%b8-%d0%bf%d1%80%d0%b8/", "text": "Димитровградският районен съд постанови присъда за търговия с гласове за частичните избори в село Ябълково, информира  . След споразумение с прокуратурата Велко Велков получи 5 месеца условно с 3 години изпитателен срок и глоба от 5 хиляди лева. Той е признат за виновен, че от 26-и до 28-и юни миналата година е дал 159 хиляди лева на 18 души в село Ябълково, за да гласуват на частичните кметски избори за независимия кандидат Костадин Ангелов. Общо 239 хиляди лева, които са били предназначени за извършване на престъплението, се отнемат в полза на държавата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Димитровградският съд постанови присъда за търговия с гласове за частичните избори в село Ябълково"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%84%d0%b8%d1%80%d0%bc%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d1%81%d1%82%d1%80%d0%be%d1%8f%d1%82-%d0%bd%d0%b0%d1%88%d0%b8-%d0%bc%d0%b0%d0%b3%d0%b8/", "text": "Турски компании имат интерес към проекти, свързани с изграждане на транспортна и енергийна инфраструктура. Това стана ясно след разговора между министър-председателя Бойко Борисов и министъра на икономиката на Турция Нихат Зейбекчи. Двамата обсъдиха в София състоянието на икономическото партньорство между двете страни и възможностите за разширяването му. В разговора бяха отбелязани отличните контакти в различни икономически сектори и беше посочено, че ползотворните добросъседски отношения между България и Турция допринасят за повишаване на двустранния стокообмен и засилване на търговско-икономическото партньорство, се казва в информацията от Министерски съвет. Турските инвестиции у нас за периода януари-септември 2017 г. възлизат на 58,8 млн. евро, а за първите девет месеца на миналата година се наблюдава ръст и на стокообмена с Турция със 17,4 процента. Интерес към инвестиции има и в хранително-вкусовата, химическата и текстилната промишленост също предлагат широко поле за инвестиции. Борисов и Зейбекчи са обсъдили, че съществува потенциал за навлизането на още производители на автомобилни части от Турция. Двете страни ще продължат да работят съвместно и по изграждането на смесени предприятия, се казва още в съобщението от правителствената пресслужба. Бойко Борисов и Нихат Зейбекчи обсъдиха и двустранното сътрудничество в областта на енергетиката, като турският министър на икономиката подчерта, че енергийните политики на двете страни имат стратегическо значение както в двустранен план, така и за цяла Европа. В разговора беше посочена важността за диверсификацията на енергоизточниците и доставките за нашата страна.", "date": "2018.02.07", "title": " Турски фирми искат  да строят наши магистрали\t\t\t"}
{"url": "https://trud.bg/%d0%b2-%d0%ba%d0%b0%d0%bc%d1%87%d0%b8%d1%8f-%d0%bf%d0%be%d1%81%d1%80%d0%b5%d1%89%d0%b0%d1%82-%d0%bf%d1%80%d0%be%d0%bb%d0%b5%d1%82%d1%82%d0%b0-%d1%81%d1%8a%d1%81-%d1%81%d0%bb%d0%b0%d0%b2%d1%8f%d0%bd/", "text": "Древният славянски обичай за изпращане на зимата Масленица ще бъде отбелязан на 14 февруари в Частното средно училище „Юрий Гагарин“ в Санаторно-оздравителния комплекс „Камчия“. В Русия Масленица е един от най-тачените семейни празници. Продължава цяла седмица, а на финала, също като на Сирни Заговезни се иска и се дава прошка. Организаторите канят всички желаещи да се включат в празника, за който подготвят много игри и угощение с традиционните блини. Домакините ще се състезават за най-добре украсена класна стая и най-богата трапеза с блюда, сервирани на Масленица и Сирни заговезни, а призьорите ще излъчи жури, начело с космонавта Красимир Стоянов. Той ще поздрави и всеки от класовете с весела скоропоговорка. Кукерски игри и запалване на сламеното чучело на зимата ще са сред най-атрактивните изненади на празника. Участниците в него ще могат да се включат и в надпревари по дърпане на въже, скачане с чували и щафета със сурови яйца, анонсираха организаторите от Международния център „Русский мир“, Славянския център и СОК „Камчия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " В Камчия посрещат пролетта със славянския обичай Масленица"}
{"url": "https://trud.bg/%d0%bf%d1%80%d0%b0%d1%80%d0%be%d0%b4%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%b1%d1%80%d0%b8%d1%82%d0%b0%d0%bd%d1%86%d0%b8-%d0%b5-%d0%ba%d1%8a%d0%b4/", "text": "Оказва се, че прародителят на всички британци е къдрав, с много тъмна кожа и сини очи, предадоха световните агенции. Той е живял на Острова преди 10 хил. години. Необичайните резултати идват след продължително ДНК изследване на скелет, открит в пещера във Великобритания. При първата реконструкция на лицето на т.нар. „Чедърмен” той е бил с черна коса, много по-бяла кожа и кафяви очи. Благодарение на изключително добре запазеното му ДНК учените във Великобритания установили, че всъщност той е бил доста мургав – почти чернокож и с много сини очи. Генетичният материал е бил взет чрез отвор в черепа, от който е било извлечено малко количество костен прах. Самият скелет е бил открит в пещера, в която температурата се е задържала на постоянни нива, а въздухът е бил студен и сух, което е позволило ДНК-то да се запази в толкова добро състояние. Според данните „Чедърмен” е бил част от ловци-събирачи, дошли от Близкия Изток и мигрирали към Северна Европа в края на последната ледникова епоха. В наши дни около 10% от цялото британско население носи чертите на тези свои прародители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Прародителят на всички британци е къдрав, тъмнокож и със сини очи"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d1%81%d0%bb%d0%b5%d0%b4%d1%81%d1%82%d0%b2%d0%b8%d0%b5-%d0%bf%d0%be%d0%b5-%d0%b8%d0%bd%d1%86%d0%b8%d0%b4%d0%b5%d0%bd%d1%82/", "text": "Разследването на инцидента с моторна шейна, при който загина синът на транспортния министър Ивайло Московски, е възложено на Националната следствена служба (НСлС). Това е станало вчера с постановление на главния прокурор Сотир Цацаров, издадено по предложение на административния ръководител на Окръжна прокуратура-София и наблюдаващия случая прокурор. Досъдебното производство по случая е от 2 февруари. Разследващ полицай от Областната дирекция на МВР-София е направил оглед на местопроизшествието в курортен комплекс “Боровец” и е образувано разследване за причиняване по непредпазливост на смъртта на Кристиян Ивайлов Московски по чл.122 ал.1 Наказателния кодекс. Първоначалните и неотложни действия са докладвани на Окръжна прокуратура-София, под чието наблюдение е започнало и се води досъдебното производство. В хода на разследването са извършени общо 5 огледа на местопроизшествие, разпитани са седем свидетели, изготвена е съдебномедицинска експертиза, изискана е справка от КАТ при ОДМВР-София. По делото следва да бъдат разпитани голям брой свидетели и да бъдат назначени множество съдебни експертизи и други действия по разследването, част от които изискват и специфични знания за разрешителния режим и правилата за ползване на моторни шейни.", "date": "2018.02.07", "title": " Националното следствие пое инцидента с детето на Московски\t\t\t"}
{"url": "https://trud.bg/%d0%b2%d1%80%d0%b5%d0%bc%d0%b5-%d0%b5-%d0%b2%d1%81%d1%81-%d0%b4%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f-%d0%bd/", "text": "Какво ще се случи, ако един професионалист напише, че се срамува от своя ръководител? Ако го направи медицинска сестра по адрес на хирурга, сигурно няма да се намери пациент, който да пожелае да се оперира при срамящия професията лекар. Ако го направи работник в цех за колбаси, сигурно няма да се намери клиент, който да си купи от кренвиршите на месокомбината със срамен собственик. Ако го направи съдия, всъщност върховен съдия, при това заместник-председател на Касационния съд и председател на Гражданската му колегия, то със сигурност няма да се намери човек, който да вярва, че върховенството на закона е възможно. Безпрецедентният акт на съдия Красимир Влахов, който депозира пред Съдийската колегия на Висшия съдебен съвет молба за освобождаването му от поста на заместник-председател на ВКС и председател на Гражданската колегия, всъщност казва точно това. Върховенството на закона у нас ще продължава да е отсъства, поне докато с титлата на “съдия № 1” продължава, макар и номинално, да се представя Лозан Панов. Мотивите към оставката на Влахов идват точно на третата годишнина от влизането на Панов във ВКС. И макар още преди две години и два месеца да стана ясно, че изборът на председател на Върховния съд е най-голямата грешка в мандата на предишния Висш съдебен съвет, написаното от Влахов дава основание на настоящия висш кадрови орган на съдебната власт да поправи тази грешка. Това би било възможно само и единствено, ако Пленумът на ВСС освободи преждевременно от поста му Панов. С какви мотиви ли – те са изложени, при това от върховен съдия, който е бил в продължение на повече от две години и половина заместник на председателя на ВКС. Много е важно да отбележим, че до разкритията за случващото се във ВКС се стигна, след като Лозан Панов, в противоречие на всички принципи за съдийска независимост и високо етични изисквания при изпълнение на задълженията му на административен ръководил, с груб управленски натиск, опита да наложи волята си не само над върховните съдии, но и над Съдийската колегия на ВСС, която председателства, за да смени заместника си. Е, не му се получи, като беше бламиран. Първо от съдиите, а после и от десет от членовете на колегията, като на негова позиция за смяната на Влахов застанаха едва трима от членовете на ВСС. И понеже това вече е втори случай, при който кадровиците от Колегията отхвърлят искане на Панов, то най-логичното в такава ситуация е той да признае собствения си провал и да се оттегли. Нещо, което, разбира се, няма да се случи. Заради това, всеки един от членовете на ВСС трябва много внимателно да вникне в написаното от Влахов. Върховният съдия потвърди всичко, което стана публично достояние за случващото се във ВКС след началото на мандата на Панов. Направи го човек, който не просто е запознат с работата на съда, но има уважението и подкрепата на мнозинството от колегите си. И ако всички изобличители на разрушителния подход на Панов досега бяха наричани “крепители на статуквото”, то няма как да се каже същото за съдия Влахов, най-малкото, защото неговите действия бяха провокирани от самия т.нар. председател на ВКС. В изложението си до ВСС, Красимир Влахов дава да се разбере, че Лозан Панов управлява ВКС не от кабинета си в Съдебната палата, а от неизвестно “работно място”. Няма съдия, не само от ВКС, но и от останалите софийски съдилища, който да не се досети, че са визирани 2-3 адвокатски кантори, превърнали Панов в заложник на техните интереси. Досегашният заместник-председател на ВКС потвърждава и за чистката, спретната от Панов срещу професионалисти в администрацията на съда. Водещият мотив за която е било осигуряването на работни места за “послушни” кадри и посредници в съда на адвокатски кантори.  Съдия Влахов изобличава Панов и за “хибридните скандали”, провокирани от него и раздухани от поръчковите медии, собственост на подсъдими олигарси – от “sms“-а на премиера”, през “болтовете на Мерцедеса”, до позорната политическа демонстрация “Не на страха” на стълбите пред Съдебната палата. Панов е превърнал ВКС в трибуна на спорни публични послания, алармира ръководителят на Гражданската колегия на Върховния съд. Очевидно дори съдиите от ВКС вече осъзнават, че институцията им е превърната в квартална партийна организация на провалили се ГМО-политически проекти. Само преди десет дни пред в-к “Труд” бившият румънски разузнавач полковник Даниел Драгомир потвърди същото, като визира организираното от Панов посещение на румънската прокурорка Лаура Кьовеши в навечерието на миналогодишните парламентарни избори у нас. Влахов набляга и на това, че ръководството на ВКС вместо да вдъхва респект и уважение, в последните години продуцира напрежение в цялата съдебна система. За кого все още е тайна, че Панов пое щафетата от проваления бивш министър на правосъдието Христо Иванов във войната на задкулисието по детронирането на обвинител № 1 и овладяването на прокуратурата?  Война, която Иванов и Панов отдавна загубиха, макар да успяха да нанесат щети върху авторитета на държавата и нейните институции. С кого взаимодейства ръководството на ВКС? С председателя на Върховния административен съд, избран от два състава на ВСС с рекордно мнозинство или с прокуратурата, която искаше да закрива? Защото от написаното от Влахов се разбира, че няма диалог между Панов и съдиите от ВКС. Та нали Панов нарочи върховните съдии за това, че искали “по-малко работа за повече пари”. Но когато се опита да съкрати няколко щата, отново получи “червен картон” от Колегията на съдебния съвет. Сигурно председателят на ВКС е имал диалог само със скорострелно напусналия съдебната система председател на Софийския градски съд Калоян Топалов. Диалог, колкото да може Панов да гарантира овладяването на съдебната инстанция от върхушката на компрометирания Съюз на съдиите в България. Панов си говори “на езика” на тези представители на задкулисието, които през 2016-та година са го обсъждали на тайните сбирки на кръга “Арго”, но единствено “Черния лебед”, както Христо Иванов нарича съпругата на председателя на ВКС, попречва на “спускането” му като кандидат за президент на олигархията. Говори си с върхушката на грантовия и политизиран съдийски съюз, чиито опорки се списват в адвокатските кантори на същите олигарси, чиито пък поръчкови “медии” гузно премълчаха и направиха всичко възможно по-малко читатели да се запознаят с писмото на Красимир Влахов. Тук опираме и до свободата на медиите и до глашатаите, които претендират, че са борци срещу цензурата, но в същото време самите те я налагат. Сега мълчат, скрили са се, надяващи се, че “бурята” ще отшуми, че наложената цензура над думите на Влахов ще свърши работа и т.нар. “председател на ВКС” ще продължи да уронва престижа на съдебната власт. Оставката на Влахов не само защити достойнството и честта му, но се превръща в повод за предсрочния край на мандата на опозорилия Върховния съд негов “номинален” административен ръководител. Същият няма особен избор, защото вариантите занапред не са повече от два – Панов да прояви достойнство и сам да напусне, което ще му позволи да се занимава с политика, нещо, което толкова много иска или да бъде позорно изгонен от съдебната система. Той знае, кукловодите му знаят, марионетките им също знаят, адвокатите-лобисти също са наясно, че съвсем скоро Върховният касационен съд трябва и ще има нов ръководител. И това истински ги страхува. Още преди година в-к “Труд” написа, че Лозан Панов трябва да се разглежда като “номинален председател на ВКС”. След достойния акт на съдия Влахов, Панов безвъзвратно пое по пътя към фактическото освобождаване на председателския пост на Върховния съд. И колкото по-бързо това се случи, толкова по-малко ще са щетите за съдебната система. Отговорността е на Пленума на ВСС и на тези негови членове, които ще провокират искането за предсрочно прекратяване на мандата на Панов. Отговорността е и на мнозинството от съдиите от ВКС, които трябва да последват примера на колегата си и да свалят публично доверието си от т.нар. председател, защото “Човек се интересува от марката ВКС, а не от субстрата ВКС”. Съдия Светла Димитрова, която бламираният Панов опита да прокара като заместник на Влахов, трябва също да поеме своята отговорност, като откаже да бъде параван за случващото се в най-висшата съдебна инстанция у нас. Сега е времето съдиите от ВКС и мнозинството от ВСС да излязат ясно и да заявят “Не на страха в правосъдието”, за да не се срамуват утре!", "date": "2018.02.07", "title": " Време е ВСС да освободи председателя на ВКС\t\t\t"}
{"url": "https://trud.bg/%d0%bd%d0%be%d0%b2-%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-57-%d0%b2-%d1%82%d0%b0%d0%b9%d0%b2%d0%b0%d0%bd/", "text": "Трус с магнитуд 5,7 беше регистриран на източното крайбрежие на остров Тайван, съобщи правителството, цитирано от Ройтерс. Земетресението е станало близо до град Хуалиен – същия район, който беше поразен от   и където спасителните работи продължават. Според Геофизичния институт на САЩ епицентърът на новото земетресение е бил на 21 км североизточно от града, а огнището – на дълбочина от 11 км. . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Нов трус с магнитуд 5,7 в Тайван"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8-%d0%be%d0%b1%d1%81%d0%b0%d0%b4%d0%b0-%d0%bd/", "text": "Полицаи в Шотландия се отзоваха на сигнал на фермер, помислил, че някаква голяма котка е влязла в обора с кравите му и 45 минути обсаждаха голям плюшен тигър, съобщи Асошиейтед прес. Няколко екипа са били изпратени по спешност във ферма в Питърхед, Абърдийн, включително и въоръжено звено. Докато разберат обаче, че тигърът е играчка, минало доста време. „Докато не сме сигурни точно за какво става дума, разглеждаме всички възможности“, каза инспектор Джордж Гординър. Полицията описа инцидента като „фалшиво повикване, направено с наистина добри намерения“. Говорителят обаче каза, че служителите на реда са имали „ужасна смяна“. Фермерът Брус Гръб отишъл да нагледа кравите си, докато посрещал гости за нов дом. Тогава видял „тигъра“ на рампата. „Бях абсолютно трезв“, кълне се Гръб. „Алкохолът няма нищо общо с това, че го помислих за истински“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Британската полиция направи обсада на плюшен тигър"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%87%d0%b5%d1%82%d0%b2-8/", "text": "Дървен електрически велосипед, произведен от българи, беше представен на 21-вия Европейски форум по екоиновации в София. Събитието е част от календара на Българското европредседателство. 13 изложители показаха своите екологични проекти пред 500 гости. Уникалният ръчно изработен прототип на електровелосипед с дървена рамка беше представен от производителят варненската фирма Eljoy.   Премиерът Бойко Борисов възложи на министрите да се ангажират по-активно с въвеждането на електронното управление. “Това, че месец-два не ви занимах с темата, не значи, че е отпаднало. Не пилейте времето! Въвеждането на електронно управление е приоритет. Това е най-практическата мярка в борба с корупцията”, заяви министър – председателят по време на вчерашното заседание на Министерски съвет.   „Кръв”, „ защо се отделихме от пичовете с качулките, а не им помогнахме”, „няма да има публичен призив за бой, за да не научат ченгетата” – това е част от комуникацията във фейсбук между някои от организаторите на така наречените „протести в защита на Пирин”. Сред тези хора са и представители на „зелените”. До момента полицията и службите за сигурност не упражняват своите законови правомощия, за да пресекат случващото се. Коментар на Петьо Блъсков         Разследването на инцидента с моторна шейна, при който загина синът на транспортния министър Ивайло Московски, е възложено на Националната следствена служба (НСлС). Това е станало вчера с постановление на главния прокурор Сотир Цацаров, издадено по предложение на административния ръководител на Окръжна прокуратура-София и наблюдаващия случая прокурор.   Канадско-американският инженер, предприемач и милиардер Илон Мъск изпрати към Марс един от личните си автомобили – червен електромобил от марката “Тесла”, която е негова собственост. Кабриолетът полетя на борда на “Фалкон хеви” – най-мощната в света ракета носител, разработена от компанията SpaceX, също собственост на Мъск. Тя стартира успешно в 22,45 часа българско време във вторник от площадка на космодрума в Кейп Канаверал, в американския щат Флорида. С оставката си Красимир Влахов защити достойнството на съдиите и направи безвъзвратно предсрочното  прекратяване на мандата на Лозан Панов     Лондон продължава да преговаря без да знае какво иска – коментар на Благовест Бенишев       Населението на България застарява, повечето от българките са пенсионерки – анализ на д-р Султанка Петрова, зам.-министър на труда и социалната политика      ", "date": "2018.02.07", "title": " Вижте акцентите от броя на „Труд“ в четвъртък, 8 февруари 2018"}
{"url": "https://trud.bg/%d0%ba%d1%80%d1%8a%d0%b2-%d0%b8-%d0%b1%d0%be%d0%b9-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%bf%d1%80%d0%be%d1%82%d0%b5%d1%81%d1%82%d1%8a%d1%80%d0%b8%d1%82%d0%b5-%d0%b2-%d0%b8%d0%bd%d1%82/", "text": "„Кръв”, „ защо се отделихме от пичовете с качулките, а не им помогнахме”, „няма да има публичен призив за бой, за да не научат ченгетата” – това е част от комуникацията във фейсбук между някои от организаторите на така наречените „протести в защита на Пирин”. Сред тези хора са и представители на „зелените”. До момента полицията и службите за сигурност не упражняват своите законови правомощия, за да пресекат случващото се. „Труд” досега на няколко пъти показа, че става въпрос за политически акции, чиято цел е дестабилизация на страната, но правоохранителните органи все още не реагират. Доскоро организаторите на протеста, които официално са коалицията „За да остане природа в България”, отричаха да има политика и че всичко е екология. Във фейсбук един от лидерите на коалицията, Тома Белев, заявяваше, че „За да остане природа в България” не се занимава с политика. Но на 2 февруари Белев обяви в интервю: „Да това са политически протести”. Малко по-рано същият ден, в който излезе интервюто с Тома Белев, протестите тръгнаха към радикализация. Познати лица от предишни улични недоволства, като Асен Генов и Манол Глишев, обявиха в социалната мрежа, че няма да стане с „разходки”. Ето какво написа Манол Глишев: „Да, протестът е политически. И пак да. Искаме властта. Аз я искам. Не е важно дали я искаме наистина, дали аз я искам наистина”. В друг пост той пита – „А ако вземем властта с кръв”? А в предишни дни Генов обясняваше, че по време на протестите през 2009 година, хората на площада се били „паркетни протестиращи”, не са „помогнали на пичовете с качулките”. Сегашните шествия трябвало да се политизират, а не да се екологизират. Друг лидер на протестите, Петко Ковачев, в различна фейсбук-дискусия отвърна на призивите за безредици с „Няма да има призив за бой публично. Аман от желаещи ченгетата да научат преди вас”. В същото време Ковачев лееше ругатни срещу еврокомисаря по регионално развитие Корина Крецу (виж снимката в галерията), която докато беше на почивка у нас подкрепи решението на правителството от 28 декември за развитието на зимния туризъм. Ковачев нападна и председателя на Еврокомисията Жан Клод Юнкер, който демонстрира приятелски отношения с Бойко Борисов. (виж снимката в галерията).  Както  , на днешния протест на „еколозите“ ще присъства и съпредседателката на групата на Зелените в ЕП Ска Келер.  Все още няма отговор като каква тя ще иска оставки на български министри и ще блокира кръстовища.  Всъщност Келер е добре позната у нас. В България тя беше през 2015 година, като говорител на ЕП по темата за бежанците. Тогава обяви, че българското правителство трябва да е по-отворено за прием на мигранти.  Ска Келер е и привърженик на идеята бежанците да бъдат разселвани само в страните от Източна Европа, в точа число и България.", "date": "2018.02.07", "title": " Кръв и бой обсъждат протестърите в интернет\t\t\t"}
{"url": "https://trud.bg/%d0%b4%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%b5%d0%bb%d0%b5%d0%bc%d0%b5%d0%bd%d1%82%d0%b8%d1%82%d0%b5-%d0%be%d1%82-%d1%81%d1%82%d0%b0%d1%80%d0%b0%d1%82%d0%b0-%d1%82%d1%80%d0%be/", "text": "Демонтират елементите и съоръженията от бракуваната тролейбусна мрежа във Велико Търново. По разпореждане на кмета на Старата столица Даниел Панов бе ускорено премахването на конзолите, стрелките и обтегателните въжета. Вече са свалени са близо 100 от общо 455 елемента.  Дейността е възложена от Общината и се извършва по график. Екипи на сектор „Пътна полиция“ регулират движението в участъците, в които се работи. Вече са демонтирани са всички конзоли по улица „Оборище”, елементи в района на Съдебната палата и по булевард „България“. Работата продължава в посока улица „Полтава“. През 1997 година ползването и стопанисването на цялата тролейбусна инфраструктура е отдадено на частна фирма, която става собственик на тролеите. През 2010 година Община Велико Търново си връща стопанисването. Завареното лошо състояние на амортизираната тролейбусна инфраструктура и кражбите правят възстановяването й неоправдано висок разход, предвид развитието на технологиите и навлизането на електрически автобуси с автономно движение. Затова през 2014 година е взето решение за бракуването на мрежата, а Общинският съвет разрешава демонтажа на мрежата. Екологичният транспорт във Велико Търново ще бъде възстановен с проект за интегриран градски транспорт, който ще бъде финансиран по оперативна програма „Региони в растеж” 2014 – 2020. Една от мерките е внедряването на електрически автобуси в системата на обществените превози. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Демонтират елементите от старата тролейбусна мрежа в Търново"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81/", "text": "Спасителните екипи продължават да   хора, които може да са затрупани под рухнали сгради след силното   вчера в Тайван, предаде Асошиейтед прес. Според нови данни загиналите са шестима, а безследно изчезналите – 88. Ранени са най-малко 256 души. Сред повредените сгради има 11-етажен хотел. След земетресението е нарушено електроподаването и водоснабдяването за хиляди домакинства. Трусът бе с магнитуд 6,4. Епицентърът бе близо до крайбрежния тайвански град Хуалян. Трусът бе регистриран малко преди полунощ местно време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Шестима души са загинали при земетресението в Тайван, 88 са изчезнали и 256 са ранени"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bf%d1%80%d0%b8%d1%81%d1%8a%d0%b4%d0%b0-%d0%bd%d0%b0/", "text": "Бургаският Апелативен съд потвърди наказание на Габриела К., причинила смъртта на две жени при катастрофа между управлявания от нея микробус и пътнически влак. Габриела К. е призната за виновна, че е нарушила разпоредбите на Закона за движение по пътищата, съобщиха магистратите. На 03.04.2015 г. е настъпила тежка катастрофа на железопътен прелез край село Вълчин, община Сунгурларе. Микробусът, зад волана на който е била Габриела К., е преминал през прелеза при редовно задействана сигнализация, указваща приближаването на влакова композиция. Автомобилът е ударен в задната си част от пътническия влак, движещ се по направление Бургас – Карнобат – Русе. На място са загинали двете пътнички в микробуса, а третата е получила средна телесна повреда.  След разглеждане на делото по реда на съкратеното съдебно следствие Окръжният съд е наложил наказание лишаване от свобода за срок от тригодини, което е отложено за петгодишен изпитателен срок, както и наказание лишаване от право да управлява МПС за срок от пет години.  Втората инстанция е определила като правилен извода, че деянието е извършено при проявена небрежност. Съдът е отчел факта, че подсъдимата изобщо не е видяла влака. Тя е реагирала едва когато седящата на предна дясна седалка до нея жена е извикала „Влак“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Апелативният съд потвърди присъда на жена, предизвикала катастрофа с влак\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%81-%d0%be%d0%b1%d1%83%d1%87%d0%b5%d0%bd%d0%b8-%d0%ba%d1%83%d1%87%d0%b5%d1%82%d0%b0-%d1%89%d0%b5-%d0%bb%d0%be%d0%b2%d1%8f%d1%82-%d0%ba%d1%80%d0%b0%d0%b4/", "text": "Девет кучета ще бдят за крадци по плажа това лято. Те ще обикалят през нощта с патрулиращите полицаи, за да се осигури спокойствието на туристите. Освен това, част от командированите от вътрешността на страната униформени, също ще идват в РУП-  Несебър с обучени да ловят крадци кучета. Кражбите по плажа, са сред най- често срещаните престъпления през сезона. Докато се къпят в морето, чужди и родни туристи оставят вещите си без надзор и така дават „зелена светлина” на обирджиите. Те най- често са от вътрешността на страната, дошли заради струпването на много хора през летния сезон в курорта. Това  съобщиха от полицията пред „Труд”. „Крадците са много изобретателни. Миналото лято заловихме няколко, които използваха следната схема: заравят се почти целите в пясъка, за да не ги забележи никой и когато, да речем, влюбена двойка реши да се усамоти през нощта, не ги забелязва. Щом туристите влязат в морето,  крадците изскачат от пясъчните си скривалища и ги обират до шушка”, разкриха криминалисти.  „Хитреците” обаче били свегкавично разкрити именно благодарение на кучетата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Полицаи с обучени кучета ще ловят крадците по плажа"}
{"url": "https://trud.bg/%d0%b2%d0%be%d0%b4%d0%b0%d1%87%d1%8a%d1%82-%d0%b2-%d1%81%d1%85%d0%b5%d0%bc%d0%b0%d1%82%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d0%be%d1%83%d0%bf%d1%8a%d0%bd-%d1%81%d1%82/", "text": "Голямата звезда на тенис турнира „София оупън“ Стан Вавринка призна, че отсъствието на миналогодишния шампион Григор Димитров улеснява задачата му да гони титлата. Швейцарецът е най-големият тенисист, който ще играе на турнир у нас, тъй като има 3 титли от Големия шлем. „Григор ми разказа каква страхотна атмосфера е имало тук миналата година – заяви Вавринка. – Но него сега го няма в София и бих се радвал аз да спечеля титлата.“ Стан започва участието си тази вечер срещу Мартин Клижан (Словакия). „Ще е труден мач, той също имаше проблеми с контузии като мен – призна швейцарецът. – Но аз вече се чувствам много по-добре. Не съм в топ форма и тук искам първо да свикна с мачовете.“ Организаторите на турнира в Дубай (26 февруари – 3 март) пък се похвалиха, че Григор Димитров ще даде урок на местни деца. Българинът е поставен под №1 в схемата на турнира след като Роджър Федерер се отказа. Турнирът в Дубай привлича с награден фонд от $ 2,6 милиона, което е повече от 4 пъти повече от софийския, разпределящ $ 620 000.", "date": "2018.02.07", "title": " Водачът в схемата на „София оупън“ Стан Вавринка: Григор го няма и аз ще атакувам титлата"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd/", "text": "Благотворителен бал в подкрепа на 14-годишната великотърновка Никол Георгиева, която страда от коварното заболяване Сарком на Юинг, организират от Градския ученически парламент в старата столица. Проявата се организира съвместно с клуб „Интеракт“ и Община Велико Търново. Балът е насрочен за 15 март от 19 часа и ще се проведе в зала „Царевец“ на хотел „Премиер“ в града. 700 000 лева са необходими за спешна операция на великотърновката във Франция през март, като до момента са събрани само половината от парите. „Събитието ще бъде под формата на коктейл с търг на картини, благотворителен базар и музикална програма“, разказа председателят на Градския ученически парламент Савина Иванова. Желаещите да подкрепят лечението на ученичката от Професионалната гимназия по туризъм, ще могат да закупят куверти с цена от 20 лева, като поканите се заявяват до 23 февруари на телефон 0884 95 46 33-Савина Иванова. Няколко художници ще дарят безвъзмездно за каузата свои картини, които ще бъдат разиграни на търг по време на бала, а ръчно изработени бижута и сувенири ще се продават отново с благотворителна цел за набиране средства за Никол. Организаторите обмислят да бъде поставена и урна за дарения в залата. В концертната програма ще се включат популярната Маги Джанаварова, великотърновката Ива Ангеличева и флейтистката от Добрич Мелиса Раифова. „Благотворителната проява ще премине под мотото „Деца помагат на деца“, сподели още Савина Иванова, която е десетокласничка в Професионалната гимназия по строителство, архитектура и геодезия във Велико Търново. Дарителската сметка на Никол Йорданова Георгиева е:  IBAN : BG46 UNCR 7000 1523 0967 34  BIC(SWIFT) код на Уникредит Булбанк : UNCRBGSF.  Град Велико Търново  PayPal-nadq_2009@abv.bg АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.07", "title": " Ученици организират благотворителен бал за набиране на средства за болно момиче от Търново"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d1%81%d1%82%d0%b0%d0%bd%d0%b0-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b7%d0%b0-%d0%bf%d0%be-%d0%b1%d0%b5%d0%b7%d0%be%d0%bf%d0%b0/", "text": "Българският евродепутат Емил Радев (ЕНП-ГЕРБ) стана първият български посланик за по-безопасен интернет в Европейския съюз в рамките на европейската кампания SaferInternet4EU, инициирана от комисаря по цифровото общество и икономика Мария Габриел. Ще започне масов отворен онлайн курс за обучение на учители и дейности за подкрепа на преподаването на онлайн безопасност и киберхигиена. “Все повече приемаме новите технологии и проникването на Интернет в нашия живот като даденост, без да се замисляме за рисковете и последиците от това, особено за децата”, заяви Емил Радев. “Точно поради тази причина е наше задължение като родители да им даваме пример и да ги научим да се защитават”, допълни Емил Радев. Кампанията, чийто фокус са децата, ще тече през цялата година и ще покрива широк набор от теми, включително критично мислене, медийна грамотност и цифрови умения, необходими за борба с фалшивите новини, киберхигиена, както и рисковете, които носят новите онлайн технологии. По данни на Европейската комисия, един от трима потребители на Интернет по света е дете, а в същото време около половината от децата на възраст между 11 и 16 годишна възраст в ЕС са били подложени на поне един риск в Интернет.", "date": "2018.02.07", "title": " Емил Радев  стана посланик за по-безопасен интернет в ЕС\t\t\t"}
