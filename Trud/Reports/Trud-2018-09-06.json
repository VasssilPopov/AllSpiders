{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b7%d0%b0-%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d1%81%d0%b8%d0%bd%d0%b0/", "text": "Алкохолният бос Миню Стайков остава в ареста за 72 часа, а синът му Стайко е обявен за издирване. Двамата и още шестима души бяха обвинени за участие в организирана престъпна група, създадена с цел продажба на акцизни стоки без бандерол, извършване на данъчни измами и пране на пари. Това съобщиха от Специализираната прокуратура. Както писа „Труд”, Миню Стайков бе задържан по подозрение, че стои зад нелегалната цигарена фабрика, разкрита в Карнобат на 18 юли. В сряда спецпрокурори и полицаи нахлуха в офисите на фирмите от групата „СИС Индустрийс”, във „Винпром Карнобат” в бургаското село Венец, както и в мелничния комбинат „Топаз мел” в село Церковски. Обвинението на Стайков-син е било повдигнато задочно. Сред задържаните е и Иван Димитров – синът на кмета на Карнобат Георги Димитров. Без да сочат имена или инициали, от спецпрокуратурата добавиха още, че на четирима от групата са повдигнати обвинения за вторични престъпления. Един ще отговаря за избягване плащането на ДДС и възстановяване на неследващ се данъчен кредит за 1 016 139 лв., а други трима – за държане на акцизни стоки без бандерол в големи размери. Обвиненията срещу алкохолния бос Стайков, а най-вероятно и срещу сина му, са за пране на пари, научи „Труд” от свои източници. Разследващи засекли, че в продължение на повече от година „СИС Индустрийс” продава алкохола от три свои популярни марки под себестойността. Бутилките вървели от 50 ст. до 1,80 лв. по-евтино, отколкото продукцията на конкурентите. Ниската цена не можела да се компенсира от продажбите на останалите марки. За експертите това било знак, че е възможно фирмата да върти някакви пари, придобити от неизвестна до момента престъпна дейност, които чрез реалните сделки на пазара могат да се легализират. Смята се, че „мръсните пари” са идвали от нелегалното производство на цигари в Карнобат, като се разследва и версията, че то е свързано и с останалите 4 открити тази година тютюневи комбината.   Огромен успех е откриването на заводите „Създадена е изключително стройна организация и затова искаме да установим автора. Това, че фабриките се затворени, е огромен успех, който никога досега не е постиган. Какви ще бъдат присъдите оттук нататък е друга тема”, каза Емил Димитров-Ревизоро, който е председател на парламентарната комисия за борба с контрабандата. Според него над половин милиард били загубите на година от петте разбити нелегални фабпики за цигари в Карнобат, Калугерово, Тутракан, Дупница и Горна Оряховица. „Именно затова успехът от тази акция е огромен. Необходима е преоценка защо е допуснато подобно производство”, каза Ревизоро. Той добави, че парламентарните комисии за борба с контрабандата и за икономическата политика ще изслушат няколко министри за случаите.   Престъпна мрежа Тютюнът в пет нелегални фабрики – един и същ Тютюнът, открит в нелегалната фабрика в Карнобат, е същият като този в нелегалния цех в Калугерово, разбит на 24 август. Това разкриха вчера източници, близки до разследването. Според тях печатница във Варна, където се произвеждали кутиите за папиросите, също е една и съща. В края на август при акция, ръководена от пловдивската прокуратура, бяха разбити четири фабрики за цигари. В цеха в Калугерово се обработвал тютюнът и после потеглял към заводите в Дупница, Тутракан и Горна Оряховица. Разследващите обявиха, че от заводите били конфискувани 42 тона тютюн за 7 милиона лева и 190 000 кутии цигари за около 1,5 милиона лева. Нелегалните заводи бълвали средно по 100 000 кутии на ден. Бяха задържани 23-ма души. Сега само собственикът на цеха в Калугерово Георги Моллов е в ареста. Освободените били работници и се хванали на работа там заради заплатите от по 1500 лева. Те не знаели, къде е местонахождението на заводите, защото били извозвани дотам в автобуси със затъмнени стъкла. Работели по 15 дни на месец без да излизат и в „предприятията” имали спални помещения, бани, столова и фитнес. Същите екстри имало и във фабриката в Карнобат, където работели арменци. Затова разследващите сега проверяват дали петте фабрики са били ръководени от едно и също място.   Синът ми не е престъпник   – Г-н Димитров, коя е фирмата, с която синът ви е сключил договор?  – Не зная. Зная само, че по отношение на плащането на данъци всичко е изрядно. Договорът за помещението е за 6000 лв. плюс 1000 лв. ДДС. Синът ми Иван не е забогатял от отдаването на помещението под наем. Има 4 души охрана, които пазят целия имот, който е около 10 дка. – Разследващите твърдят, че от нелегалната фабрика за производство на цигари са излизали камиони, вие нищо ли не сте видял?  – Камионите са пристигали през нощта и са тръгвали рано сутринта. От Сарафов разбрах, че в цеха са работели арменци. Цехът е около 700 кв. м. – Вие знаехте ли, че в цеха нелегално се произвеждат цигари?  – Разбрах след акцията. – Не ви ли миришеше на тютюн, тази миризма се носи около всяко подобно производство?  – Нямаше такава миризма. – Още веднъж ви питам с коя фирма синът ви е сключил договор за наем.  – Казвам ви отново, че не зная. Но това, че синът ми е собственик на помещенията, не го прави престъпник. – А знаете ли защо е задържан Миню Стайков?  – Не зная кой направи връзката между цеха за цигари и Миню Стайков. Стайков произвежда алкохол, а не цигари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Четири обвинения за Миню Стайков, сина му и още шестима (Обзор)\t\t\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bd%d0%be%d0%b2%d0%b0-%d0%bc%d0%b0%d1%80%d0%ba%d0%b0-%d0%b1%d0%b5%d0%b7%d0%b4%d0%b8%d0%bc%d0%bd%d0%b8-%d1%86%d0%b8%d0%b3%d0%b0%d1%80%d0%b8/", "text": "Нова марка бездимни цигари ще бъде пусната съвсем скоро у нас. Компанията „Бритиш Американ Табако Трейдинг”  е подала заявление до Министерство на икономиката с искане на разрешение да продава три вида бездимни папироси. Това стана ясно от думите на Кирил Георгиев, мениджър „Регулаторни въпроси” в компанията. Сините, зелени и жълти „Дънхил неостикс” ще се предлагат заедно с устройството за нагряване, известно в Европа и Азия под бранда „Гло”. Според здравните изследвания, поръчани от тютюневите компании, бездимните цигари са с над 95% по-безопасни в сравнение с традиционните, но малко по-вредни от електронните цигари с пълнител течен никотин. Ако при палене на папироса се отделят над 7000 различни вещества и аерозоли, при бездимното пушене техният брой е сведен между 10 и 100. Като заради нагряването при по-ниска температура не се отделят и най-вредните токсини, които според Световната здравна организация са най-опасни за пушачите.", "date": "2018.09.06", "title": " Пускат нова марка бездимни цигари"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%b2/", "text": "Поне четирима души са били ранени при стрелба в центъра на град Синсинати в САЩ. Заподозреният е задържан. Стрелбата се е случила във фоайето на банка и на рампа за товарене, съобщи полицията, пише БГНЕС. Местни медии съобщават, че има пострадали, които са транспортирани до болница, като според информациите те са четирима. Полицията отцепи част от центъра на града, а на място имаше линейки. По-рано в Туитър полицията пусна съобщение, че се води разследване и че техен служител е участвал в инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Четирима души са ранени след стрелба в Синсинати"}
{"url": "https://trud.bg/%d1%83%d0%b4%d0%b0%d1%80-%d0%bf%d0%be-%d1%82%d1%80%d1%8a%d0%bc%d0%bf-%d0%be%d1%82-%d0%b0%d0%bd%d0%be%d0%bd%d0%b8%d0%bc%d0%b5%d0%bd-%d1%87%d0%b8%d0%bd%d0%be%d0%b2%d0%bd%d0%b8%d0%ba/", "text": "US лидерът нарече автора “безгръбначен” Аз съм част от съпротивата в администрацията на Тръмп – под това заглавие в. “Ню Йорк таймс” публикува анонимна статия на висш представител на администрацията на US президента. В нея той е описан като аморален и импулсивен, взимащ неинформирани и необмислени решения, а служители от администрацията били принудени да се борят с най-лошите му наклонности, за да защитят страната. Тръмп определи автора на текста като “безгръбначен”, а поведението на вестника като позорно. Публикуването на статията идва след разкриването на откъси от нова книга на журналиста Боб Удуърд за Белия дом при Тръмп. В нея Тръмп е обрисуван като холерик и параноик, когото сътрудниците му опитват да озаптят и дори да заобиколят, за да избегнат негови опасни идеи. “Мислим, че преди всичко имаме задължение към нашата страна и че президентът продължава да действа по начин, който е вреден за доброто здраве на нашата република”, пише анонимният автор. “Ню Йорк таймс” поясни, че знае самоличността му, но я пази в тайна по негово искане. Авторът признава за напредък по въпроси като фискалната реформа и укрепване на армията, но подчертава, че той е постигнат “въпреки, а не благодарение” на Тръмп, чийто управленски стил е определен като “стиснат”, “импулсивен” и “неефикасен”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.06", "title": " Удар по Тръмп от анонимен чиновник\t\t\t"}
{"url": "https://trud.bg/%d0%bd%d0%be%d0%b2%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81%d1%80%d0%b5%d1%89%d1%83-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8/", "text": "Школите се притесняват от загуба на клиенти Народните представители от ПП ГЕРБ Благоевград Даниела Савеклиева, Александър Мацурев, Стефан Апостолов и Георги Динев се срещнаха с автоинструктори от областта. Разговорите са част от  нова кампания срещу катастрофите. На срещата бяха обсъдени проблемите в бранша и важни предложения за подобряване на подготовката на водачите. Една от разглежданите теми бе и учредяването на сдружение на всички фирми от бранша в областта. Представителите на школите смятат,че часовете за обучение на водачите са малко, полемика има между самите инструктори за това дали да има задължително кормуване на полигон или не. Повечето обаче се притесняват, че ще загубят клиенти.", "date": "2018.09.06", "title": " Нова кампания срещу катастрофи"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%bc%d1%8a%d1%80/", "text": "Испанският власти съобщиха, че спасителни екипи са открили петима мъртви мигранти и 53 оцелели в полупотънало корабче във водите източно от Гибралтарския проток, предаде Канал 3. Морската спасителна служба съобщи днес, че корабчето било открито в най-западната част на Средиземно море, известна като Алборанско море. Службата посочи също, че 181 северноафрикански мигранти, повечето възрастни мъже, били спасени тази сутрин от пет плавателни съда, опитали се да стигнат по най-краткия път до Европа. Вчера общо 501 мигранти бяха спасени от 12 лодки и корабчета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.06", "title": " Испанските власти откриха петима мъртви мигранти в полупотънало корабче"}
{"url": "https://trud.bg/%d0%bd%d0%be%d0%b2-%d1%81%d0%bf%d0%b0%d0%b4-%d0%b2-%d1%80%d0%b5%d0%b9%d1%82%d0%b8%d0%bd%d0%b3%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd/", "text": "Одобрението за френския президент Еманюел Макрон спадна до рекордни нива след напускането на правителството на един от най-популярните министри – на екологията Никола Юло, и скандала с бодигарда на държавния глава, уличен в насилие над демонстранти, предаде Ройтерс. Последното проучване на YouGov показва, че през септември рейтингът на Макрон е спаднал до 23% от 27% през предходния месец. Предишният сондаж, оповестен преди няколко дни, даде 31% одобрение за работата на президента през първите 16 месеца от мандата му. Анкетата на YouGov е проведена на 29-30 август сред 1099 души.    ", "date": "2018.09.06", "title": " Нов спад в рейтинга на Макрон"}
{"url": "https://trud.bg/%d0%b7%d0%b0-25-%d0%bb%d0%b5%d0%b2%d0%b0-%d0%bd%d0%b0-%d0%bc%d0%be%d1%80%d0%b5-%d0%b2-%d0%b3%d1%8a%d1%80%d1%86%d0%b8%d1%8f/", "text": "Километрични опашки на ГКПП-Кулата Гърците са свалили цените през септември и освен пътувания “море за ден” се предлагат и организирани екскурзии на атрактивни цени. Хиляди българи избраха Гърция, за да прекарат натрупалите се четири празнични дни в края на седмицата. Въпреки че миналата седмица туроператорите обявиха, че закриват сезона, от вчера заради хубавото време и хиляди записали се, те удължиха работа си по схемата “море за ден” или “на плаж за ден”, което струва от 25 до 28 лв. Този метод за почивка е изключително популярен в благоевградския регион и така керванът от автобуси към Бялото море ще пътува всеки ден до неделя. По този повод трафикът вчера по главен път Е-79 бе огромен и на ГКПП-Кулата още по обяд стигна 8 километра. Пунктът работи на пълен капацитет, три платна на изход за леки коли и едно платно за тирове. Гърците са свалили цените през септември и освен пътувания “море за ден” се предлагат и организирани екскурзии на атрактивни цени. Например до Закинтос пет дни се предлагат за 380 лева в хубав хотел, а до Лефкада за 270 лева. Добрите оферти доведоха до още по-голям наплив през границата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " За 25 лева на море в Гърция\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b8%d0%bc%d0%b0-%d0%b8%d0%bd%d1%82%d0%b5%d1%80%d0%b5%d1%81-%d0%be%d1%82-%d1%81%d1%82%d0%b0%d0%b1%d0%b8%d0%bb%d0%bd%d0%be-%d0%b8%d0%ba%d0%be%d0%bd/", "text": "Германия има „стратегически интерес“ от стабилно икономическо развитие в Турция, заяви германският канцлер Ангела Меркел в интервю за германската телевизия Ер Те Ел, цитирано от в. „Хюриет дейли нюз“. Меркел заяви, че Германия и Турция трябва да засилят диалога и сътрудничеството въпреки разногласията, които имат по редица политически теми. „Германия има стратегически интерес от стабилно икономическо развитие в Турция. Ако действаме по начин, който би отслабил Турция, това не би било в наш интерес“, посочи тя. Коментарите на канцлера идват на фона на информации в медиите, че Берлин търси начини да помогне на Турция да преодолее икономическите си трудности. Меркел също така отхвърли критики от страна на германски опозиционни партии относно планираното посещение на турския президент Реджеп Тайип Ердоган на 28 и 29 септември. „Не можем винаги да мислим за света в черно и бяло. Това не е действителността“, посочи тя. Меркел добави, че германо-турските отношения са „специални“, благодарение на над 3-те милиона турци, живеещи в Германия. Германският външен министър Хайко Маас е на двудневно посещение в Турция от вчера, напомня вестникът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Германия има интерес от стабилно икономическо развитие в Турция, заяви Меркел"}
{"url": "https://trud.bg/%d1%81%d1%82%d0%b0%d1%80%d0%b8%d1%8f%d1%82-%d0%b3%d0%be%d0%bb%d1%84-%d1%81-%d0%bf%d0%be-%d0%b2%d0%b8%d1%81%d0%be%d0%ba-%d0%b4%d0%b0%d0%bd%d1%8a%d0%ba-%d0%be%d1%82-%d0%bd%d0%be%d0%b2-%d0%bc%d0%b5%d1%80/", "text": "Дават до 60% отстъпка за Евро 6 Данъкът за стар Голф на 21 години и мощен двигател ще бъде по-голям отколкото за нов Мерцедес С класа. Това ще стане от 2019 г., ако бъдат приети промените в Закона за местните данъци и такси, предложени от МФ. За новите коли с еко стандерт Евро 6 се предлага да има отстъпка от 40% до 60%, а за коли с Евро 3, отстъпка няма да има, а дори може да има завишение на данъка до 10%. Конкретният размер на отстъпките и завишенията ще бъде определен от общините. Данъкът за колите да се определя от мощността, годините и еко стандарта, предлагат от МФ. В София сега данъкът за коли с мощност над 110 kw е по 1,54 лв. за 1 kw. Ако това се запази и през 2019 г., за Голф с двигател от 150 конски сили, произведен през 1998 г. и отговарящ на стандарта Евро 3, данъкът ще бъде 186,34 лв. Цената на такъв Голф е 2-3 хил. лв., но данъкът за него ще бъде по-голям, отколкото за Мерцедес C 220D 4MATIC, с дизелов двигател със 170 к.с, произведен през 2017 г. Цената на такъв Мерцедес е около 72 хил. лв., но той отговаря на стандарта Евро 6. Затова данъкът за него ще бъде само 177,23 лв., което е намаление с 67%, спрямо налога за 2018 г. – 539 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Старият Голф с по-висок данък от нов Мерцедес"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d1%82%d0%b5%d0%b6%d0%ba%d0%be-%d0%b2-%d0%b7%d0%b0%d0%b2%d0%be%d0%b4-%d0%ba%d1%80/", "text": "Двама работници са с тежки изгаряния след трудов инцидент в завода за хартия край град Стамболийски. Инцидентът станал при смяна на помпа във вакуумна изпарителна станция на територията на завода, съобщи  . Работниците пострадали при изтичане на черна луга с много висока температура. След настаняването им в болница е било организирано допълнително кръводаряване, за да им бъдат извършени животоспасяващи операции. Тепърва ще се разследва дали са били спазени всички изисквания за охрана и безопасност на труда и дали обгорените са имали защитни костюми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Работници пострадаха тежко в завод край Стамболийски"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%82%d1%83%d1%80%d0%b8%d1%81%d1%82-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd/", "text": "Отново агресия от чуждестранен турист в Слънчев бряг. Възрастен мъж с бастун е бил нападнат в 4-звезден хотел от по-млад летовник от Великобритания, съобщава NOVA. Побоят станал в коридора на петия етаж. След насилието младият мъж е слязъл през балконите на хотела. Малко по-късно е арестуван. Нападнатият е прегледан от лекари, които установили, че няма сериозни наранявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.06", "title": " Британски турист нападнал възрастен мъж в хотел"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b8-%d0%ba%d0%b0%d1%81%d0%be%d0%b2%d0%b8-%d0%b1%d0%b5%d0%bb%d0%b5%d0%b6%d0%ba%d0%b8-%d0%bf%d0%be-%d0%bc%d0%b5%d0%b9%d0%bb%d0%b0/", "text": "Правят регистър на електронните магазини При покупки по интернет онлайн търговецът ще може да издава електронни касови бележки вместо хартиени. Това гласят промени в Закона за ДДС, които са пуснати от Министерството на финансите за обществено обсъждане. Идеята е при продажба чрез електронен магазин фискалният бон да може да се генерира в електронен вид, да се запазва в паметта на фискалния апарат и автоматично да се предоставя на електронен адрес на получателя. В специална наредба ще бъдат уточнени подробностите като част от вариантите са потребителят да получава касовата бележка на имейла си или в приложение на мобилния телефон. Целта на промените е да се затегне контролът върху оборота при онлайн търговията. В момента най-често куриери доставят поръчаната стока по интернет, взимат парите в брой, но не дават касова бележка. Проверките на НАП показват, че много онлайн търговци крият оборот. Затова данъчните изискват информация от куриерските фирми какви суми получават за доставки с наложен платеж за да установят реалния оборот на онлайн търговците. Ако при онлайн пазаруване за плащане се използва дебитна или кредитна карта, издаването на касова бележка не е задължително. Но за клиентите също ще бъде по-добре да получават фискален бон, защото той може да служи като гаранция за купената стока. Друга съществена промяна в закона предвижда да се направи регистър на електронните магазини. Предложението е той да се поддържа от Националната агенция за приходи и да бъде публичен. По този начин всеки, който пазарува в интернет, ще може да провери в сайта на НАП дали даден онлайн търговец е легално регистриран. Така ще намалят възможностите за измами от нелегални сайтове еднодневки, които се създават само с цел да съберат пари от доверчиви клиенти с оферти за продажби на стоки и услуги на ниски цени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Дават ни касови бележки по мейла\t\t\t"}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-%d0%bf%d0%be%d0%bb%d0%b8%d1%86%d0%b0%d1%8f-%d0%be%d1%82-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d1%81-%d1%80%d0%b0%d0%b4%d0%b5%d0%b2/", "text": "Предимството е било на триколката Катаджията от Харманли, съставил протокола за катастрофата с бащата на президента Румен Радев, е уволнен дисциплинарно от МВР. Очаква се по-леки наказания да бъдат наложени на още 4-ма по-висшестоящи служители от местното РПУ, съобщиха от полицията в Хасково. Младшият автоконтрольорът Митко Станков и шефовете му бяха проверявани от Инспектората на МВР. Мотивът за уволнението е “Уронване на престижа на МВР”, а нарушенията му – че не е изпълнил нормативни изисквания, които се отнасят до обработването на такива случаи. Станков може да обжалва в съда. Инцидентът стана на 17 август, но за него се разбра 8 дни по-късно от публикации в социалните мрежи. На кръгово кръстовище в Харманли се удрят триколка, управлявана от инвалида Стефчо Тодоров и “Мерцедес”, каран от Георги Радев, бащата на президента Румен Радев. Според протокола, съставен от Митко Станков, вината е на инвалида, който е ударил леката кола, като се приема, че и двете са били в кръстовището. Ситуацията е заснета с охранителна камера и от записа можело да се види последователността за навлизане в кръговото и че предимство е трябвало да осигури шофьорът на лекия автомобил. Случаят в Харманли стана една от причините за оставката на вътрешния министър Валентин Радев.", "date": "2018.09.06", "title": " Уволниха полицая от инцидента с Радев-баща\t\t\t"}
{"url": "https://trud.bg/%d1%83%d0%bd%d0%b8%d0%b7%d0%b5%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%be%d0%ba%d0%be%d0%b3%d0%b0/", "text": "Геноцидът над българите не е намерил място в паметта на нашата външна министърка Договорът за приятелство, добросъседство и сътрудничество между Република България и Бившата югославска република Македония беше подписан на 1 август 2017 година в Скопие от министър-председателите на двете държави – Бойко Борисов и Зоран Заев. Настъпи началото на края на македонизма – садистичната утопия, отнела живота на десетки хиляди българи оттатък границата и променила съдбите на стотици хиляди българи от Пиринска Македония, сред които и на баба ми и дядо ми по майчина линия, изселени с трите си деца заради отказа им да се пишат македонци. Отмина една година от подписването на договора. Време е за отчет. За мое съжаление резултатите сякаш не са в полза на България. Дали защото външната ни министърка е дръзновено борбена да вкара Бившата югославска република в НАТО и после в Европейския съюз и толкова се е омаяла от целеустремеността си, че е забравила българското си потекло и само македонските интереси и бъдеще са й в устата, а българските – кучета ги яли. Ако България имаше разписана национална доктрина, вероятно нещата щяха да стоят по друг начин и да гледаме на територията на запад от Огражден като насилствено откъснато парче земя от България с българско население и самосъзнание, обитаващо я повече от 1300 години. Милионно население, насилено да се откаже от българския си корен и да се припознае като македонско. След 1944 г. над сто и петдесет хиляди българи бягат от югославска Македония, над сто хиляди са минали през лагери и затвори и още в първите години повече от тридесет и пет хиляди българи, отказали да се нарекат македонци, са избити. Този геноцид не е намерил място в паметта на нашата външна министърка, която имаше повече от неадекватна, бих казала, никаква позиция след изявлението на Зоран Заев в интервю за македонската медия 1ТВ, дадено на 4 август по повод Илинденско-Преображенското въстание. Преображенци обаче са отпаднали. Въстанието е само Илинденско. „Аз съм политик, който винаги иска да държи под око изказванията, които не са в полза на нашата Македония. Илинденското въстание е македонско, ако гражданин на България иска да го празнува – да го празнува. Аз съм горд, че съм първият премиер, който чества Илинден като премиер, който се прекланя пред гроба на Делчев“, хвали се Заев.  Премиерът Борисов коментира изказването на Заев на 9 август. „Оставям всеки да си мери приказките, то си е за негова сметка. Ако го е казал с умисъл или непремислено, пак е за негова сметка. Защото когато дойде до Европейския съюз и ние също трябва да дадем нашето съгласие, ще си спомним за тези неща“… Много меко изказване на премиера. Добре е да си пазим достлука, но още по-добре е да си имаме уважението, а не да бъдем наивните глупаци, които за кой ли път ще позволят да бъдат употребени и се превърнат в ракета носител на помакедончените българи от Куберовата българска земя, наречена в предходния век Македония, а днес Северна, Велика, каквато ще да е, устремила се към ЕС. Не знам защо премиерът ни беше против името Северна Македония през 2012 г., а през 2018-а е съгласен. Какво се промени оттогава, че и гърците въпреки протестите да им бъде наложено това име, и ние го приехме? Да не би някой в България да вярва, че както е тръгнало, со кротце, со благо, Северна Македония ще се слее с Пиринска Македония и България пак цяла… почти, след сто години разделба. Името „Република Северна Македония“ е възможно най-лошото, що се отнася до бъдещото спокойствие и развитие на Балканите. Когато го чух за първи път, бях повече от неприятно изненадана и в първия момент го възприех като префинена диверсия срещу България и Гърция, която обещава кризи, а не единение на полуострова. И проблемът изобщо не опира само до териториални претенции. Името „Северна Македония“ дарява на тези хора с отсечен български корен идентичност. Морално и по-скоро юридически казва на целия свят, че там живеят македонци. Ама били северни! Голяма работа. Ирландците в Северна Ирландия да не би да се наричат северноирландци. Трябва да са много тъпи и управляващи, и опозиция, и народ в бъдещата Северна Македония, за да не гласуват това име на референдума на 30 септември 2018 година. Той ще ги превърне в законни македонци, а когато влязат в ЕС, кой ще ги спре да продължат да крадат история и от България, и от Гърция, за да доказват, че са и етнически такива. Да бяха живи българофобите Димитър Благоев и Георги Димитров, щяха да хвърлят капи до небесата, че стореното по заръка на Коминтерна – да откъснат територии от България и да направят българите македонци, ще продължи да живее и в бъднината, но… не съвсем. Когато на 1 август 2017 година бе подписан договорът между Македония и България за сътрудничество, дадох положителна прогноза – не заради премиерите Борисов и Заев, нито заради коя да е политическа партия, а основана на датата на раждане на Дунавска България на 27. 10. 679 година. Този акт беше малка крачка към възстановяване на историческата правда и възпрепятстване на бъдещите кражби на българската история. И в това отношение отчетът не е в наша полза. Вие за отминалата една година да сте чули групата от български и македонски учени, създадена според договора, да са поправили поне една от лъжите или присвояването от нашата история. Аз не съм, а вече трябваше да го има черно на бяло, че България и Македония нямат обща история, нямат общи исторически дати за празнуване и почитане. До 1944 г. историята на България е история на сегашна Македония и този факт вече не търпи тълкуване. Оттам насетне Македония като част от Югославия си има своя история, която плавно ще прелее в поевропейчващата се Република Северна Македония. Ако се приеме, че историята е обща, значи Македония е част от България. Както и да го мисля, патилата ни с това провокативно име са неизбежни. Причини: – Изписването на Република Северна Македония на кирилица на български е носител на прибързано решение само защото ние подадохме мощна ръка и подкрепа – добронамерена, на нашите съседи, но те видимо не са я оценили и вярват, че ще успеят да лавират печелившо и да извлекат всички ползи от името Македония, даряващо им и идентичност, която те ще възприемат и като историческа. – Името „Република Северна Македониjа“, изписано на кирилица, но съгласно македонската азбука, е носител на вибрация, поставяща новоизлюпената република на второ място във всичко, без значение какъв курс на политика и развитие реши да приеме. Ето това е шамар за северномакедонците, защото те с нагласите, втълпявани им седемдесет години, никога няма да се съгласят да са втори, а как да бъдат първи. Ами като продължат да унижават България и Гърция и да си присвояват история до мига на кармичната разплата, която съм склонна да мисля, че може да настъпи скоро заради деня 17 юни 2018 г., когато бе подписан договорът за името между премиерите Ципрас и Заев. Ден на кармична разплата, на бърборене без мярка, но за момента убедително и подредено заради асцедента в Дева, уви, със забравеното изискване за анализ и осъзнаване какво предстои. И затова продължавам да се чудя кое накара Ципрас въпреки протестите в Гърция да приеме името Северна Македония. Квадратурата Луна–Юпитер в деня 17 юни 2018 г. предупреждава за удобни ласкателства сега, но с пагубни последици след време заради проявената от България и Гърция наивност… и те не закъсняха. Доживяхме да чуем изказването на Зоран Заев, който доскоро гледаше на премиера Борисов като на бащица, спасител, опора, че Илиденско-Преображенското въстание е македонско. Борисов отговори кратко, но подобаващо и мъничко изми срама от унижението. После чухме, че Борисов му се обадил по телефона, в резултат на което Заев се е извинил чрез социалната мрежа. Прочетох думите на македонския премиер във фейсбук. Извинение не видях, каквото не е видял и президентът Радев, а и сигурна съм, всеки, който познава буквите. Видях само алабалосване на „пријателска Бугарија“. Опитва се Заев и с нас да е добре, и с местния си електорат да е в топли отношения и затова може би деликатно премълчава какъв е по произход Гоце Делчев, цар Самуил и се радва как заедно славим „сесловенските просветители Кирил и Методиј“. Все едно слушам родения в село Загоричане Димитър Благоев, който от трибуната на Народното събрание на 10. 12. 1917 г. говори против българското племе и твърди „аз не съм българин, аз съм славянин“. Винаги ще помня с омерзение, заради безродничеството, тези думи на Дядото. Е, аз съм българка с арийски корени, така са ме учили дедите ми, а и съм си го проверила. Не искам да бъда славянка и не бих могла да бъда. Затова си мисля, че заради националното ни самочувствие и историческата памет сме длъжни да си пазим достойнството и да сме недоверчиви..          ", "date": "2018.09.06", "title": " Унизена България! Докога?\t\t\t"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%b0%d0%ba%d0%b0%d0%b4%d0%b5%d0%bc%d0%b8%d0%ba-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%ba%d0%be%d1%81%d0%b5%d0%b2-3/", "text": "Съеднинението е един от най-великите актове в съвременната история на България. Защо обаче 133 години след 1885-а българите продължаваме да сме разделени – все се делим и не можем да сме единни в никоя национална цел. Всичко ли знаем за Съединението и причините за това то да се случи по най-безболезнения начин. По тези въпроси разговаряме с академик Константин Косев. – Честваме 133 години години от Съединението, но вместо да сме единни, ние българите сме все разделени. Защо, академик Косев, такава ли е орисията ни? – Разделени сме, защото сме подвластни на международната политическа конюнктура. Това е непрекъснато от памтивека насам. Балканският полуостров е много ветровито място и все привлича вниманието на Великите сили. Поради тази причина тези от тях, които имат надмощие в момента, оказват влияние върху региона, включително и България. – Ние обаче и междусъседски сме разделени, и то най-вече исторически. А добросъседските отношения са нещо много важно. – Това е така, защото съседите също са подвластни на конюнктурата, а Великите сили, които искат да имат влияние на Балканите, си избират протежета. И имат сметка да сме разделени. На конференцията в Цариград през 1876 г. никой не е възразил на етническата граница на българския народ. Землището ни се простира от Тулча чак до Бяло море и албанските планини, вкл. и Солун. От такава голяма държава за застрашени и комшиите, и Великите сили. Никой не оспорва, че всички са българи. Но въпросът тогава е: Как може такава голяма държава и тя да бъде под влиянието на Русия? За да не се случи това, целта е да бъде разделена. Още от Цариградската конференция по искане на английските и австрийските представители тази държава е разделена на две – може да са български, но да са две. Източна – с център Търново, а другата – Западна с център София. Всъщност, това е и в основата на разискванията, когато граф Игнатиев прави Санстефанска България. – Как разсъждава руският граф тогава? – Неговите разсъждения са следните: „Ние спечелихме войната, ляхме кръв, следователно налагаме на Османската империя нашия вариант, тоест българския – единна България“. А точно това е и нашата мечта – Санстефанска България, която включва цялата българска етническа територия, призната от Великите сили на Цариградската конференция. Графът е изключително голям приятел на България. Поражда се обаче другият въпрос: Откъде граф Игнатиев е направил тези граници на Цариградската конференция и защо. – Защо, академик Косев? – Защото той стъпва на султанския ферман за българска екзархия от февруари 1870 г. Там е очертана територията на българското етническо землище. Нима султан Абдул Азис е знаел тогава къде са българите? Оказва се, че той е възложил задачата за това на една комисия, начело на която е знаменитият българин Гаврил Кръстевич. Той е най-големият политически специалист в османската империя, наследник и човек на Стефан Богориди. Кръстевич е направил 4 проекта за Българската екзархия и то в люта битка с Цариградската патриаршия, която му устройва заговори, клевети, обиди – по начин, както те умеят. Нашето етническо землище се формира в Османската империя, но никой не знае колко са българите и къде живеят. И тук чуждите пътешественици, които много изследват Балканите, преброяват, че българите са над 5 милиона души – най-голямата народност на полуострова. – И къде точно са границите, докъде стигат техните проучвания? – Според техните изследвания българите са в цялата източна половина на Балканите, вкл. зад Дунав в днешна Румъния, по егейското крайбрежие и в Мала Азия, където живеят над 200 000 сънародници по западното крайбрежие на съвременна Турция и стигат чак до Египет, на Халкидическия полуостров и до Албанските планини. Как ще очертаеш границите тогава? Това става благодарение на изключителните познания на Гаврил Кръстевич, който е голям историк и юрист, учил 4 години в Сорбоната в Париж. – И стигаме до 6 септември 1885 година, когато малка България се изправя срещу интересите и желанията на шестте най-могъщи империи. Сама срещу целия свят. Какво не знаем за Съединението? – Съединението е продължение на Априлското въстание. Тъй като то е подготвено от комитетите „Единство“, създадени като протест срещу Берлинския договор (юли 1878 г.), те са едновременно и в Южна, и в Северна България. А в основата им са съмишлениците на Левски, но вече идват и нови по-млади. – Съединението наистина изглежда странно – става без никаква жертва, освен една случайна – капитан Райчо. Защо? – Защото те са си давали сметка, че е страшно престъпление да се обявиш против Великите сили и решението им на Берлинския конгрес. Всички се смущават какво ще стане – смятат, че Великите сили не биха позволили такава волност на един малък народ. И затова първата им грижа е цялата въоръжена сила на гимнастическите дружества да се ступат на турската граница. Те очаквали всеки момент султанът да се намеси, неговото задължение е да възстанови статуквото. И то незабавно. Султанът обаче не е бил предупреден от своя губернатор Гаврил Кръстевич, че подготвят това дело. Разбира се, всички са знаели, но той сам си признава, че не е изпратил телеграмата до султана. А когато недоумяват как така се е осмелил да действа на своя глава, неговият отговор е: „Аз знам, че губя, но народът печели.“ – А защо султанът тогава си трае? – Ето тук е разковничето! Абдул Хамид II, който тогава е султан, така или иначе е разбрал, че превратът е станал и цялата ни армия е струпана на турската граница. Но той нищо не прави. И войната започва от Сърбия, а не от Турция. Ето как цялата тази армия трябва да се върне почти на бегом до сръбската граница, за да защитава родината в Сливница. А какво щеше да стане ако бяха влезли султанските войски? България щеше да изчезне, а Великите сили да ръкопляскат. – Но каква може да е причината султанът да не предприема никакви действия? – Знаете ли, не е само това. Султанът дори обявява нападението на сръбския крал Милан за вражески акт срещу Османската империя. Защото и Княжеството, и Румелия, са васални на султана. Затова той оказва логистична подкрепа на българите. Ето това е истината. Абдул Хамид II обявява сръбския крал за агресор. – Защо Великите сили и Русия, които всъщност са против Съединението, не предприемат реални действия? – Около Съединението има доста неясни неща. То е феноменален случай в историята на Европа. Този, който е натоварен да възстанови статуквото – султанът, се прави на разсеян. Предполагам, че той е бил много озлобен заради решението на Берлинския конгрес, на който му отнемат остров Кипър от дружеската империя на Великобритания. Тогава те уж помагат на Турция, а й вземат острова. Великите сили и Русия не предприемат реални действия, защото те разчитат на султана, който обаче ги изненадва. И те трябва да се бият, но не искат, защото не са готови за война. – Но защо Русия е против обединението на Княжеството с Източна Румелия? – Русия винаги е била двойнствена. Едно е правителството начело с царя, друго са славянофилските групировки. Граф Игнатиев с Аксаков и другите около тях са винаги против царя, те са за славянството, православието, искат си старата Русия. И когато царят изтегля руските офицери, оставят славянофилите. Русия официално е против Съединението, но дефакто опозицията й е „за“ и тя е тук. Опозицията организират гимнастическите дружества, което значи въоръжената милиция. А тя се командва от генерал Данаил Николаев, който е русофил и много близък на Гаврил Кръстевич. Бунтовниците до такава степен се опиянили и дори смятат, че трябва да убият Кръстевич, понеже бил представител на султана. Но Николаев казва: „Не, няма да го закачате“. Кръстевич обаче пострадал – Чардафон (Продан Тишков) го качил на един файтон, сложил до него бъдещата си съпруга Делка с една сабя и така го развеждали за майтап по улиците на Пловдив да го обругават. Вижте какво душевно страдание е изживял този човек, а той е абсолютен български патриот, който милее за България и има огромни заслуги за нея. – Това не е ли част от българската драма през всичките тези години? – Това е абсолютно вярно. Но искам и друго да кажа – за Русия. За губернатор след войната най-напред е назначен синът на Стефан Богориди – Александър (Алеко) по предложение на руския цар Освободител Александър II. Мандатът му изтича през 1884 г., но тогава царят е убит. На трона се качва Александър III, който не иска Алеко Богориди, защото е свързан със славянофилите, и назначава Гаврил Кръстевич. Царят обаче не знае, че той ще продължи делото на Богориди. Това е една щастлива ситуация. – А защо не успяваме да вдигнем въстанието в Македония, нали това все пак е била една от основните задачи на Съединението? – Защото Великите сили не могат да допуснат това, а и султанът не дава – все пак това е в рамките на самата империя. Когато изработват фермана и султанът го приема, поради интригите на Цариградската патриаршия три епархии остават спорни – Охридската, Скопската и Битолската. Тогава Кръстевич решава да включи член 10 във фермана, според който трябва да се проведе референдум, плебисцит – за да решат хората какви са. И такова нечувано явление за първи път се провежда през 1872 година и ? от населението се обявяват за българи. Така по силата на референдума тези три епархии се присъединяват към Екзархията. – Значи истината е, че нашият регион винаги е бил подвластен на международната политическа конюнктура, така ли да ви разбирам? – Да, тук най-напред господари са турците, които стигат чак до Централна Европа, след това са германците, които завладяват цяла Европа, вкл. и България, след това идват руснаците, които съгласно споразуменията печелят Втората световна война както и цяла Източна Европа. Сега са американците – те диктуват положението. А ние сме все разделени. Ето, българските момчета трябва да се бият за американците в Афганистан. Но от кого ни пазят американските кораби в Черно море – от Русия ли?! И кой въобще ги е извикал? САЩ днес са хегемон. На шега казвам: „Пригответе се да посрещаме на Орлов мост китайците!“ Защото печелившия винаги го посрещаме на Орлов мост с цветя и рози. И сега се очертава нещо такова, но кога ще стане – не зная. – Какво ни пречи, за да решим вътрешния си проблем – националното единство? – Пречи ни това, че този, който добие надмощие в дадения случай, той си създава слугинажа в България. Слугинажът сега е много ясен – това са така наречените соросоиди. Ние сме точно на Балканите – геополитическия регион, където всички искат да имат сфери на влияние. Сега е „Разделяй и владей“. Така наречената компрадорска прослойка – хората, които много бързо усещат кой е господарят и бързо искат да му сервилничат, защото чрез него се докопват до властта, а чрез властта до богатството. И това го запомнете добре. В малка страна като България, само чрез властта можеш да трупаш богатство. – Значи съдбата ни е да останем разделени? – Има стремеж за обединение, но няма обективни условия. Щастливите събития са малко. Фундаментът на нашата съвременна държава е споен с руска кръв. И не можем да избягаме от това. Макар руският цар да се е чудил как да воюва с тези допотопни пушки, но накрая славянофилите и Бисмарковци го карат да започне тази рискована война. Вижте кюрдите – 20-30 милиона са, а и досега нямат държава. Няма кой да им помогне и още се лутат. А при нас има щастливо обстоятелство. Съединението е продължение на Априлското въстание при щастливи обстоятелства. Като че ли и Господ е бил на наша страна. Другото щастливо обстоятелство е през 1908 г., когато обявяваме Независимостта без да е гръмнала пушка. И кой плати? Платиха го руснаците. Защото трябва да се плащат компенсации в преговорите, които водят с турците. Ние сме задължение на руснаците 42 милиона златни франка – сума, която ние не можем да платим. Но идва Октомврийската революция през 1917 г. и така те отпадат. Минаваме метър. – И какъв е изводът, който политиците ни не бива да забравят? – Съдбата ни е да лавираме между великите сили. Не може да се забрави руската кръв, дадена за освобождението, няма как – това е факт. Трябва винаги да се балансира умно и практично в условията на външно-политическата конюнктура. Малката държава е орисана винаги от тази съдба – да бъде свързана с Великите сили и да лавира в свой интерес. Затова соросоидите не могат да победят. Те и така наречените сини си въобразиха, че ще се повторят условията след Втората световна война. Мислеха си, че Америка ще ги защитава вечно. Та САЩ изоставиха цяла Европа, нас ли ще защитават! Затова сега казваме, че ще чакаме китайците. Бъдещето е в тяхна полза и вече са си изработили и пътя – Пътят на коприната. Той ще бъде главният път и ние пак сме вътре. Нашият гост  Акад. Константин Косев е роден през 1937 г. в Дупница. Завършва история в Софийския университет. Специализира в Мюнхен и Бон. Заместник-директор на Института по история на БАН и на Единен център по история на БАН (1973-1978). През 1990 година е министър на народната просвета и вицепремиер. Депутат във ВНС. Заместник-председател на БАН (1996-2007).                 ", "date": "2018.09.06", "title": " Историкът академик Константин Косев пред „Труд“: Съдбата ни е да лавираме между Великите сили\t\t\t"}
{"url": "https://trud.bg/%d1%85%d0%be%d1%80%d1%81%d1%82-%d0%b7%d0%b5%d0%b5%d1%85%d0%be%d1%84%d0%b5%d1%80-%d0%bc%d0%b8%d0%b3%d1%80%d0%b0%d1%86%d0%b8%d0%be%d0%bd%d0%bd%d0%b8%d1%8f%d1%82-%d0%b2%d1%8a%d0%bf%d1%80%d0%be%d1%81/", "text": "Спадът на рейтинга на водещите германски партии, включително на консервативната коалиция ХДС/ХСС, е свързано с миграционния проблем. Това заяви в интервю за вестник „Рейнише пост“ германският министър на вътрешните работи Хорст Зеехофер, информира  . „Миграционният въпрос е източник на всички политически проблеми в тази страна. Повтарям това вече три години и това се потвърждава от много допитвания“, отбеляза той. „У нас за пръв път се появи партия по-дясна от ХДС/ХСС, която може да укрепи своите позиции в средносрочна перспектива. Имаме разделена държава и недостатъчна подкрепа за народните партии в обществото“, каза Зеехофер, говорейки за усилването на политическия небосклон на дяснопопулистката „Алтернатива за Германия“. Според него много германци свързват своите социални страхове с миграционния въпрос. Вътрешният министър също така посочи трудностите при намирането на общоевропейско решение на проблема с мигрантите. „Да вземем например, споразумението с Италия – за всеки мигрант, който ние връщаме, трябва да вземем друг. Това е игра с нулев резултат. Това съдейства за установяване на ред, но не ограничава миграцията“, смята Зеехофер. Хорст Зеехофер преди влизането си в четвъртото правителство на канцлера Ангела Меркел, беше премиер на провинция Бавария, където от края на Втората световна война безсменно управлява Християнсоциалния съюз /ХСС/, по-малката партия в коалицията на национално ниво с Християндемократическия съюз /ХДС/. На предстоящите по-късно тази година избори ХСС за пръв път е изправен пред възможността да загуби своето мнозинство заради усилването на „Алтернатива за Германия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.06", "title": " Хорст Зеехофер: Миграционният въпрос е източник на всички политически проблеми в Германия"}
{"url": "https://trud.bg/ii-%d0%bc%d0%b5%d0%b3%d0%bb%d0%b5%d0%bd%d0%b0-%d0%ba%d1%83%d0%bd%d0%b5%d0%b2%d0%b0-%d0%bc%d0%be%d1%80%d0%b0%d0%bb%d1%8a%d1%82-%d0%b8-%d0%bb%d1%8a%d0%b6%d0%b0%d1%82%d0%b0/", "text": "Продължение от  Проф. Андре Майсьо, президент на Световната асоциация на ядрените оператори, е най-ревностният защитник на АЕЦ „Козлодуй“. В писмо до тогавашния премиер Симеон Сакскобургготски той пише: „Затварянето на 3-ти и 4-ти блок на централата е технически и политически скандал (…) Ще бъде повече от политически и икономически скандал и ще донесе огромни загуби за милиарди за българския народ“. В „The Bulgarian Times” от 02.02.2016 г. четем: „Какво ви говори излъчването на българския политик Меглена Кунева? пари-власт-пари!“ Пак там Люба Кулезич: „Изпратихме писмо до Париж, в което питахме с какви мотиви е назначена, какво възнаграждение получава, занимава ли се банката („Париба“ – б.р.) с енергийни проекти. Ни вопъл, ни стон. Проверката ми обаче показа, че Кунева е член на борда в качеството си на независим участник (срещу много високо заплащане – 40 хиляди евро месечно). Колко независим обаче може да бъде човек, представен като член на Съвета за европейски политики?!“. Бившите европейски колеги на Кунева били възмутени от факта, че тя скача от политиката веднага в големия бизнес. Дори Барозу, който я фаворизираше и лансираше („Момичето на Барозу“), бил огорчен и коментирал пред други комисари: „Меглена е нашето голямо разочарование. Източник от Европарламента, споделя, че „Европейската комисия порицава Кунева и приема специално решение и мерки срещу подобни действия, преценявайки, че това е “сериозен конфликт на интереси”. Очевидно вместо към България, Кунева гледа към облагите от банка „Париба“. Медийни публикации отбелязват, че се иска голяма дързост, нахалство и лицемерие след всичко онова, което сътвори Меглена Кунева като преговарящ и комисар, за да застане пред хората и да говори, че е „чиста“, „непорочна“, „необвързана“ и готова за президент на България. След като не успя с президентството, по указания на задкулисието, с много пари тя направи собствена партия, чрез която с „нокти и лакти“ се мъчеше да се добере до властта. В свой коментар „Труд“ отбелязва: „Щом прокуратурата не се самосезира след толкова много призиви и публикации, това поне може да направи Комисията за предотвратяване и установяване на конфликт на интереси (КПУКИ). Въпрос и отговор: Не е ли съвършено ясно, че единствената облагодетелствана от закриването на 3-ти и 4-ти блок на АЕЦ „Козлодуй“ банка в света – BNP Paribas (пета по големина), дава законен явен рушвет на Меглена Кунева и Милко Ковачев, като ги назначава съответно в борда на банката, в Софийския и Лондонския офис на същата?! Каква наглост!!!” Кунева и преговорите за присъединяване Емил Кошлуков по TV7 (https://m.vbox7.com; Меглена Кунева – BG coffe) на 13.10.2012 г. коментира: „На каква цена Мадам YES ни вкара в ЕС? Земеделие: Кунева е пропуснала да ни осигури квота за производство на круши. Орязани сме откъм най-силния ни сектор – тютюнопроизводство. За лен и коноп България има символична квота – 13 тона дълги ленени влакна срещу 13 800 тона за Белгия, къси ленени влакна 48 тона за България срещу 10 350 тона за Белгия, за гордостта на България – доматите Кунева договаря 156 000 тона срещу 1 милион за Гърция и 2 милиона тона за Полша, захар – 4752 тона при потребление 198 000 тона и т.н. и т.н. Две години след влизането й в ЕС, България започва да води битки за предоговаряне на определените ни квоти в някои направления на земеделския сектор. Оказа се, че почти навсякъде мадам YES е водила преговорите по израза на един бивш румънски премиер “със смъкнати гащи“ (“Българите влизаха на преговорите със смъкнати гащи”). И това са само част от гафовете в глава Земеделие! Кунева и образованието Меглена Кунева-Пръмова е безспорно най-слабият министър на образованието и науката от освобождението ни от турско робство. Само за 10 месеца тя разруши толкова, колкото всичките й колеги в най-новата ни история не можаха заедно. Ние писахме за някои от тях, да припомним и други. Ето коментар на проф. Антоанета Христова, политически психолог от БАН пред „Frognews” на въпрос за скандала, който произведе министър Кунева, обявявайки обществена поръчка за реклама на образованието на стойност 2 млн. лв.: “Рекламата на образованието със запалки и антистрес топки е проява на изключително лош вкус, на липса на професионализъм… На този фон (спиране на достъпът до световните бази данни на българските учени, с които те се свързват със света), на който министерството не е способно да плати абонамента на тези база данни, е меко казано скандално да се прави обществена поръчка за 2 мил. лв. За такова нещо един министър трябва да си отиде… Не е възможно поръчката да не бъде синхронизирана, изговорена, подкрепена макар и без подпис, поради отпуск на министъра. Кунева е достатъчно опитна и знае, че не трябва да оставя писмени следи при хипотетично рискови решения… Качествените хора в министерството си мълчат, за да оцелеят… Топката е в техни ръце (на РБ), но те не я подхвърлят в тяхна полза. Засега там само един човек го прави и това е Меглена Кунева с помощта на Даниел Вълчев и съответно ефектите са за ДБГ.“ Никой не бе наказан за скандалната обществена поръчка, всичко бе потулено. Искани оставки Оставка на Меглена Кунева като министър на образованието: „НЕуважаема г-жо Кунева, молим ви да не закривате образованието ни така, както закрихте блоковете на АЕЦ-“Козлодуй“ (Петиция за оставката на Кунева по повод изваждането на народните танци от учебните програми – https://peticiq.com); „Г-жо министър, за мястото, което заемате, освен висше педагогическо образование, се изисква и Морал, Сърце и Душа, каквито вие, до колкото знаем, нямате!“ – 15 700 харесвания – автор Мария Димитрова. „Хиляди искат оставката на Меглена Кунева“ („Труд“ от 30.10.2016): „Над 12 000 искат оставката на министъра на образованието Меглена Кунева във връзка със скандала с ромските стипендии“. Само за 10 месеца Кунева успя да замрази приетите на 17 и 18 февруари от Народното събрание важни поправки в Закона за висшето образование, касаещи изнесеното обучение, стопанската инициатива на ВУЗ, статута на изследователските университети, съсипа оперативната програма “Наука и образование за интелигентен растеж“, зае се с народните танци, ромските стипендии, съсипа Медицински университет-София (МУС) и още много гафове и то за толкова кратък период! Представете си каква обществена поръчка за запалки и антистрес топки, за някакви си 2 милиона лева, бе планувала боркинята срещу корупцията! Митът Кунева и ДБГ Ето изказване на Дани Каназирева, бивш областен координатор на ДБГ в Пловдив от 7 април 2013бг.: “Този мит, че партията на Меглена Кунева ще бъде алтернатива на порочния политически модел, рухна с предизборната програма. Повярвахме в каузата, но се оказа, че България е София, а гражданите са на улица „Незабравка“. Госпожо Кунева, не ви вярваме. Всичко около този фалшив политически проект рухна. Митът Меглена Кунева рухна. Оказва се, че всичко е било политически пиар и няма нищо общо с реалността“. В Пловдив Дани Каназирева спука най-големият балон на партията на Меглена Кунева и тя остана без “гражданите на България“. Заключение Има ли нещо общо между Михаил Сергеевич Горбачов и Меглена Кунева (КуПена)? В спомените си Буш Старши, президент на САЩ, разказва една случка: „Ще преговарят с Горбачов за цената, на която трябва да се изтеглят руските войски от тогавашната ГДР. Съветниците го подготвят така:до 40 милиарда долара веднага съгласие, при заявка за повече – пазарлък. Михаил Сергеевич с комсомолски патос поисква 10 милиарда. Буш се съгласява веднага. Не е ли това една от причините Горбачов да бъде мразен в Русия и обичан на Запад? Но със сигурност този подарък от разорения СССР към богатите САЩ е в основата на поредицата от “лекции“, които Горбачов чете в САЩ и му донасят няколко милиона долара. Това не е рушвет, както не е рушвет и това да си в борда на BNP Paribas, след като си загробил Родината си с някакви 10 милиарда евро, нали? Кунева води борба с корупцията без да се щади (Джерджински – “Ще си починем, другари, в затвора“), привърженик е на анонимките и на всякакви доноси – важното е набелязаната от нея жертва да бъде смазана (Джерджински – “Ако все още не сте в затвора, то това не е ваша заслуга, а наша недоразработка“), изисква орган с извънредни пълномощия (с шеф, назначен естествено от нея ) да громи враговете (нейните) с цел борба с корупцията (по принципа “корупцията е далавера, в която тя не участва“). Тук няма как да не цитираме класика Дже­джински: “Правото да разстрелва, за ЧК е изключително важно, дори ако и мечът й попадне върху врата на невинен“. Всички тези свои качества Меглена Кунева-Пръмова демонстрира с революционна решителност в погрома на Медицинския университет – София. За грубия натиск на Кунева върху одитиращите да намерят на всяка цена “нещо“, с което да се злепостави МУС и акад. Митев, си заслужава отделна публикация. „Труд“ разкри поръчковия характер на одита на МОН с редица факти, но има много повече. За тях – в следващите публикации.                ", "date": "2018.09.06", "title": " II. Меглена Кунева, моралът и лъжата\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b8%d0%bd%d0%b4%d0%b8%d1%8f-%d0%be%d1%82%d0%ba%d1%80/", "text": "Големият подвиг на Махатма Ганди, неговата любов към родината и принос за раждането на съвременна Индия символично се родеят с делото на нашите смели борци за единна и нова България. Това заяви президентът Румен Радев, който заедно с държавния глава на Индия Рам Натх Ковинд откри в София паметник на легендарния водач на индийското движение за независимост. Скулптурата, издигната в Южния парк в столицата, е с автор Иван Русев и се открива в навечерието 150-годишнината от рождението на Махатма Ганди. На събитието президентите на България и на Индия бяха придружавани от съпругите си – Десислава Радева и Савита Ковинд, съобщиха от прессекретариата на държавния глава. В днешния празничен ден, в който отбелязваме 133-ата годишнина от Съединението на България, за мен е чест да присъствам на още един празник – откриване на паметник на Махатма Ганди, каза Румен Радев. В речта си президентът подчерта, че у нас Махатма Ганди и неговото дело са широко известни и високо уважавани, защото неговите идеи и учение съдържат универсални ценности – да бъдем по-добри, да гледаме далеч във времето, да търсим доброто за света. Посланията му за мир и ненасилие, призивът самите ние да бъдем носители на промяната, към която се стремим, убеждението му, че емпатията е най-добрият начин за решаване на всеки спор, отреждат на водача на индийското движение за независимост достойното място сред едни от най-светлите мислители и хуманисти, посочи Румен Радев. Българският държавен глава отбеляза, че Махатма Ганди е моралният компас на индийците, благодарение на когото днес Индия е най-голямата плуралистична демокрация в света. „И днес модерна Индия се ръководи от заветите му – те са онази силна спойка за разноликото индийско общество“, подчерта президентът Радев и изтъкна, че личността и философията на Махатма Ганди продължават да вдъхновяват хората по цял свят. Индийският държавен глава Рам Натх Ковинд поздрави българите за 133-ата годишнина от Съединението. „Благодарен съм на българския народ, че е отредил това вечно място и дом за паметник на Махатма Ганди в тази красива страна и то точно на този празник“, заяви индийският президент. Той посочи, че България има специална връзка с Махатма Ганди – българският художник Борис Георгиев е прекарал много време с водача на индийското движение за независимост в неговия ашрам и така те стават много близки приятели, заяви Рам Натх Ковинд. Във времена на раздор, необуздано насилие, на разруха мислите и ценности на Махатма Ганди са още по-актуални, отбеляза индийският президент и посочи, че „като радетел на ненасилието и апостол на мира“ водачът на индийското движение за независимост е направил „политически немислимото в политически неизбежното“. Нелсън Мандела и Мартин Лутер Кинг са сред многото хора, които са се вдъхновили от философията на Махатма Ганди, посочи още индийският президент Рам Натх Ковинд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Президентите на България и Индия откриха паметник на Махатма Ганди в столицата"}
{"url": "https://trud.bg/%d0%ba%d1%80%d0%b0%d0%b9%d0%bd%d0%be%d0%b4%d0%b5%d1%81%d0%bd%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b2-%d0%b0%d1%82%d0%b8%d0%bd%d0%b0-%d1%81%d1%80%d0%b5/", "text": "Няколкостотин анархисти и привърженици на крайнодясната партия Златна зора протестираха в Атина срещу план за изграждане на джамия, информира  Гръцките власти обмислят да финансират строеж на храма в промишлената зона на столицата. Сега мюсюлманите посещават неофициални молитвени центрове. Лидерът на Златна зора Никос Мига-Лолиакос нарече управляващите „предатели“. Протестът премина при засилени мерки за сигурност и без инциденти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.06", "title": " Крайнодесни протестираха в Атина срещу план за строеж на джамия"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%83%d1%82%d1%80%d0%b5-%d1%83%d1%87%d0%b0%d1%81%d1%82%d1%8a%d0%ba-%d0%be%d1%82-%d0%bf%d1%8a%d1%82%d1%8f-%d0%bf%d1%80%d0%b8-%d1%81%d0%b2%d0%be%d0%b3/", "text": "От 8 часа утре, 7 септември,  до 8 часа на 9 септември за ремонт ще бъде затворен участък от около 500 м на пътя при Своге. Ремонтните работи ще са в отсечката от водостока, преди пътния инцидент, до моста над река Лесковдолска, информират от Агенция „Пътна инфраструктура“. Движението в участъка от второкласния път ще бъде спряно. Трафикът ще бъде отклоняван през Костинброд  в посока София–Своге, и пред Бучин проход – посока Своге–София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Затварят утре участък от пътя при Своге за ремонт"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%83%d1%87%d0%b0%d1%81%d1%82%d1%8a%d0%ba-%d0%be%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80/", "text": "Движението се осъществява само в активната лента в участъка от км 32 до км 34 в посока София на АМ „Тракия“ поради ремонтни дейности в изпреварващата лента, съобщават от Агенция „Пътна инфраструктура“. Шофьорите да се движат с повишено внимание, спазвайки пътната сигнализация. Малко по-рано беше възстановено движението при км 11 в посока Бургас на АМ „Тракия“, където преди обяд камион разсипа чакъл на платното.", "date": "2018.09.06", "title": " Движението в участък от магистрала „Тракия“ в посока София се извършва само в една лента"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%89%d0%b5-%d1%87%d0%b5%d1%82%d0%b5-%d0%bb%d0%b5%d0%ba%d1%86%d0%b8%d1%8f-%d0%bd%d0%b0-%d0%b8%d0%ba%d0%be%d0%bd%d0%be%d0%bc/", "text": "Лидерът на БСП-София Калоян Паргов ще участва в международната конференция „От комунизъм към капитализъм: Има ли край на прехода в Източна Европа?“, организирана от „Милениум клуб България“ в Лондон. Форумът е част от кампанията на сдружението на младите българи в чужбина, родени след 1981 г. „Краят на прехода“. Калоян Паргов заминава за английската столица в петък, а конференцията ще се проведе на 9 септември, неделя, от 10,00 часа, британско време (12,00 часа, българско) в Oxford and Cambridge Club в Лондон, съобщиха от софийската структура на социалистическата партия. Лидерът на столичните социалисти ще изнесе доклад по време на конференцията, в който ще направи преглед на политическото и икономическото състояние на България по време на прехода. Освен това, на форума в Лондон Калоян Паргов ще представи и философията на „Визия за България“ на БСП. В конференцията ще участват български и международни академици от реномирани университети (London School of Economics and Political Science, Keele University, University College London, University of Oxford и др.), икономически експерти и политици. Сред участниците ще бъде и княз Кирил Сакскобургготски. По време на визитата си в английската столица, лидерът на социалистите от София ще има редица срещи с българи, част от „Милениум клуб“, на които ще обсъди различните възможности те да бъдат полезни на България с експертизата и опита си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.06", "title": " Калоян Паргов ще чете лекция на икономически форум в Лондон"}
{"url": "https://trud.bg/%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%bd%d0%b8%d0%ba%d0%be%d0%bb%d0%b0%d0%b9-%d0%b4%d0%be%d0%bf%d1%83%d1%81%d0%bd%d0%b0%d1%85%d0%bc%d0%b5-%d0%b4%d1%83%d1%85%d1%8a%d1%82/", "text": "„133 години след Съединението в съвременното наше общество сме допуснали духът на разединението да завладее душите ни, голяма част от семействата ни, обществото ни. Трябва да стигнем до единството на духа на нашия народ“, каза пловдивският митрополит Николай по време на тържествения молебен за Деня на Съединението и празника на Пловдив 6 септември. На службата в катедралния храм „Св. Богородица“ дойдоха председателката на Народното събрание Цвета Караянчева, шефът на парламентарната група на ГЕРБ Цветан Цветанов, депутатите Спас Гърневски, Иво Христов и Теодора Халачева и повечето общински съветници на Пловдив. „Ако бъдем разединени, ако едната страна се противопостави на другата, това означава, че ставаме много по-слаби като нация и като държава. Съединението не трябва да го възприемаме само като съединение на тези, които спорят днес в обществено-политичесикя живот, Съединението трябва да бъде послание към семейството на първо място. Защото, ако ние можем да се обединим в семейството си, ще можем да бъдем много по-миролюбиви, по-отзивчиви, много по-всеотдайни в обществените си дела, които правим ежедневно“, каза след молебена Цветан Цветанов. Цвета Караянчева призова всеки от нас веднъж дневно да си казва: “Съединението прави силата“. Празникът започна с традиционния маратон от Съединение до Пловдив, а след молебена бяха поднесени венци и цветя на паметника на Захари Стоянов и на паметната плоча на майор Райчо Николов. Денят на Съединението продължава с концерти на открито, а кулминацията е тържествената заря-проверка от 20,30 часа на паметника на Съединението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.06", "title": " Митрополит Николай: Допуснахме духът на разединението да завладее душите ни"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b7%d0%b0%d0%bf%d0%bb%d0%b0%d1%88%d0%b8-%d1%81-%d0%b2%d1%8a%d0%b7%d0%b4%d1%83%d1%88%d0%bd%d0%b8-%d1%83%d0%b4%d0%b0%d1%80%d0%b8-%d0%b2-%d1%81%d0%b8%d1%80/", "text": "Началникът на генералния щаб на френските въоръжени сили генерал Франсоа Льокоантр заяви, че силите му са подготвени да нанесат удари над сирийски цели, ако бъдат използвани химически оръжия по време на очакваната правителствена офанзива за превземане на северната сирийска провинция Идлиб. Русия, която е съюзник на сирийския президент Башар Асад, поднови въздушните си нападения срещу бунтовниците в Идлиб във вторник, след седмици на бомбардировки от проправителствените сирийски сили. „Готови сме да ударим, ако отново бъдат използвани химически оръжия“, заяви Льокоантр пред малка група журналисти, предаде Reuters. „Тези удари могат да бъдат извършени и на национално ниво, но в наш интерес е да го направим с колкото можем повече партньори“. Френският генерал добави, че очаква последните клетки на съпротива на „Ислямска държава“ в Сирия и Ирак да бъдат победени до края на ноември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.09.06", "title": " Франция заплаши с въздушни удари в Сирия при употреба на химически оръжия"}
{"url": "https://trud.bg/%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-%d0%b4%d0%b2%d0%b0%d0%bc%d0%b0-%d1%85%d0%b2%d0%b0/", "text": "По 5 години затвор и глоби от по 10 000 лв. получиха 25-годишна зооинженерка и търговец на коли, хванати в контрабанда на наркотици за 3,1 млн. лв. 25-годишната Л. Я. и 48-годишният И.И. са сключили споразумение с прокуратурата в Разград, което е одобрено от съда. Крупната пратка, от 77 кг амфетамин и 7 кг марихуана, е транспортирана в тайник на „Фолксваген Джета”, натоварен на автовоз „Рено Мастер”. Наркотикът е поставен в укритието под задната седалка на колата в Германия, където имало посредник. Дрогата е трябвало да стигне до Турция, но при минаването на Дунав мост, е била засечена и информацията предадена на властите. Автовозът е спрян на територията на град Цар Калоян, Разградско, през август миналата година. Шофьорът И.И., който бил нает от младата дама, е задържан, а в последствие и тя. По делото е установено, че Л.Я. го е наела да транспортира забранената стока. Момичето било зооинженер, учело мениджмънт, но официално било безработно. То купило самолетни билети на шофьора, който вкарвал коли от Западна Европа. Пратила го в Мюнхен, където с посредничеството на турчин, била осигурена стоката и поставянето й в тайника, който бил заварен и се отварял с дистанционно. Лишаването от свобода на двамата е при първоначален „общ режим”. Приспада им се периодът, в който и двамата са били зад решетките от август миналата година. Държавата конфискува автовоза и колата с наркотиците, както и няколко телефона от двама. Те трябва да платят солидарно и 4 500 лв. разноски по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Ефективни присъди и глоби за двама, хванати в контрабанда на наркотици за над 3 млн. лв.\t\t\t"}
{"url": "https://trud.bg/%d0%b2%d0%be%d0%ba%d0%b0%d0%bb%d0%b8%d1%81%d1%82%d0%ba%d0%b0%d1%82%d0%b0-%d0%bd%d0%b0-%d0%ba%d1%80%d0%b5%d0%bd%d0%b1%d1%8a%d1%80%d0%b8%d1%81-%d0%b4%d0%be%d0%bb%d0%be%d1%80%d0%b5/", "text": "Вокалистката на групата „Кренбърис” Долорес О’Риърдън от удавяне в следствие на алкохолна интоксикация, сочат данните от аутопсията на певицата. Информацията е публикувана от „Индипендънт”, които цитират свидетел по разследването. Ирландската певица беше открита във вана в хотелска стая в Лондон. От полицията заключиха, че смъртта й не е подозрителна, като официално беше обявена за нещастен случай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Вокалистката на „Кренбърис” Долорес О’Риърдън е починала от удавяне"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-16-%d0%bc%d0%bb%d0%bd-%d0%bb%d0%b2-%d0%b2%d1%8a%d0%b2-%d0%b2%d0%b8/", "text": "Община Свищов ще инвестира близо 1,6 млн.лв. във ВиК сектора, които ще бъдат вложени в близо 9000 метра нов водопровод. Подмяната му ще повиши качеството на водоподаването в крайдунавския град. „С новите полиетиленови тръби ще се подобри качеството на питейната вода. Остава за съжаление проблемът с мангана и утайките от него, но работим в тази насока за сондиране и изграждане на съоръжения за пречистване на водата. Това ще стане възможно с реализирането на новия бизнес план, който Вик „Йовковци“ подписа и чрез който ще има възможност да се усвояват европейски средства“, обяви кметът на Свищов Генчо Генчев.  Градоначалникът допълни, че общината има готовност да кандидатства с проект за европейско финансиране за изграждането на пречиствателна станция за питейни води. „Проведени са разговори с регионалното министерство за извършване на сондажи, чрез които да се търси вода с по-добро качество и да не се налага изграждането на пречиствателна станция. Не спираме да търсим допълнително средства, за да можем да подобряваме качеството на водоподаването. Проблемът е комплексен – от старите водопроводи идват честите аварии и заради тях се налага разкопаването на улиците. Такъв е и проблемът и в 15-те населени места с амортизиралата ВиК мрежа“, коментира Генчев. Той припомни, че с постановление на министерски съвет са отпуснати 200 000 лв., с които след 10 септември започва ремонт на водопреносната мрежа в село Хаджидимитрово. Проектът е готов, избрани са най-критичните участъци, за да се избегнат в бъдеще чести аварии и да се доведе до минимум загубата на вода. От МРРБ са обещали, че ще бъдат осигурени допълнителни средства за довеждащите водопроводи на още 4 села.", "date": "2018.09.06", "title": " Община Свищов инвестира 1,6 млн.лв във ВиК сектора"}
{"url": "https://trud.bg/%d0%bc%d0%b0%d0%bb%d0%ba%d0%be-%d0%bc%d0%be%d0%bc%d0%b8%d1%87%d0%b5-%d1%81%d1%82%d0%b0%d0%bd%d0%b0%d0%bb%d0%be-%d1%81%d0%b2%d0%b8%d0%b4%d0%b5%d1%82%d0%b5%d0%bb-%d0%bd%d0%b0-%d1%82%d1%80%d0%be%d0%b9/", "text": "Малко момиче станало свидетел на   но е пощадено от стрелеца. Вчера са се разхождали в градската част на града, след това са се прибрали в къщата и някъде около час след това възниква скандал, който прераства в побой. Венета е първата жертва, а след това е застрелян синът й. На цялата трагедия става свидетел малко момиче, което е пощадено от стрелеца. Това разказа пред  бившият депутат от ДПС Александър Методиев, който живее в Самоков. Той споделя също така, че без напрежение преминала нощта в ромската махала на града. Жандармерия и полиция останали да следят за реда след жестокото убийство на жена и две деца. При тежък криминален инцидент мъж застреля млада майка, сина й и племенника й, след което се e самоуби. Жената и 15-годишният й племенник са застреляни на място, а 12-годишният син на жената е починал в болницата. По-късно в местността „Щъркелово гнездо“ е намерен 52-годишния мъж, който се е прострелял, а медицински екип е установил смъртта му. Извършителят на тройното убийство в Самоков е бивш пожарникар, той е притежавал законно оръжие. Знае се, че е бил пенсионер и е работил в градския транспорт в София. Бившият народен представител Александър Методиев разкри още, че убийството е дело на българин, който е имал връзка с ромската жена от няколко години, която преди това е била женена за друг. „След това се сближиха с този човек, продължила е тяхната връзка около 8 години. Той е идвал постоянно в Самоков и в тях“, разказа Методиев. Методиев добави още, че въпреки престъплението, в града няма напрежение. „Ние сме малък град, познаваме се всички, всяко едно ромско семейство има български приятели и български семейства, с които си живеем много добре“, каза още той. Според него именно заради това няма полиция в махалата сега, защото се знае, че въпреки голямата трагедия, близките на жертвите няма да търсят отмъщение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.06", "title": " Малко момиче станало свидетел на тройното убийство в Самоков"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d1%81%d1%8a%d0%b5%d0%b4%d0%b8%d0%bd%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5/", "text": "Стотина софиянци се събраха пред мавзолея на княз Александър Батенбертг за да почетат приноса му в деня на Съединението на България. Сред тях имаше неколцина депутати и симпатизанти на политически партии. Огнено слово за това историческото завоевание на българите без подкрепа и „разрешение“ от великите сили произнесе зам.кмета на гр.София, д-р Тодор Чобанов. Вокалният ансамбъл „България“ с диригент Валентин Бобевски изпълни химна на България, „Шуми Марица“ и „На многая лета“, а актрисата Силвия Лулчева рецитира откъси от Вазови творби. „В хилядолетната история на нашия народ присъстват възходи и падения, страдания и победи, но едва ли са много миговете, които могат да бъдат сравнени със Съединението“, каза в словото си заместник-кметът на Столична община Тодор Чобанов. „Великите сили са се борили за надмощие и е било писано, а не неписано правило, че всяка по-значима промяна на картата става само с тяхната благословия и подкрепа. В тази сложна обстановка на противопоставяне и надхитряния се осъществи едно българско чудо – Съединение. Чудо, сътворило се без външен диктат или внушение, без външни подбудители, без намесата на чужди армии. Можем отговорно да твърдим, както г направиха нашите деди тогава, че Съединението е чисто българско завоевание и самостоятелен успех на един достоен и смел народ“, смята Чобанов. Кое налага да се стигне до този смел акт? На 3 март 1878 г., след 5-вековно прекъсване, се възстановява българската държава, обхващаща народа в неговите пълни предели. Но на свикания през лятото на същата година в Берлин конгрес, Великите сили взимат решение да разкъсат България на части. Северна България със Софийския санджак става васално княжество на Османската империя. От Южна България е образувана административно-автономна област с името Източна Румелия. „Никой народ не е преминавал тъй бързо от опованието на една сбъдната мечта в ужаса на една катастрофа Националното обединение се превръща в съдба и задача на целия народ. Единна България става веднага върховна цел за всички българи“, отбеляза още Тодор Чобанов. За успеха на Съединението той изведе на преден план и важната роля на княз Александър I Батенберг, в лицето на когото актът на Съединението намира пълна подкрепа. „Младият владетел се оказва на равнището на зрял и опитен държавник“, смята Чобанов. Според него най-важните уроци на Съединението са, че България винаги е успявала, когато е била единна и когато всички са загърбвали политическите си пристрастия, партиен егоизъм и лични сметки. Заради честването в столицата доста от централните улици на града са затворени, затова шофьорите трябва да карат с повишено внимание. В Пловдив пък тази вечер на площад „Съединение“ ще е кулминацията на празника. Точно в 12 часа на площад „Стефан Стамболов“ в Пловдив започна празничният концерт с участието на „Биг Бенд Пловдив“ с диригент Николай Гешев. Малко по-късно – в 18:30 часа на площад „Централен“ пред Военния клуб ще започне възстановката на събитията от 6 септември 1885 година от комитет „Родолюбие“. В 20:30 часа пък е предвидено да започне тържествената заря-проверка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Столичани почетоха Съединението пред мавзолея-костница на княз Александър I Батенберг\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bd%d0%b0-133-%d0%b0%d1%82%d0%b0-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0-%d0%be%d1%82/", "text": "Председателят на Народното събрание Цвета Караянчева присъства на тържествената света литургия в църквата „Св. Богородица“ в Пловдив по случай 133-ата годишнина от Съединението на Княжество България и Източна Румелия и празника на града. Това съобщиха от пресслужбата на парламента. „Ние трябва да следваме лозунга „Съединението прави силата“. Всеки българин трябва да си го повтаря всеки ден. Бъдещето на България трябва да ни обединява“, заяви пред журналисти Цвета Караянчева. На молебена присъстваха председателят на ПГ на ПП ГЕРБ Цветан Цветанов, народни представители от Пловдив и областта, кметът Иван Тотев, областният управител Здравко Димитров и граждани. Пловдивският митрополит Николай отслужи литургията заедно с духовници от пловдивската епархия. Честванията продължиха с поднасяне на венци и цветя пред паметника на Захари Стоянов и пред паметната плоча на майор Райчо Николов на площад „Римски стадион“.", "date": "2018.09.06", "title": " Цвета Караянчева на 133-ата годишнина от Съединението: Бъдещето на България трябва да ни обединява"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b2%d0%b0%d1%80%d0%bd%d0%b5%d0%bd%d1%86%d0%b8-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d0%bd%d0%b0%d0%b9-%d0%b4%d1%8a%d0%bb%d0%b3%d0%b0/", "text": "Въпреки облачното време стотици варненци опънаха трапеза в навечерието на Съединението по инициативата „Най-дългата вечеря на плажа“, която се провежда за четвърти път на брега на квартал „Аспарухово“. Организатор на събитието е сдружение „Живей активно“ с подкрепата на община Варна. Идеята е да бъде стимулирано общуването между хората на живо, без интернет и мобилни телефони.За доброто настроение бе предвидена богата музикална програма и заря. На сцената излязоха Стефан Вълдобрев, Михаела Маринова, Пламен и Иво, както и много фолклорни състави. Единственото условие за желаещите да се включат в събитието, е да си носят храна и постелки. „Радвам се, че събитието се превръща в традиция, която заедно можем да надграждаме. Прекрасна е атмосферата и морската панорамна гледка към останалата част на Варна оттук. Вярвам, че усилията, които полагаме за обновяване на градската среда, дават резултати“, каза кметът Иван Портних, който бе гост на най-дългата вечеря. Част от културния календар на района са и набиращите все по-голяма популярност фестивал на хвърчилата, както и международният фестивал за късометражно кино „Карантината“. През последните две години в южния район на Варна, в който има уникално съчетание на парк, плаж и море, са инвестирани над 65 млн. лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Стотици варненци направиха най-дългата вечеря на плажа"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%ba%d0%b8%d0%bf%d1%8a%d1%80%d1%81%d0%ba%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b5%d0%ba%d1%81%d0%bf%d0%bb%d0%be%d0%b0%d1%82/", "text": "Районният съд в Монтана наказа бизнесмен от Кипър, взел на работа във фабрика в планинското село Бели мел непълнолетни младежи и деца без разрешение на Инспекцията по труда. Експлоатацията на детския труд била разкрита при проверка на фирмата през лятото на 2016 г. Инспекторите установили, че от 19 до 26 август 2016 г. 50 годишният Андреас К., роден в Лимасол, който живее и развива от години бизнес у нас, е взел да се трудят в консервния завод „Калиа” в Бели мел, на който е управител, 3 младежи под 18 години и 11 деца, ненавършили 16 години. Според българското законодателство, който приеме на работа лица под 16 години, извършва престъпление срещу младежта и се наказва със затвор до една година и глоба от 3 до 5 000 лева. Пред съда Андреас К., който вече е осъждан, се призна за виновен и сключи с прокуратурата споразумение за 9 месеца пробация, през които два пъти седмично ще се явява и подписва пред длъжностно лице. Наказанието „глоба” не му бе наложено. Бизнесменът трябва да плати и 147, 38 лева разноски по делото. Определението е окончателно и не подлежи на обжалване. На кипърският бизнесмен не веднъж вече са налагани санкции за нарушения на българското трудово законодателство, в предприятието му са откривани и работници без договори, казаха осведомени. През юни тази година кипърецът подаде в полицията жалба, че е бил измамен и ограбен от свой сънародник, който взел от него 6000 евро и 3 000 лева, за да му достави кайсии, но изчезнал. По случая бе образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.06", "title": " Осъдиха кипърски бизнесмен, експлоатирал деца в завод в Балкана"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b0%d0%b2%d1%80%d0%b5%d0%bd-%d0%bf%d1%80%d0%b0%d0%b7%d0%bd%d1%83%d0%b2%d0%b0-35-%d0%b3-%d0%be%d1%82-%d0%be%d1%81%d0%bd%d0%be%d0%b2%d0%b0%d0%b2%d0%b0%d0%bd%d0%b5/", "text": "Община Аврен празнува 35 години от основаването си с богата програма и гости от побратимения град Стаучени от Молдова. Денят започна с тържествена Света литургия по повод Съединението в храма „Св.Великомъченица Параскева-Петка“ и с благодарствен молебен. Беше осветен и раздаден курбан за здраве. Празникът продължи с поднасяне на венци пред паметника на жертвите във войните и приветствено слово на кмета Емануил Манолов. В концерта участва рок група „Сигнал“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Община Аврен празнува 35 г от основаването си"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b4%d0%bb%d1%8a%d0%b6%d0%bd/", "text": "Длъжни сме да вдъхнем нов живот на думата „единение“. Това написа вицепрезидентът на Република България Илияна Йотова в социалната мрежа Фейсбук по повод 133-ата годишнина от Съединението. „Единение – това беше идеал на нашите славни герои. Днес, 133 години след Съединението на България, това е само буквосъчетание, което безвъзвратно губи от своето съдържание“, пише вицепрезидентът. „Заради паметта на дедите ни и бъдещето на децата ни сме длъжни да вдъхнем нов живот в думата „единение“. Само заедно, обединени около обща кауза, можем да изградим по-добро утре. Всички заедно – тези, които живеем в пределите на Родината, и тези, които, принудени или избрали, са я напуснали. Честит празник!“, пише още Илияна Йотова в социалната мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Вицепрезидентът Илияна Йотова: Длъжни сме да вдъхнем нов живот на думата „единение“"}
{"url": "https://trud.bg/%d0%bb%d0%b5%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b1%d0%bb%d1%8a%d1%81%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%bd%d0%b0/", "text": "84-годишен пешеходец е пострадал тежко при инцидент с лек автомобил във Варна, предаде БНТ. Малко преди 9 часа тази сутрин, близо до Икономическия университет в центъра на града, при пресичане на пешеходна пътека, възрастния мъж е бил ударен от лек автомобил. Шофьор е 27-годишна жена. Пешеходецът е настанен в болница с фрактура на таза и контузии по главата. Няма опасност за живота му. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Лек автомобил блъсна възрастен мъж на пешеходна пътека в центъра на Варна"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%bd%d0%b0-%d1%82%d0%b5%d1%80%d0%b5%d0%bd%d0%b0/", "text": "Легендата на българския футбол Христо Стоичков получи голямо признание за невероятните си постижения на терена от най-популярния футболен симулатор FIFA. Камата е най-новото име в специалния списък на знаковите играчи, с които феновете на конзолите ще могат да развиват уменията си и да се стремят към успехи. Христо Стоичков е оценен с 92 като централен нападател от максималния рейтинг 99, което затвърждава легендарния му статут и в самата FIFA 19. Кавалерът на Златната топка е сред най-добрите икони в играта. С по-добри показатели са само четирима – Йохан Кройф (94), Роберто Баджо (93), Джордж Бест (93) и Еузебио (93). С рейтинг като на Стоичков са Луиш Фиго, Райън Гигс, Фабио Канаваро, Раул, Ривалдо, Емилио Бутрагеньо и Ван Нистелрой. Във FIFA 19 футболните фенове ще могат да играят още с имена като Кристиан Виери, Йенс Леман, Михаел Балак, Дженаро Гатузо, Сократес, Пол Скоулс, Кларънс Зеедорф и други. Версия „19“ на най-популярния футболен симулатор излиза на 28 септември. Само месец след като завърши световното по FIFA. То се проведе в Лондон и бе спечелено от 18-годишен саудитец, който прибра чек за 250 000 долара.", "date": "2018.09.06", "title": " Стоичков се завръща на терена"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%b8-%d1%82%d1%8a%d1%80%d0%b3%d0%be%d0%b2%d0%b5%d1%86-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8-%d0%bd%d0%b0-%d0%b4%d0%b0%d0%bd%d0%b8%d1%8f/", "text": "Полицай, търговец, студент, интернет звезда, футболисти по футзал и още куп аматьори станаха национали на Дания. Те дори играха официална контрола, загубена от Словакия с 0:3. Причините зад експеримента стои скандал между датската федерация и националите. Страните не успяха да постигнат споразумение относно индивидуалните рекламни договори. Това наложи „червеният динамит“ да бъде воден от европейския шампион от 1992 година Йон Йенсен, който пусна в стартовите 11 полупрофесионалисти. Единият от тях действително играе футбол, но в шеста датска дивизия. И въпреки това, тази странна селекция загуби само с 0:3. Словаците си правеха каквото поискат по терена, но бяха достатъчно великодушни, за да не унижават скромния си съперник. Датчаните успяха да отправят един удар за цял мач, успяха веднъж да изпълнят и корнер. Между попаденията Марек Хамшик и компания сътвориха една дузина невероятни пропуски. Именно звездата на „Наполи“ се озова най-много пъти сам срещу датския вратар, но така и не го преодоля. Професионалният вратар по футзал Кристофър Хааг успя да спаси седем от 10-те точни изстрела на домакините. Титулярният селекционер на датчаните Оге Харейде не беше начело на тима в този мач, тъй като не е отговорен за избора на футболистите. Словаците не бяха никак щастливи от така създалата се ситуация. Домакините се ядосаха, че ще срещнат на практика аматьорски отбор в контролата и билетите за мача бяха намалени от 26 евро на 1 евро. А Дания е в една група с Уелс и Ирландия в турнира Лигата на нациите. Почти сигурно експериментите ще продължат и в следващите дни, когато „червения динамит“ играе срещу Гарет Бейл и компания.", "date": "2018.09.06", "title": " Полицай и търговец национали на Дания"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81/", "text": "70-годишна жена e в тежко състояние, с опасност за живота, след, като парапета на терасата и се срути от 4-ия етаж, информира БНТ. Близки коментират, че или е забравила, или не е знаела, че не трябва да се подпира на парапета на балкона, тъй като не е бил укрепен. Била е нарушена целостта на връзката между него и съседната тераса. Блокът е на близо 40 години. Преди няколко месеца други две тераси, на същия блок, са се срутили, за щастие без да има пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Възрастна жена е с опасност за живота след срутване на тераса в Силистра"}
{"url": "https://trud.bg/26-%d0%be%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8%d1%82%d0%b5-%d0%b2%d0%b5%d1%87%d0%b5-%d0%bd%d0%b5-%d0%bf%d0%be%d0%bb%d0%b7%d0%b2%d0%b0%d1%82-%d1%84%d0%b5%d0%b9%d1%81%d0%b1/", "text": "Около 26% от потребителите на Фейсбук в САЩ са отстранили мобилното приложение от устройствата си през изминалата година в светлината на скандалите с безопасността и случаите на кражба на лични данни. Това съобщи телевизионният канал Си Ен Би Си. Той се позовава на резултатите от проучване, проведено от американския изследователски център „Pew Research Center“. Според наличните данни 54% от анкетираните са променили настройките за поверителност на своите страници в социалната мрежа на фона на скандалите с изтичането на лични данни през изминалата година. 42% от запитаните са заявили, че са решили да „си вземат почивка“ и временно да спрат да използват Фейсбук. Ако вземем само потребителите на социалната мрежа на възраст от 18 до 29 години, сред тях броят на премахналите мобилното приложение от своите устройства е 44%. В същото време, както отбелязва Си Ен Би Си, проучването не засяга приложението Инстаграм, което също е собственик на компанията Фейсбук. Изследването е проведено от края на май до началото на юни тази година, сред около 3 400 американски потребители на Фейсбук над 18-годишна възраст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " 26% от американците вече не ползват Фейсбук"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%bd%d0%b5%d0%b4%d0%be%d0%bf%d1%83%d1%81%d1%82%d0%b8%d0%bc%d0%be-%d0%b5-%d0%b4%d0%b0-%d0%b1%d1%8a%d0%b4%d0%b0%d1%82-%d0%be%d0%b1%d0%b2%d0%b8%d0%bd%d1%8f%d0%b2/", "text": "Кремъл смята за недопустимо да бъдат обвинявани руските власти, че са отговорни за отравянето през март в английския град Солсбъри на бившия двоен руски агент Сергей Скрипал и на дъщеря му Юлия, предаде Франс прес. Говорителят Дмитрий Песков заяви днес, че нито висшето ръководство в Русия, нито по-ниските ешелони на властта имат каквото и да било общо със случилото се в Солсбъри. Лондон обвини днес руския президент Владимир Путин, че е отговорен за отравянето на Скрипалови. Вчера премиерът Тереза Мей заяви пред британския парламент, че атаката е била извършена от двама агенти на руското военно разузнаване. „Многократно заявихме и пак ще кажем: Русия никога не е имала нищо общо със събитията в Солсбъри. Русия не е замесена по никакъв начин в тях“, заяви Песков. Британската полиция каза вчера, че е издала заповеди за арест на двама руски граждани, заподозрени, че са свързани с отравянето, и разпространи техни снимки. „За да проверим тяхната самоличност, за да имаме юридическо основание да го направим, се нуждаем от официално искане от британска страна“, припомни Песков. „Изявления пред парламента не заменят и не могат да заменят това искане“, подчерта той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Кремъл: Недопустимо е да бъдат обвинявани руските власти за станалото в Солсбъри"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1%d0%b5%d0%bd%d0%bf-%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%bf/", "text": "Българският евродепутат от ГЕРБ/ЕНП Ева Майдел присъства на тържествената церемония в Русе в чест на 133 години от Съединението на Княжество България и Източна Румелия, по време на която поднесе цветя пред Паметника на загиналите в Сръбско-българската война, съобщиха от пресцентъра на партията. По-рано  Ева Майдел, заедно с народните представители от ГЕРБ – Русе Пламен Нунев и Светлана Ангелова и заместник-кмета на Русе по европейско развитие Страхил Карапчански, посети рекламния надпис „Русе”, където отправи видеопослание в социалните мрежи по повод празника. Евродепутатът и представителите на ГЕРБ-Русе обсъдиха проектите, които се изпълняват в крайдунавския град, като разгледаха и изложбата в центъра, посветена на Световното първенство по волейбол за мъже, на което Русе ще бъде домакин от 12 до 18 септември. Ева Майдел се запозна и с русенския производител на спортни автомобили Росен Даскалов, който представи най – новия модел на фирмата – елетрическият Sin S 1. Заедно с Росен Даскалов тя направи тест на колата по русенските улици. Само преди 6 месеца русенската Sin Cars представи своя модел на автомобилен салон в Женева 2018, като това бе световна премиера за напълно новия S1. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Евродепутатът от ГЕРБ/ЕНП Ева Майдел присъства на тържествената церемония в Русе в чест на 133 години от Съединението"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%82%d0%b5-%d0%bf%d0%be-%d0%b2%d0%be%d0%bb%d0%b5%d0%b9%d0%b1%d0%be%d0%bb-%d0%b7%d0%b0%d0%b3%d1%80%d1%8f%d0%b2%d0%b0%d1%82-%d1%81%d1%8a%d1%81/", "text": "Момчетата на Пламен Константинов смениха традиционния си лагер в курорта „Св.Св.Константин и Елена” с най- новия петзвезден хотел, където изкараха 25-дневен престой преди Световното първенство по волейбол. Отборът направи спаринг срещи в ДКС във Варна, като загуби втората контрола срещу Египет. Домакините в „Св.Св. Константин и Елена” ни предоставиха отлични условия, стаите в хотела бяха комфортни, а леглата удобни-дори за 211-сантиметровите ни играчи, затова бяхме в чудесна форма и бихме , каза на заминаване наставникът на противниковия отбор Мохамед Ибрахим. На матраците в хотела , които са родно производство, се чувствали удобно и националите на Русия и Белгия, които не отстъпват по ръст на египетските играчи. Храната в петзвездния хотел се вписва изцяло в менюто на нашите и чуждите волейболисти, които идват без собствени готвачи. Родният отбор тренира във фитнеса на термалния комплекс Аквахаус, в който домакините посрещаха гостите си на 6 септември с уникален трибагреник, изработен от над 500 живи бели, зелени и червени цветя. България ще изиграе срещите от първата фаза на Мондиал 2018 в морската столица между 9 и 18 септември. „Лъвовете” се изправят срещу Финландия, Иран, Пуерто Рико, Куба и Полша. Преди официалното откриване в неделя в ДКС е представяне на книгата – фотоалбум „ Любо Ганев.Светът отвисоко” с автори- спортният журналист на „Труд” Владимир Памуков, Тодор Шабански и доайенът на спортната фотография Бончук Андонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Националите по волейбол загряват със спаринг срещи и фитнес\t\t\t"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd-2/", "text": "Специализираната прокуратура повдигна обвинения на осем лица – с инициали М.С., С.С., И.Д., Ц.К., М.К., Б.Х., А.Т. и Д.Д. – за участие в организирана престъпна група, създадена с цел продажба на акцизни стоки без бандерол, извършване на данъчни престъпления и пране на пари. На едно от лицата са повдигнати обвинения за вторични престъпления – избягване плащането на ДДС и възстановяване на неследващ се данъчен кредит в размер на общо 1 016 139 лв., на други трима – за държане на акцизни стоки без бандерол в големи размери, съобщиха от държавното обвинение след   в офиси на „Винпром Карнобат“, „СИС Индустрийс“ и „Топаз Мел“. В рамките на днешния ден обвиненията ще им бъдат предявени, уточнява се в информацията. С постановления на наблюдаващия прокурор на обвинените ще бъде наложено задържане до 72 часа с оглед осигуряването им пред Специализирания наказателен съд и разглеждане на искане на СП за налагане на мярка за неотклонение „Задържане под стража“ за всеки от тях. Повече информация, съобразно интересите и целите на разследването, ще бъде предоставена на брифинг на 7 септември 2018 г. (петък) от 10.30 часа. В брифинга ще участват и.ф. ръководителят на Специализираната прокуратура Даниела Начева, наблюдаващият разследването прокурор Ангел Кънев, главният Секретар на МВР главен комисар Младен Маринов, заместник-председателят на ДАНС Николай Ненков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Спецпрокуратурата обвини осем души за участие в престъпна група за данъчни престъпления и пране на пари"}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d0%bf%d1%80%d0%b0%d0%b7%d0%bd%d1%83%d0%b2%d0%b0%d1%85%d0%b0-%d1%81%d1%8a%d0%b5%d0%b4%d0%b8%d0%bd%d0%b5%d0%bd%d0%b8%d0%b5%d1%82%d0%be/", "text": "Шуменската общественост отбеляза 133 години от Съединението на Княжество България и Източна Румелия. С военен ритуал пред Паметника на загиналите във войните шуменци на площад „Кристал“ бяха поднесени венци и цветя на признателност към делото на героите, подготвили и осъществили обединението на нацията. Венци на паметника положиха кметът на града Любомир Христов, народни представители, областният управител проф. Стефан Желев, представители на държавни, обществени, военно-патриотични организации, политически партии и граждани. В словото си по случай празника полк. д-р Дилян Димитров, декан на Факултета „Артилерия, ПВО и КИС“ към Националния военен университет „Васил Левски” подчерта значимостта на Съединението като акт за нацията. „Денят на Съединението е важен за нас, българите, защото за него не се питаме дали ни е подарено от някой друг. Победата в него не е спечелена с помощта на някоя от Великите сили. Съединението на България е извоювано със смелостта и родолюбието на българите. Актът на Съединението е най-силното доказателство, че като българи можем да застанем единни в каузата си, да отстояваме своите интереси и да градим отговорно бъдещето си“, подчерта той. Припомни и уроците на Съединението, актуални до днес. Българският народ налага на политиците да работят за обединението, каузата мобилизира нацията, създава лидери и показва, че само когато сме заедно, можем да градим отговорно своето бъдеще. „Да следваме завещаната от предците ни свещена истина – Съединението прави силата!“, каза още в словото си Дилян Димитров. На 6 септември се навършват и 136 години от създаването на първия полеви лагер на българската армия в шуменското село Мараш. По този повод пред паметната плоча в местността Марашката кория в селото също бяха поднесени венци и цветя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Шуменци празнуваха Съединението"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b0%d1%85%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b7%d0%bd%d0%b0%d1%86%d0%b8/", "text": "Над 1100 български значки, ордени и медали са подредени в изложба, която бе открита в Деня на Съединението в Клуб „Българско войнство“ в Горна Оряховица. Експонатите са част от личната колекция на полковник о.з. Неделчо Неделчев. Експозицията се организира от Общинския съвет на Съюза на офицерите и сержантите от запаса и резерва и Клуб „Българско войнство“. Изложбата е посветена на 140 г. от Освобождението на България, 100 години от създаването на Химически войски и 5 години от откриването на Клуб „Българско войнство“. Изложбата показва наградната система на България от Освобождението до наши дни. Тя е събирана в продължение на много години, сподели при откриването й полк. Неделчо Неделчев, който е и зам.-председател на Дружество „Химик“. В тематичните табла, той се старае да даде максимална информация за емисиите, материалите и всичко, свързано с отличията. Специално място е отделено на проследяването на историята на Ордена за храброст, който първоначално се произвежда извън България, както и на ордените и медалите, присъждани по времето на Варшавския договор. До 1946 г. са връчвани много награди, но истинският бум е по времето на социализма – до 1991 г. В колекцията съм включил и най-новите знаци – тези, които се връчват за участие в мисии в Ирак, Афганистан и пр., обясни още полк. Неделчев. На откриването на изложбата в Клуб „Българско войнство“ присъстваха народният представител инж. Клавдия Григорова – Ганчева, заместни-кметът Николай Георгиев, директорът на Историческия музей в Горна Оряховица Пламен Мадемов, както и много приятели на полковника и членове на общинската структура на СОСЗР. При откриването бе отчетена дейността на Клуб „Българско войноство“ през петте години от съществуването му. Ръководството на СОСЗР и клуба изказаха благодарност на Община Горна Оярховица и лично на кмета инж. Добромир Добрев за оказваната подкрепа. Изложбата ще остане подредена в Клуб „Българско войноство“ и на 7 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Показаха уникални българските знаци, ордени и медали в Горна Оряховица\t\t\t"}
{"url": "https://trud.bg/%d0%b5%d1%81%d1%82%d0%be%d0%bd%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-%d1%80%d1%83%d1%81%d0%ba%d0%b8-%d1%88%d0%bf%d0%b8%d0%be%d0%bd%d0%b8/", "text": "Естония арестува бившия офицер от армията на страната Денис Метсавас, роден 1980 г., и баща му Пьотър Волин, роден 1953 г., по подозрение в държавна измяна и шпионаж за Русия, предаде АП. Смята се, че двамата в продължение на над 5 години са предавали секретна информация на руското военно разузнаване (ГРУ).  ", "date": "2018.09.06", "title": " Естония арестува руски шпиони"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d0%be%d1%87%d0%b5%d1%82%d0%b5-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd%d0%b0-%d1%81%d0%be%d0%bf%d0%be%d1%82/", "text": "Председателят на АБВ Румен Петков взе участие в тържествата по повод 15-годишнината от възстановяването на община Сопот. “Община Сопот за мен означава история. Тя е люлка на българщината. Нейните жители са доказвали многократно своя силен дух, включително и по време на тази четири годишна битка, която водиха за възстановяването на общината като център, което се случи с указ на президента Георги Първанов през 2003 година”, припомни Петков. Председателят на АБВ подчерта, че военнопромишленият комплекс и развитието на икономиката в региона трябва да бъдат подкрепени от изпълнителната власт.", "date": "2018.09.06", "title": " Румен Петков почете празника на Сопот"}
{"url": "https://trud.bg/%d0%ba%d1%80%d0%b0%d0%b9-%d0%b1%d1%80%d0%b5%d0%b3%d0%be%d0%b2%d0%b5%d1%82%d0%b5-%d0%bd%d0%b0-%d1%84%d0%b8%d0%b4%d0%b6%d0%b8-%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd/", "text": "Край бреговете на тихоокеанската островна държава Сува е регистрирано земетресение с магнитуд 7.8 по скарата на Рихтер, показва справка на интернет-страницата на Геологическата служба на САЩ (USGS). Трусът е регистриран в 17:49 часа българско време на 101 км. югоизточно от столицата Сува. Епицентърът е на дълбочина от 610 км.  За момента няма данни за жертви и разрушения. Не е обявявана тревога за формирането на вълни-цунами. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Край бреговете на Фиджи е регистрирано земетресение с магнитуд 7.8"}
{"url": "https://trud.bg/%d0%bd%d0%b0%d1%88-%d0%bc%d0%bb%d0%b0%d0%b4%d0%be%d0%ba-%d0%bd%d0%b0-%d1%87%d0%b5%d1%82%d0%b2%d1%8a%d1%80%d1%82%d1%84%d0%b8%d0%bd%d0%b0%d0%bb-%d0%bd%d0%b0-%d1%8e-%d0%b5%d1%81-%d0%be%d1%83%d0%bf%d1%8a/", "text": "Адриан   Андреев   напусна   надпреварата   на   сингъл   при   юношите ,  но   продължава   участието   си   при   двойките   на   Ю   Ес   Оупън . 17- годишният   българин   и   британският   му   партньор   Антон   Матушевич   се   наложиха   със  7:6  над   Говинд   Нанда САЩ и   Ринки   Хиджаката   Австралия за часа   в   спор   за   място   на   четвъртфиналите Явно   Андреев   е   преодолял   физическите   проблеми които   го   принудиха   да   се   откаже   срещу   французина   Артур   Казо   в   мача   поединично Късно   снощи   бе   и   битката   за   финалното   каре   срещу   румънеца   Филип   Кристиан   Жиану   и   холандеца   Дени   Васерман", "date": "2018.09.06", "title": " Наш младок на четвъртфинал на Ю Ес Оупън"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8-%d1%84%d1%83%d1%80%d0%be%d1%80-%d0%bd%d0%b0-%d1%84%d0%bb%d0%b0%d1%88%d0%b8%d0%bd%d0%b3-%d0%bc%d0%b5%d0%b4%d0%be%d1%83%d1%81/", "text": "През  1995- а   Шузо   Мацуока   и   Кимико   Дате   стигнаха   четвъртфиналите   на   Уимбълдън   за   мъже   и   жени ,  но   Япония   вече   може   да   се   похвали   и   с   полуфиналисти   в   един   и   същи   турнир   от   Големия   шлем .  Кей   Нишикори   спечели   с  2:6, 6:4, 7:6  часовата   битка   с   Марин   Чилич   и   взе   реванш   за   загубата   си   от   хърватина   на   финала   преди години Наоми   Осака   пък   имаше   нужда   само   от минути за   да   отнесе   с Леся   Цуренко   Украйна „ Тя   може   да   спечели   дори   титлата  –  похвали   сънародничката   си   Нишикори . –  За   себе   си   съм   щастлив ,  че   изобщо   играя ,  тъй   като   миналата   година   бях   контузен .“", "date": "2018.09.06", "title": " Японски фурор на Флашинг Медоус"}
{"url": "https://trud.bg/%d1%88%d0%b5%d1%84-%d0%b2%d0%b8%d0%ba%d1%82%d0%be%d1%80-%d0%b0%d0%bd%d0%b3%d0%b5%d0%bb%d0%be%d0%b2-%d0%be%d1%82%d0%b2%d0%b0%d1%80%d1%8f-%d0%bd%d0%be%d0%b2-%d1%80%d0%b5%d1%81%d1%82%d0%be%d1%80%d0%b0/", "text": "Новият ресторант „БДС“ на шеф Виктор Ангелов отваря врати в края на тази седмица на столичната ул. Раковски 96. „Български Деликатеси на Скара“ е един дълго подготвян проект с фокус върху храната и добре познатите ни кюфтета и кебапчета на скара. Краткото меню в магазина за скара ще бъде приготвено само от пресни продукти с кратък срок на годност, поради липсата на консервиращи ги или други подобряващи съставки. „Всички в България знаем какво е кебапчето и кое е най-доброто кебапче. Но в последните години, като че ли имиджа му пострада от липсата на стандарт, който съществуваше преди и гарантираше едно високo ниво на приготвяне и поднасяне. В изобилието на не български фаст фууд (пици, дюнери, бургери), кебапчето остана някакси настрана и това провокира в мен чувство на кулинарен патриотизъм. В новия ми ресторант БДС, ще върнем доверието към българското кебапче!“ амбициозно заявява шеф Ангелов. Виктор Ангелов цели да предлага само свежа и приготвена на момента храна, като нито един от приготвяните продукти в ресторанта няма да съдържа никакви изкуствени съставки. „БДС“ ще заложи на стегнато меню от ястия в разделите супи, салати, традиционна и модерна (бургери) скара и запечени сандвичи, както и няколко вида напитки, като определено заслужава да се отбележи специално създадената за марката БДС Лимонада. Ястията ексклузивно разработени за проекта, и отличаващи се на меню борда, са кюфтета, кебапчета, лютеница и хляб на пещ. Шеф Ангелов и екипът му са посветили над 3 години в подготовката на новата концепция, като най-дълго е продължил процеса по разработването на рецептите за скара, които да имат очаквания превъзходен вкус, без да съдържат каквито и да било изкуствени съставки, които да помагат постигането му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Шеф Виктор Ангелов отваря нов ресторант в София"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bd%d0%b0%d0%b4%d1%8f%d0%b2%d0%b0%d0%bc-%d1%81%d0%b5-%d0%bf%d1%80%d0%b8-%d1%81%d0%bb%d0%b5%d0%b4%d0%b2/", "text": "Скоро ще проведете референдум, на който да решите вашето бъдеще – членството ви в ЕС и НАТО. Вие трябва да решите дали ще гласувате и как ще гласувате. НАТО е готово да ви приеме за 30-та страна-членка. Това заяви генералният секретар на алианса Йенс Столтенберг, който е на посещение в Македония, информира БГНЕС. Той припомни, че на срещата на върха през юли всички членове на НАТО се съгласиха Македония да стане член и да започне преговори за присъединяване. „Ако приложите договора за името, ще станете държава-членка на НАТО. Надявам се, че следващия път, когато дойда тук, ще посети страна-членка“, заяви Столтенберг. Генералният секретар подчерта, че Северноатлантическият алианс ще продължи да оказва помощ, когато това е необходимо. Той имаше предвид помощта, която НАТО оказа на страната преди две години, когато Скопие бе сполетяно от тежко наводнение, отнело човешки животи и разрушило покъщнината на много хора. „НАТО е повече от военен съюз, тук помагаме да се обединят хората“, добави Столтенберг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Йенс Столтенберг: Надявам се при следващата ми визита Македония да е член на НАТО"}
{"url": "https://trud.bg/%d0%be%d1%81%d1%82%d0%b0%d0%bd%d0%b0%d1%85%d0%bc%d0%b5-%d0%b1%d0%b5%d0%b7-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82/", "text": "Националният   отбор   по   гребане   получи   тежък   удар   дни   преди   световното   първенство   в   Пловдив .  Европейската   шампионка   на   скиф   за   девойки   до  23  години   Десислав   Георгиева   се   е   почувствала   зле   и   е   била   откарана   в   болница ,  където   се   наложило   да   се   подложи   на   лека   операция .  Така   България   ще   бъде   представена   само   от   новосформираната   двойка   скул   Кристиан   Василев / Борис   Йотов . „ Приемам   участието   им   като   изключително   сериозна   проверка   дали   могат   да   се   преборят   с   най – добрите   в   света   и   да   вземат   олимпийски   квоти “,  заяви   президентът   на   федерацията   по   гребане   Свилен   Нейков .", "date": "2018.09.06", "title": " Останахме без шампионка за световното по гребане"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%b7%d0%b0%d1%8f%d0%b2%d0%b8-%d1%87%d0%b5-%d0%b0%d0%ba%d0%be-%d0%bc%d0%b0%d0%ba%d0%b5%d0%b4%d0%be%d0%bd/", "text": "Генералният секретар на НАТО Йенс Столтенберг заяви, че е „илюзия“ да се смята, че Македония може да отхвърли споразумението за името, сключено с Гърция и да стане член на Алианса. Той подчерта, че страната е изправена пред „историческа“ възможност да стане член на НАТО и на ЕС, но и че единственият начин това да стане е чрез споразумението с Атина, предава македонската електронна медия „Нова“. „Някои в Македония смятат, че могат да кажат „не“ на референдума, но „да“ за членство в НАТО и ЕС, но такава алтернатива няма. Илюзия е, че споразумението може да се изключи, а след това да не влезе в Алианса“, заяви Столтенберг по време на посещението си в Скопие. Той също така припомни, че през 2008 г. Македония не е получила поканата за членство и заяви, че оттогава са прекарани 10 години в изчакване. „Сега, когато 29 членове на Алианса ви поканиха да станете член, не пропускайте шанса“, допълни генералният секретар. Столтенберг призова гражданите да гласуват на предстоящия референдум на 30 септември. Той също така говори за ползите от сигурността от членството в НАТО, което ще допринесе за икономическия просперитет и за растежа на чуждестранните инвестиции. Премиерът на Македония Зоран Заев на свой ред изрази убеждение, че референдумът ще бъде успешен. Той обеща да изпълни необходимите реформи по върховенството на закона, съдебната реформа, борбата срещу корупцията, както и тези в сферата на отбраната. Президентът на Македония Георги Иванов и председателят на основната опозиционна партия ВМРО ДПМНЕ Християн Мицковски и след срещите си със Столтенберг останаха на мнение, че споразумението с Гърция е неприемливо за тях. Иванов заяви, че „вярва, че мястото на Македония е в ЕС и НАТО“ и че ще продължи да подкрепя тези стратегически цели. Столтенберг по време на посещението в Скопие подчерта готовността на македонските войници да участват в тежки операции. „Имате армия, способна да допринася за международната сигурност“, заяви той. Досега около 4000 македонски войници са участвали в мироопазващите мисии на НАТО в Афганистан и Ирак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.06", "title": " Йенс Столтенберг заяви, че, ако Македония отхвърли договора за името, няма да стане член на НАТО"}
{"url": "https://trud.bg/%d0%b6%d0%b8%d0%b2%d0%be%d1%82%d1%8a%d1%82-%d1%83-%d0%bd%d0%b0%d1%81-4-%d0%bf%d1%8a%d1%82%d0%b8-%d0%bf%d0%be-%d0%b5%d0%b2%d1%82%d0%b8%d0%bd-%d0%be%d1%82-%d0%b8%d1%81%d0%bb%d0%b0%d0%bd%d0%b4%d0%b8/", "text": "Разходите в България са най-малки в ЕС Разходите за живот у нас са най-ниските в Европейския съюз, показва доклад на Организацията за икономическо сътрудничество и развитие (ОИСР). Потребителските цени в България са наполовина на средното за ЕС или 44 пункта. Най-скъпо е да живееш в Исландия, отчита още докладът. От ОИСР изчисляват средното ниво за съюза на цените на потребителските стоки като основа, равняваща се на 100. Сравнено с тази база в Исландия равнището е 171,6 пункта. Разходите за живот там са значително по-високи от средното ниво за Европейския съюз. Казано по друг начин разходите за живот в Исландия са четири пъти по-високи от тези в България. След островната държава се нареждат съответно Швейцария, Норвегия, Дания и Люксембург, където потребителските цени се оказват значително над средните за ЕС. Страните, които са най-близо до границата от 100 пък са Франция, Германия и Италия. Под средното ниво остават разходите във всички страни от Централна и Източна Европа. Непосредствено след България по ниски цени се нарежда Румъния, следвана от Полша, Унгария и Литва. Значително по-високи остават разходите за живот в Словения, Гърция и Естония. Наскоро данни на Евростат показаха, че цените в България са се повишили с 85% от 2000 до 2017 г. Страната ни е четвърта в Европейския съюз по поскъпване, като най-голямо увеличение е регистрирано при алкохола и цигарите, които са поскъпнали с над 400 процента. Сериозен ръст в цените за периода има и при образованието – над 200 процента, както и при здравеопазването – над 150 процента. За периода цените на тока, водата и газа са се вдигнали със 130%, а на храните с 87 на сто. Първенец по поскъпване в ЕС е Румъния, където цените растат с 257%. Средно за ЕС повишението е с 36,5 процента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.06", "title": " Животът у нас 4 пъти по-евтин от Исландия"}
{"url": "https://trud.bg/%d0%ba%d0%bc%d0%b5%d1%82%d1%81%d0%ba%d0%b0%d1%82%d0%b0-%d0%b7%d0%b0%d0%b2%d0%b5%d1%80%d0%b0-%d0%b7%d0%b0%d1%81%d1%82%d0%b0%d0%b2%d0%b0-%d0%bf%d1%80%d0%b5%d0%b4-%d1%81%d0%bf%d0%b5%d1%86%d1%81%d1%8a/", "text": "Делото ще гледа съдия Иво Хинов Специализираният наказателен съд е насрочил за утре първото заседание срещу отстранената кметица на “Младост” Десислава Иванчева, заместничката й Биляна Петрова и посредника Петко Дюлгеров. Тримата са обвинени в корупционна схема за поискан 500 000 евро подкуп и получени 70 000 евро от строителния предприемач Александър Ваклин, за да бъде придвижена преписка по негово искане да строи в “Младост”. Разследването по случая започна с ареста на тримата с белязани банкноти на 17 април в центъра на София, продължи няколко месеца и приключи с внесен преди две седмици обвинителен акт. По делото са събрани както свидетелски показания, така и доказателства със специални разузнавателни средства. Сред доказателствата на прокуратурата са и обясненията на Петко Дюлгеров, който е посредничил за уговаряне на сумите и е провеждал срещи с Ваклин. На заседанието състав с председател Иво Хинов трябва да реши дали да започне разглеждането на процеса по същество, или има пропуски и неясноти в обвинителния акт, което ще доведе до връщането му на прокуратурата за отстраняването им. Освен това съдът ще разгледа и искането на Иванчева да излезе от затвора в Сливен, където с Биляна Петрова се намират в момента. Молбата й за по-лека мярка трябваше да се гледа преди няколко дни, но съдът назначи съдебно-медицинска експертиза, която да установи какво е здравословното състояние на Иванчева и дали то позволява да остане зад решетките на затвора. До момента и тримата обвинени няколко пъти искаха от съда по-леки мерки, но спецмагистратите отказваха.", "date": "2018.09.06", "title": " Кметската завера застава пред спецсъда\t\t\t"}
{"url": "https://trud.bg/%d0%b3%d0%be%d1%81%d1%82%d0%b8%d1%82%d0%b5-%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d1%83%d1%81%d0%bb%d0%be%d0%b2%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd/", "text": "Световното   първенство   по   волейбол   носи   позитиви   на   България   още   преди   да   е   започнало Всички   гости   във   Варна където   в   неделя   ще   бъде   открит   шампионатът са   доволни   от   условията които   предлагат   организаторите „ Домакините   в Св Св Константин   и   Елена ни   предоставиха   отлични   условия стаите   в   хотела   бяха   комфортни а   леглата   удобни   дори   за сантиметровите   ни   играчи затова   бяхме   в   чудесна   форма   и   бихме призна   Мохамед   Ибрахим наставник   на   египетския   отбор който   победи   родните   национали   в   последната   им   контрола   преди   мондиала На   матраците   в   хотела ,  които   са   родно   производство ,  се   чувствали   удобно   и   националите   на   Русия   и   Белгия ,  които   не   отстъпват   по   ръст   на   египетските   играчи .  Храната   в   петзвездния   хотел   се   вписва   изцяло   в   менюто   на   нашите   и   чуждите   волейболисти ,  които   идват   без   собствени   готвачи . През   това   време  „ лъвовете “  тренират   във   фитнеса   на   термалния   комплекс  „ Аквахаус “,  в   който   бяха   посрещнати   с   уникален   трибагреник ,  изработен   от   над  500  живи   бели ,  зелени   и   червени   цветя . Преди   официалното   откриване   в   неделя   в   ДКС   е   представянето   на   книгата  –  фотоалбум  „ Любо   Ганев .  Светът   отвисоко ”  с   автори  –  шефът   на   спортния   отдел   на  „ Труд ”  Владимир   Памуков ,  Тодор   Шабански   и   доайенът   на   спортната   фотография   Бончук   Андонов .", "date": "2018.09.06", "title": " Гостите доволни от условията във Варна"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%b8-%d0%bf%d0%b0%d1%80%d0%b0%d0%b3%d0%b2%d0%b0%d0%b9-%d0%b2-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%87%d0%b5%d1%81%d0%ba%d0%b0-%d0%b2%d0%be/", "text": "Новото правителство на Парагвай върна посолството на страната в Израел от Ерусалим в Тел Авив. Това предизвика острата реакция на еврейската държавя, която обяви, че закрива своята мисия в южноамериканската държава, предаде Би Би Си. През май т.г. Парагвай стана третата страна в света, преместила посолството си от Тел Авив в Ерусалим. Това бе предшествано от решението през декември м.г. на US президента Доналд Тръмп да признае Ерусалим за столица на Израел и да премести посолството на САЩ там. След това същото направи Гватемала.  Местенето на парагвайската мисия нареди тогавашният президент на страната Орасио Картес, въпреки че вече бе избран негов наследник – Марио Абдо Бенитес, който още не бе встъпил в длъжност. Той обаче ясно заяви, че е против признаването на Ерусалим за израелска столица. След като този месец Бенитес положи клетва, реши да върне посолството в Тел Авив. “Парагвай иска да допринесе за интензифицирането на дипломатическите усилия  за постигане на мир в Близкия изток”, обясни външният министър Луис Алберто Кастилиони.", "date": "2018.09.06", "title": " Израел и Парагвай в дипломатическа война"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b6%d0%b5%d0%bd%d0%b0%d1%82%d0%b0-%d0%ba%d0%be%d1%8f%d1%82%d0%be-%d0%bf%d0%b0%d0%b4%d0%bd%d0%b0-%d0%b7%d0%b0%d0%b5%d0%b4%d0%bd%d0%be-%d1%81-%d0%bf%d0%b0%d1%80/", "text": "70-годишна жена от Силистра почина, след като   заедно с парапет на тераса от блока, в който живее. При излизането на балкона, част от него заедно с жената пада от 4-я етаж на кооперацията, информира  . Според съседи преди месеци е имало още два случая в същата сграда. Пострадалата беше настанена в болница със сериозни наранявания, но лекарите не са успели да я спасят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Почина жената, която падна заедно с парапета на терасата си в Силистра"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-237/", "text": "Четири обвинения за Миню Стайков, сина му и още шестима Алкохолният бос остава зад решетките до 72 часа, синът му е обявен за издирване.           Депутатите прояждат чаши за кафе В биоразградими ядливи вафлени чаши ще пият вече кафето си депутатите. Това става ясно от обявен вече търг с възложител Народно събрание.           Чипровското въстание – факти и загадки Цветущият градец е превърнат в пепелище през 1688 година. Османските власти събират българчета като „кръвен данък“ – коментар на проф. Пламен Павлов.       Сакскобургготски си взе имотите по царски, а не по закон  Царят вече претърпя неуспех в съда в Страсбург, каза адвокат Ирен Савова в интервю за „Труд“.         В надпревара за африканската баница Китайските дългосрочни заеми на добра воля крият много клопки за африканските страни, защото най-честно като залог в тях остават експлоатацията на петрол и минерални ресурси – анализ на Емил Благовест Бенишев.       Карнобатман Портрет на Миню Стайков, задържаният след акцията на прокуратурата в Карнобат шеф на “СИС Индустрийс”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Вижте акцентите в броя на вестник „Труд“ в петък, 7 септември 2018"}
{"url": "https://trud.bg/%d0%b7%d0%b0%d0%bf%d0%b0%d0%b4%d0%b5%d0%bd-%d0%b4%d0%b5%d1%81%d0%b0%d0%bd%d1%82-%d0%b2-%d1%81%d0%ba%d0%be%d0%bf%d0%b8%d0%b5-%d0%b7%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc/", "text": "Президентът: НАТО и ЕС не трябва да са алиби за лош договор Генсекът на НАТО Йенс Столтенберг призова македонците да одобрят споразумението с Гърция за новото име на страната си, за да може тя да стане член на пакта, предаде МИА. “Ако споразумението бъде одобрено, ще бъдете приети в НАТО. Надявам се следващата ми визита тук да е вече в членка на алианса”, обяви Столтенберг в Скопие, където се срещна с ключови държавни лидери. “Искаме да видим вашата страна успяла. Само народът ви може да реши как да извърви този път – вашето бъдеще е във вашите ръце, докато ние ви чакаме в НАТО”, каза Столтенберг след разговорите си с премиера Зоран Заев. Той пък от своя страна увери госта, че референдумът на 30 септември за новото име на Македония ще бъде “още едно успешно предизвикателство”. В доста по-остър тон се изказа президентът Георге Иванов, който също разговаря със Столтенберг. Иванов припомни, че Македония е изпълнила критериите за членство в НАТО през 2008 г. и оттогава има активен принос в международните мироопазващи мисии, като с това е заслужила мястото си в НАТО без нуждата от допълнителни условия. “Вярвам, че истинското място на Република Македония е в ЕС и НАТО и аз ще продължа да защитавам нашите стратегически цели”, каза още президентът. Като противник на постигнатото от правителството на Зоран Заев споразумение с Атина за името “Република Северна Македония”, Иванов подчертал, че ЕС и НАТО в никакъв случай не трябва да бъдат алиби за един лош договор. След посещението на Столтенберг Скопие посреща утре Себастиан Курц – канцлер на Австрия, която председателства ЕС, а в събота на визита в Македония пристига канцлерката Ангела Меркел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.06", "title": " Западен десант в Скопие за референдума\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d1%80%d0%be%d1%8f%d0%b6%d0%b4%d0%b0%d1%82-%d1%87%d0%b0%d1%88%d0%b8-%d0%b7%d0%b0-%d0%ba%d0%b0%d1%84%d0%b5/", "text": "Модерните изделия имат български патент  В биоразградими ядливи вафлени чаши ще пият вече кафето си депутатите. Това става ясно от обявен вече търг с възложител народното събрание, съобщението за който е публикувано в портала за обществени поръчки. Ядливите чаши се водят иновативни и са сочени като екологична алтернатива на пластмасовите. Освен това са влаго и термоустойчиви, а напитката се запазва в тях 40 минути. В бюфета на народното събрание до сега кафето се предлагаше в пластики или в порцелан. Обществената поръчка е с обявена стойност 160 000 лева без ДДС, но включва още доставка на кафе, чай, капучино, сметана, минерална вода, сокове, газирани напитки и бонбони за нуждите на служебните офиси на парламента. От общата сума за модерните вафлени чашки ще бъдат заделени до 10 000 лева без ДДС. Проверка на “Труд” установи, че вафлените чашки са с български патент и се произвеждат от пловдивска фима. Според описанието на продукта, заместителите на пластмасовите изделия се разграждат напълно след 20 часа и не замърсяват околната среда. Ако не бъде изядена, чашката за кафе от вафлено тесто може да бъде заровена в почвата или в саксия и ще бъде разградена на 100 процента за 3-4 дни.  Крайният срок за подаването на документи за участие в търга е 25 септември.", "date": "2018.09.06", "title": " Депутатите прояждат чаши за кафе\t\t\t"}
{"url": "https://trud.bg/%d0%bf%d1%8a%d1%82%d1%83%d0%b2%d0%b0%d0%bc%d0%b5-%d1%81-%d0%bd%d0%b0%d0%b9-%d1%81%d0%ba%d1%8a%d0%bf%d0%b8%d1%8f-%d0%b4%d0%b8%d0%b7%d0%b5%d0%bb-%d0%be%d1%82-3-%d0%b3%d0%be%d0%b4%d0%b8%d0%bd%d0%b8/", "text": "Горивата са най-евтини в Русе  Пътуваме с най-скъпия дизел от три години насам, като в момента плащаме средно 2,30 лв. за литър. В сравнение с миналото лято, цената на горивото е с 0,31 лв. по-висока, а най-ниското й ниво е било през февруари 2016 г. – 1,72 лв./л. Това показват данните на специализираната платформа Fuelo.net. На места в страната цената на дизела достига 2,40 лв. Бензинът A-95 от месец април 2018 г. не е спирал да поскъпва, като цената е на най-високото ниво от над три години – 1,27 лв. за литър. Пропан-бутанът се търгува по 1,04 лв. за литър, като най-високата му цена е била през декември 2017 г. – 1,06 лв. за литър. При метана се забелязва тенденция за намаление в цената, като горивото е поевтиняло с 0,25 лв. (-15%) за последните три години. Най-ниската му стойност е отчетена през декември 2016 г. – 1,19 лв., а сега се търгува по 1,33 лв. за кг. Според класацията на платформата, в началото на септември горивата са най-евтини в Русе със средни цени 2,23 лв. за литър бензин, 2,25 лв. за дизел и и 0,99 лв. за пропан-бутан. На второ място е Хасково с 2,23 лв. за литър бензин, 2,25 лв. за дизел и 1,01 лв. за пропан-бутан. Следват Пловдив, Добрич и Ямбол, а София се намира на 11-то място по цени. Столичани плащат 2,27 лв. за литър дизел, 2,25 лв. за бензин и 1,03 лв. за пропан-бутан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Пътуваме с най-скъпия дизел от 3 години насам\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3e-%d0%b8%d0%b2%d0%b0%d0%bd%d0%be%d0%b2-%d0%bc%d1%8f%d1%81%d1%82%d0%be-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5-%d0%b2-%d0%b5%d1%81/", "text": "Вярвам, че истинското място на Република Македония е в Европейския съюз и НАТО и аз ще продължа да защитавам нашите стратегически цели. Това заяви македонският президент Георгe Иванов на срещата си с генералния секретар на НАТО Йенс Столтенберг в Скопие. В същото време той подчерта за пореден път, че ЕС и НАТО в никакъв случай не трябва да бъдат алиби за един лош договор (с Гърция – бел.ред.), съобщава агенция МИА, цитирана от БТА. Иванов е казал на Столтенберг, че Македония е изпълнила критериите за членство в НАТО през 2008 г. и оттогава страната има активен принос в международните мироопазващи мисии, като с това е заслужила мястото си в НАТО без нуждата от допълнителни условия. Иванов и Столтенберг са обсъдили още текущата обстановка в Република Македония, както и реформите в отбраната и сигурността на страната с цел изпълнение на стандартите на НАТО. Днес в Скопие Столтенберг ще разговаря още с премиера Зоран Заев, председателя на парламента Талат Джафери, министъра на отбраната Радмила Шекеринска, лидера на ВМРО-ДПМНЕ Християн Мицкоски и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Георгe Иванов: Място на Македония е в ЕС и НАТО, но не за сметка на лош договор с Гърция"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bd%d0%b0%d1%82%d0%be-%d0%b7%d0%b0%d1%8f%d0%b2%d0%b8-%d1%87%d0%b5/", "text": "НАТО е готов да приеме Македония за 30-та страна-членка, това обяви генералният секретар на Алианса Йенс Столтенберг при посещение в западната ни съседка, съобщи БГНЕС. Визитата на Столтенберг е 3 седмици преди ключовия референдум за промяна на името на Македония, от който зависи членството на страната в НАТО и Европейския съюз. „Ако приложите договора за името, ще станете държава-членка на НАТО. Надявам се, че следващият път, когато дойда тук, ще посетя страна-членка“, заяви Столтенберг. Генералният секретар допълни, че Алиансът е готов да оказва помощ при нужда, припомняйки действията на НАТО преди две години, когато в Скопие имаше тежко наводнение, отнело човешки животи и разрушило много домове. Столтенберг обсъди прогреса на Македония за членството ѝ в НАТО с президента на страната Георге Иванов и премиера Зоран Заев. По време на визитата си генералният секретар посети и демонстрация на македонската армия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.06", "title": " Генералният секретар на НАТО заяви, че Алиансът е готов да приеме Македония за 30-та страна-членка"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%bd%d0%b0-%d0%b8%d0%bd%d0%b4%d0%b8%d1%8f-%d0%b4%d0%b5%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d0%b7/", "text": ", върховният съд на Индия реши, че хомосексуализмът вече не е престъпление във втората по население страна в света. Това историческо решение слага край на забрана, въведена през 19 век, отбелязват световните агенции. Най-висшата съдебна инстанция на азиатската страна с население 1 милиард и 250 милиона души реши, че текстът от наказателния кодекс, забраняващ „противните на природния ред плътски отношения“, нарушава правата, дадени от индийската конституция. Тази разпоредба „се бе превърнала в оръжие за тормоз срещу хомосексуалната общност“, заяви председателят на Върховния съд Дипак Мисра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.06", "title": " Върховният съд на Индия декриминализира хомосексуализма"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%b7%d0%b0/", "text": "Президентът на САЩ Доналд Тръмп благодари днес на севернокорейския лидер Ким Чен-ун за „непоколебимото му доверие“ в него, като изрази своята увереност, че двамата заедно ще намерят начин да завършат успешно преговорите за денуклеаризацията, предаде Франс прес. „Благодаря, председателю Ким. Ще свършим това заедно“, писа Тръмп в „Туитър“. Вчера Ким се срещна в Пхенян с южнокорейския пратеник Чун Юи-йон – съветник по националната сигурност на президента Мун Дже-ин, и му предаде послание от него. На срещата Ким изразил надежда за значително подобряване на отношенията със САЩ в близките години. Както самият Чун каза по-късно, севернокорейският лидер казал, че „вярва на президента на САЩ Тръмп и се надява, че по време на първия му президентски мандат двете страни ще успеят да преодолеят 70-те години враждебност и да осъществят денуклеаризация на Корейския полуостров“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Доналд Тръмп благодари на Ким Чен-ун за доверието в него"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b8%d1%8f%d1%82-%d0%b2%d0%bb%d0%b0%d0%b4%d0%b8%d0%ba%d0%b0-%d0%be%d1%82%d0%bf%d1%80%d0%b0%d0%b2%d0%b8-%d0%bc%d0%be%d0%bb%d0%b8%d1%82%d0%b2%d0%b0/", "text": "Молитва за здраве и добруване на българския народ отправи Негово Високопреосвещенство сливенският митрополит Иоаникий на централния площад в Сливен, където градът чества Съединението на Княжество България с Източна Румелия. Празничната церемония с тържествено издигане на националния флаг, военни почести и поднасяне на цветя пред паметника на Хаджи Димитър събра народни представители, ръководители на държавната и общинската администрация в Сливен, представители на обществени и патриотични организации, десетки граждани. Кметът Стефан Радев приветства сливенци, като отбеляза, че градът е бил вторият по големина в някогашна Източна Румелия, основен център на съединисткото движение. Градоначалникът подчерта, че Съединението е изцяло българско дело, организирано от български водачи, подкрепено от българския народ, защитено от българската дипломация и отвоювано от българската армия. Преди 133 години радостната вест за провъзгласеното в Пловдив Съединение пристига в Сливен на 6 септември с телеграма от Захари Стоянов до Панайот Хитов. Още същия ден воеводата отива със сподвижници до сливенската префектура и принуждава администрацията да предаде вестта. Камбаните на църквата „Свети Димитър“, която и до днес се намира до централния площад в града, започнали да бият. А сливенци излезли навън и се събрали край църквата с възгласи „Да живее България“, сочат историческите източници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.06", "title": " Сливенският владика отправи молитва за добруване на народа в Деня на Съединението"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d1%81%d0%b5-%d0%ba%d0%b0%d1%80%d0%b0-%d1%81-%d1%82%d1%80%d0%b5%d0%bd%d1%8c%d0%be%d1%80%d0%b8%d1%82%d0%b5-%d0%b7%d0%b0-%d1%82%d0%b0%d0%b9%d0%bd%d0%b8/", "text": "С   куп   инциденти   бе   белязана   иначе   безпроблемната   победа   на   Новак   Джокович   с  6:3, 6:4, 6:4  над   превърналия   се   в   сензацията   на   Ю   Ес   Оупън   Джон   Милман .  Австралиецът ,  който   преди   това   отстрани   Роджър   Федерер ,  успя   да   си   издейства   непредвидена   пауза   от   съдията   на   стола . „ Съвсем   мокър   съм ,  мога   да   извадя   топките   от   джоба   си   и   да   ги   изстискам “,  заяви   Милман   в   средата   на   втория   сет   и   поиска   да   се   преоблече .  Процедурата   обаче   се   проточи   цели  6  минути   и   се   превърна   в   непредвидена   пауза .  Преди   това   пък   Джокович   вдигна   скандал   на   треньорския   си   екип   заради   хапчета ,  които   не   се   намерили .  По   време   на   пауза   обаче   сърбинът   получи   така   важния   блистер   и   спрей   за   нос ,  като   и   двамата   се   оправдаха   с   жегата   в   Ню   Йорк . „ Никога   не   съм   се   потил   толкова все   едно   стоя   в   сауна заяви   Джокера който   отказа   да   отговаря   на   въпроси   за   таблетките Само   след   два   гейма   съм   вир   вода Видяхме че   дори   Федерер   се   потеше а   той   никога   не   се   поти Долу   на   корта   все   едно   няма   въздух Трябва   да   направят   нещо Ноле   е   на   полуфинал   на   Ю   ЕС   Оупън   за  11- и   път   от  11  участия ,  а   негов   съперник   ще   е   Кей   Нишикори . „ Много   е   бърз   и   има   един   от   най – добрите   бекхенди   с   две   ръце “,  похвали   японеца   Джокович .", "date": "2018.09.06", "title": " Джокович се кара с треньорите за тайни хапчета"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b8%d0%b7%d0%b1%d1%83%d1%85%d0%bd%d0%b0-%d1%81-18-%d1%82%d0%be%d1%87%d0%ba%d0%b8-%d0%b2-%d0%ba%d0%be%d0%bd%d1%82%d1%80%d0%be%d0%bb%d0%b0/", "text": "Завръщането   в   Гърция   явно   се   отразява   добре   на   баскетболната   ни   звезда   Александър   Везенков . 206- сантиметровият   българин ,  който   прекара   почти   целия   изминал   сезон   на   пейката   в  „ Барселона “,  избухна   с  18  точки   и  6  борби   в   контрола   с   екипа   на   новия   си   тим  „ Олимпиакос “.  Грандът   от   Пирея   разби   с  99:66 „ Ретимно “  Крит а   веднага   след   мача   крилото   отпътува   за   България където   се   присъедини   към   лагера   на   националния   отбор   за   световните   квалификации   с   Франция   и   Русия   идната   седмица Още   един   от   легионерите   сред  „ лъвовете “ –  Николай   Вангелов ,  направи   силен   мач   в   контрола . 213- сантиметровият   център   вкара  23  т .  при   победата   на   италианския  „ Пиаченца “  над   втория   тим   на  „ Реджо   Емилия “  с  97:67. От   днес   в   продажба   са   и   билетите   з а   домакинството   срещу   Франция   в   Ботевград   на септември а   цената   е лв", "date": "2018.09.06", "title": " Везенков избухна с 18 точки в контрола"}
