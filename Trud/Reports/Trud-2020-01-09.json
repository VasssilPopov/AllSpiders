{"url": "https://trud.bg/%d0%bd%d0%b0%d0%b4-40-%d1%80%d0%b5%d0%b6%d0%b8%d0%bc%d0%b8-%d0%b8-%d1%82%d0%b0%d0%ba%d1%81%d0%b8-%d1%82%d0%be%d1%80%d0%bc%d0%be%d0%b7%d1%8f%d1%82-%d1%80%d0%b5%d1%81%d1%82%d0%be%d1%80%d0%b0%d0%bd%d1%82/", "text": "Ние сме най-регулираният бизнес, жалват се собственици Искат узаконяване на бакшишите Десетки изисквания, проверки и такси спъват работата на заведенията у нас, алармира председателят на Българската хотелиерска и ресторантьорска асоциация (БХРА) Атанас Димитров. Затова голяма част от бизнеса предпочита вместо да управлява заведенията си да ги отдава под наем, а собственици емигрират в чужбина, обясни той. Над 40 са различните изисквания, такси и налози, на които трябва да отговори и плати бизнесът, за да работи легално. Толкова са и различните проверки през годината. Освен задължителните налози, лицензи за музикални права, софтуер и касови апарати, категоризация, проби от вода и храна, ресторантьорите са принудени да правят редовни обучения, натривки на плотове, да получат разрешително от пожарната служба, да пръскат всеки месец против плъхове, да плащат застраховки, да мерят вентилацията, изправността на газови съоръжения, проводници, да калибрират термометрите, да замерват везни, да купуват униформи, да защитават лични данни, да плащат на охранителни фирми. Това прави ресторантският бизнес един от най-регулираните. Данъците за хазната са 20-30% от оборота. Половин година работим за хазната, а другата половина за себе си, каза председателят на БХРА във Велико Търново Петър Стефанов. От бизнеса настояват за узаконяване на бакшишите и да не затварят заведения при малки разлики между отчетения оборот и касовата наличност. Вместо това предлагат по-големи глоби, като при нарушения да бъдат глобявани не само собствениците, а и сервитьорите, допуснали грешката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tНад 40 режими и такси тормозят ресторантьорите\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-24-%d1%87%d0%b0%d1%81/", "text": "Министърът на околната среда и водите Нено Димов е задържан за 24 часа. Това каза пред   Сийка Милева, говорител на главния прокурор. По-рано през деня министърът беше отведен за разпит в спецпрокуратурата. „Оказваме съдействие в момента. Ще направя изявление, след като приключим. Не съм задържан“, заяви пред журналисти Димов, преди да бъде качен в кола на прокуратурата. Същевременно бившият областен управител на Перник Ирена Соколова и отстраненият шеф на местното ВиК – Иван Витанов са разпитани и освободени, съобщи още Милева. Екоминистърът публично беше отведен за разпит след обиски в екоминистерството. А в същото време в Перник имаше масови обиски на няколко адреса, както и във ВиК дружеството. Всичко това се случваше под ръководството на главния прокурор Иван Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tМинистър Нено Димов е задържан за 24 часа\t\t\t"}
{"url": "https://trud.bg/%d1%82%d0%b5%d1%85%d0%b5%d1%80%d0%b0%d0%bd-%d0%bf%d0%bb%d0%b0%d0%bd%d0%b8%d1%80%d0%b0%d0%bb-%d0%be%d1%89%d0%b5-%d1%83%d0%b4%d0%b0%d1%80%d0%b8-%d0%bf%d0%be-us-%d1%86%d0%b5%d0%bb%d0%b8/", "text": "Продължава да държи на прогонването на американските войски Тръмп се въздържа от военни действия Висш ирански командир обяви, че ракетните атаки на Техеран срещу позиции на САЩ в Ирак в сряда не са имали за цел убийството на американски военнослужещи, а са били опит да повредят „военната машина“, както и че Иран е планирал още удари по US цели в региона в случай на отговор от страна на САЩ, предаде Ройтерс, цитирайки иранската държавна телевизия. Бригаден генерал Амир Али Хаджизадех, който е командир на аерокосмическите сили на Иранската революционна гвардия, посочи, че единственото „подходящото отмъщение“ за убийството на висшия ирански генерал Касем Солеймани, ликвидиран в US въздушен удар, е да бъдат изгонени американските сили от Близкия изток. Той отбеляза още, че Иран имал стотици ракети в готовност, както и че е използвал „кибератаки за изваждане от строя на самолетните и безпилотни навигационни системи на САЩ“. Същевременно президентът Доналд Тръмп се въздържа от предприемането на по-нататъшни военни действия, като вместо това наложи нови икономически санкции на Техеран и едновременно призова за възобновяване на дипломатическите усилия и преговорите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tТехеран планирал още удари по US цели\t\t\t"}
{"url": "https://trud.bg/%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d1%8a%d0%b7%d0%b4%d1%83%d1%85%d0%b0-%d0%be%d1%82-%d0%bf%d0%be%d0%b6%d0%b0%d1%80%d0%b8%d1%82%d0%b5/", "text": "Въглеродните емисии от унищожителните пожари в Австралия вече достигат тези от пожарите в амазонската гора миналата година, съобщи фондация „Томсън Ройтерс“. От септември до 6 януари заради пожарите в Австралия в атмосферата са изхвърлени 370 милиона тона въглероден двуокис, сочат данни на европейската Служба за наблюдение на атмосферата „Коперник“. Пожарите в Бразилия миналата година образуваха 392 милиона тона парникови газове от 1 януари до 15 ноември миналата година. Австралийският премиер Скот Морисън е критикуван за опитите си да омаловажи ролята на климатичните промени за кризата с пожарите. Според повечето учени пожарите се усилват заради тригодишната суша в страната, която според тях е свързана с климатичната криза. Глобалното затопляне е причина за явления като сушата, горещите вълни и пожарите да стават все по-интензивни и вероятни, казва Адам Ходж, регионален информационен служител за Програмата на ООН за околната среда в Банкок. „Пожарите в Австралия са нормални като част от природния цикъл, но според някои оценки настоящите са най-тежките в историята“, добавя той. Според него това са част от последиците на глобалното затопляне с 1,1 градуса по Целзий над прединдустриалните нива. Австралия отделя 1,3 на сто от въглеродните емисии в световен план, но е най-големият замърсител на глава от населението след САЩ. Бразилия е на седмо място в света по отделяне на парникови газове. Според Ходж борбата с глобалното затопляне ще помогне да се избягнат катастрофи като пожарите в Австралия. Сравненията между вредните емисии от пожарите в Австралия и Бразилия са сложна задача заради различната динамика на бедствията, видовете растителност и това как са започнали пожарите, казва Марк Парингтън, старши изследовател в Службата за наблюдение на атмосферата „Коперник“ в Рединг, Англия. Много пожари по тропиците се подпалват нарочно, често заради селското стопанство. Имаше и пожари, свързани с намаляването на горите в Бразилия, както и в Австралия – това е страна, в която опожарите са част от екосистемата, добавя той. Глобално броят на пожарите и свързаните с тях вредни емисии предимно се понижава през последните няколко десетилетия, отбелязва Парингтън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЗамърсяването на въздуха от пожарите в Австралия се доближава до това в Амазония\t\t\t"}
{"url": "https://trud.bg/%d0%b4%d0%b6%d0%b8%d0%bf%d0%b8%d1%82%d0%b0%d1%82%d0%b0-%d1%81-%d0%bf%d0%be%d0%b2%d0%b5%d1%87%d0%b5-%d0%bf%d0%b0%d1%80%d0%b8-%d0%be%d1%82-%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d0%ba/", "text": "Предвидени са общо 1 213 546 прегледи на деца Личните лекари ще получават повече пари от здравната каса през тази година. Това показват цените за закупуваните от НЗОК дейности в първичната извънболнична медицинска помощ в новия Национален рамков договор. Те са качени на сайта на БЛС. За записано в листата на джипито дете до 18 години ще се плаща с 35 стотинки повече – от 1.50 лв. на 1.85 лв., съобщава сайтът Clinica. За годината касата е предвидила общо 1 213 546 прегледи на деца. За пациентите от 18 до 65 г. сумата се повишава с 5 ст. и става 1.20 лв., а над тази възраст е 1.85 лв. Първични специализирани прегледи по диспансерно наблюдение се увеличават с 2 лв. – от 21 на 23 лв. Комплексното амбулаторно наблюдение на лица с психични и кожно-венерически заболявания пък е с ръст от 1 лв. и става 15 лв. Увеличение с 1 лв. има и за прегледите по програма “Детско здравеопазване”. Профилактичните консултации за лица от 7 до 18 години пък вече ще се плащат по 10.50 лв., а не както досега по 9 лв. Промени има и в Образната диагностика като снимката на зъби ще струва на касата вече 1.80 лв., а не досегашните 1.49 лв. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tДжипитата с повече пари от здравната каса за 2020-а\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%b3%d0%b8%d0%bc%d0%bd%d0%b0%d0%b7%d0%b8%d1%8f%d1%82%d0%b0-%d0%bf%d0%be-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2/", "text": "Последният в България препис на Паисиевата „История славянобългарска“ е дело на ученици от Бургас. 9- б клас от Гимназията по строителство, архитектура и геодезия, провокиран от своята класна г-жа Петя Кудева, преписа „Историята“ за около два месеца. Днес тя бе връчена на директора на училището г-жа Даниела Симеонова. Идеята е на г-жа Кудева, която е преподавател по история. „Провокирах учениците, като ги попитах знаят ли кой е първият и последен препис на Историята. Първият е известен, но на последния автори могат да бъдат самите те. Те се запалиха веднага“, разказа г-жа Кудева. Всеки от учениците е преписал по 4-5 страници. Отнело им около 2 месеца, като през това време стриктно пазели оригинала и преписа и си го предавали един на друг. В преписването се включва почти целият клас. \nИнициативата е посветена и на 60-годишнината на ПГСАГ „Кольо Фичето“, която се отбелязва тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tУченици от Гимназията по строителство с препис на „История славянобългарска“\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b1%d0%b5%d0%b7-%d1%82%d1%80%d0%b8%d0%bc%d0%b0-%d0%be%d1%81%d0%bd%d0%be%d0%b2%d0%bd%d0%b8-%d0%b8%d0%b3/", "text": "Капитанът на „Левски“ Живко Миланов и Станислав Иванов започнаха подготовка със „сините“ на облекчен режим. Двамата не се включиха към основната група, а направиха няколко обиколки на едно от помощните игрища на базата на „Герена“, след което влязоха във фитнеса. Бранителят има лек здравословен проблем, но се очаква до дни да поднови тренировки. Иванов, получил награда за най-прогресиращ млад футболист за 2019 година, се възстановява от операция. Талантът на „сините“ бе опериран през декември от херния. Първата тренировка на „Левски“ пропуснаха още трима играчи – Паулиньо, Франко Мазурек и Холмар Ейолфсон. Бразилецът и аржентинецът са получили разрешение от Петър Хубчев и ще се присъединят днес към тима, а исландецът е на лагер с националния тим на своята родина. Общо 22 футболисти излязоха на заниманието в четвъртък – 17 тренираха на пълни обороти, а тримата вратари се подготвяха с техния треньор Армен Амбарцумян. На заниманието играчите на „Левски“ бяха подкрепени от близо 150 привърженици. Те изненадаха своите любимци със „синя“ торта с надпис „Шампиони“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\t„Левски“ стартира без трима основни играчи, двама тренират индивидуално (СНИМКИ)\t\t\t"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d1%83%d0%bf%d1%80%d0%b5%d0%ba%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%82%d0%b5-%d0%bb%d0%b8%d0%b4%d0%b5%d1%80%d0%b8-%d1%87%d0%b5-%d0%bd/", "text": "Папа Франциск упрекна световните лидери за твърде слабата им реакция на проблемите, произтичащи от глобалното затопляне, предаде Франс прес и БТА. „За съжаление, необходимостта от спешната екологична промяна изглежда не е на дневен ред за световните политици, чиято реакция на проблемите, поставени от глобални въпроси като климатичните промени, е все още твърде слаба и буди силно безпокойство“, каза папата в годишното си обръщение към чуждите дипломати, акредитирани във Ватикана. Според Франциск състоялата се неотдавна в Мадрид международна климатична конференция на ООН, смятана до голяма степен за неуспех, е породила „сериозни опасения за волята на международната общност да се справи мъдро и ефикасно със затоплянето на планетата“. През октомври папата организира голям форум за Амазония, на който разкритикува дърводобива и добива на полезни изкопаеми и призова за опазване на най-голямата гора в света. Франциск, който насърчава „цялостната екологична трансформация“, приложима също в икономиката и по отношение на социалното неравенство, изтъкна пред посланиците, че „амазонската гора е биологичното сърце на една все по-застрашена земя“. Климатичната криза „изисква колективен отговор, способен да издигне общото благо над личните интереси“, отбеляза Светият отец пред дипломатите. 83-годишният Франциск приветства младите хора по света, които изискват от правителствата повече и по-спешни действия за справяне с проблемите на климата. „Опазването на общия ни дом трябва да бъде грижа на всички“, подчерта папата. Той каза също, че се моли за жертвите и засегнатите от опустошителните пожари в Австралия и други райони на Океания. Огромните горски пожари, които бушуват в Австралия от седмици, отнеха живота на 26 души, унищожиха над 2000 къщи и изпепелиха площи от около 8 милиона хектара, колкото е територията на Австрия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПапата упрекна световните лидери, че не реагират адекватно на климатичните промени\t\t\t"}
{"url": "https://trud.bg/%d0%b1%d0%b5%d0%b7-%d0%b3%d0%bb%d0%be%d0%b1%d0%b8-%d0%b7%d0%b0-%d0%b4%d1%80%d0%b5%d0%b1%d0%bd%d0%b8-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f/", "text": "Намаления в пъти, ако има споразумение с наказващия орган  Няма маловажност за пияни и дрогирани шофьори Извършителите на маловажно нарушение могат да се разминат без глоба, или да сключат споразумение, с което да намалят значително сумата, която трябва да плащат. Това предвиждат промени в Закона за административните нарушения и наказания (ЗАНН), публикувани за обществено обсъждане. Подобни поправки бяха предложени и през юни м. г., но бяха върнати за допълнителни уточнения, след като юристи откриха куп нелогични и недомислени текстове. За маловажно административно нарушение и сега в ЗАНН може да не бъде налагана глоба, но по новите текстове наказващият орган е длъжен да предупреди писмено нарушителя, че ако до 1 година извърши друго подобно нарушение на същия нормативен акт, вече няма да се размине без глоба. Дадена е и подробна дефиниция на “явно маловажен случай” – когато нарушението е с незначителна степен за обществена опасност, а при неизпълнение на задължения от еднолични търговци и фирми към държавата и общините, когато липсват или са незначителни вредните последици в сравнение с обикновени случаи при аналогични нарушения. Изрично е записано, че не може да се издават писмени предупреждения вместо глоба за нарушения, извършени от пияни или дрогирани шофьори. Изцяло нови са правилата за сключване на споразумение между нарушителя и наказващия орган, като целта е да се облекчи и процедурата по доказване, и работата на съдилищата. Нарушителят признава вината си се задължава да плати определената при преговорите глоба до 14 дни. Наказващият орган определя размера на глобата на 70% от минимума, предвиден за извършеното нарушение, а когато в закона няма минимум, санкцията ще е „ по договаряне между страните”, но не повече от 70% от половината от максимума. Това означава, че ако за едно нарушение, за което санкцията по закон е от 100 до 300 лева, при споразумение нарушителят ще плати 70 лева (70% от минимума 100 лв.). Ако за друго нарушение глобата е до 300 лева, при споразумение тя няма да е повече от 105 лв. (70% от 150 лв.). Но дори и да няма споразумение, промяната в ЗАНН предвижда 20% отстъпка, тоест – да се платят само 80% от глобата, ако няма обжалване и ако сумата бъде издължена в 14-дневен срок от връчването на наказателното постановление. А ако хем обжалва, хем реши да плати в 14-дневния срок, производството по разглеждане на жалбата се прекратява.   Лепят призовки по вратите и ги смятат за връчени Призовки ще се смятат за връчени, ако са били залепени на входната врата на нарушителя и 7 дни той не е реагирал. Почти същото правило имаше и в предишния проект за промени на ЗАНН, но сега са изброени още случаи, преди да се стигне до тази крайна мярка. За да се стигне до лепене по вратата връчителят трябва да е посетил два пъти адреса за призоваване през 7 дни, единият път е задължително да е в почивен ден. Едва тогава “честитката” може да се залепи на входната врата, като за посещенията и самото залепване се прави протокол, а за дата на връчване се счита тази на последното посещение на адреса.   Съкратено дело, ако е само за размера на санкцията Промените в ЗАНН предвиждат и съкратено административно дело в случай, че жалбоподателят оспорва само вида и размера на санкциите, а иначе признава фактите в наказателното постановление и не иска да се събират нови доказателства. Друга промяна за първи път предлага регламент за заплащане на възнаграждение на един адвокат или юрисконсулт, в случай, че атакуваното с техни услуги наказателно постановление бъде отменено от съда. Сумата ще е за сметка на бюджета на органа, издал отменения акт в размер, определен от съда. Например – ако става дума за отменена глоба от КАТ, адвокатският хонорар ще плати пътната полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tБез глоби за дребни нарушения\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%83%d1%82%d1%80%d0%b5-%d1%81-%d0%bf/", "text": "Утре, 10.01.2020 г., в 9.00 ч. премиерът Бойко Борисов ще приеме представители на Конфедерацията на автобусните превозвачи, на Съюза на международните превозвачи, на Камарата на автомобилните превозвачи в България, на Националното сдружение на българските превозвачи, на Националния таксиметров синдикат, на АЕБТРИ и на Камарата на автобусните превозвачи. Това съобщиха от правителствената информационна служба. На срещата ще бъдат обсъдени мерки за решаване на проблемите в транспортния сектор, както и възможностите за актуализиране на тарифите за тол таксите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПремиерът Борисов ще се срещне утре с представители на протестиращите превозвачи\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b0%d1%81%d0%be%d1%86%d0%b8%d0%b0/", "text": "В Германия загубите са максимум 22 на сто, при нас са средно 60%  Водната криза в Перник изкара на бял свят проблемите в сектора, които през последните години макар и известни, удобно се замитаха под килима. Как ще бъде запушена бюджетната дупка от над 8 милиарда лева във водната сфера, има ли виновен за безводието и какви мерки трябва да се вземат, за да се решат проблемите, за „Труд” отговаря председателят на Българската асоциация по водите инж. Иван Иванов. – Г-н Иванов, кой е виновен за водната криза и за състоянието на ВиК мрежата у нас – хаосът в системата, споделената отговорност между институциите, липсата на финансиране, честите аварии или причината е комплексна? \n– През годините има много натрупани проблеми в отрасъла водоснабдяване и канализация, които чакат своето решение. Ние, като асоциация, отдавна апелираме за отделен закон за ВиК и преосмисляне на част от реформите. Защото виждаме тези проблеми, които се признават и от институциите. Всеизвестно е, че инфраструктурата е остаряла и липсва финансиране. Освен това заплащането в сектора е ниско. Имаме двойно регулиране – държавно от една страна в лицето на КЕВР и договорно чрез водните асоциации, обединяващи общините в една териториална област. Кой в този случай носи отговорността? Тя е разбита между различните министерства и институции и в крайна сметка се губи. Липсва централизирано управление, което да предвижда кризи като тази в Перник и да ги решава. Климатичните промени отдавна се дебатират в световен мащаб, но като че ли ние си мислехме, че живеем на някакъв остров на щастието и нас не ни засягат. Засушаването обаче е факт на територията на целите Балкани. Всички тези натрупани проблеми доведоха до това в цели градове да бъде въведен воден режим. Такъв и досега е имало, но основно в по-малки населени места. Проблемът е на дневен ред и в Европа. Преди две години бях учуден да разбера, че в Германия и Белгия също се оплакват от безводие. – Предполагам обаче, че там загубите на вода са значително по-малки? \n– Да. При тях дебатът е какви мерки да се вземат, за да не се стига до режим на водата. И те спешно се опитват да намалят загубите на вода. Като при тях максималният процент е 22 на сто, докато в България средният процент на вода, които изтича от тръбите, е около 60 на сто. Не бих обвинил никой за това, тъй като държавата има нужда от много инвестиции в различни сфери. Но не трябва да се забравя, че отрасъл водоснабдяване е основополагащ. За да построиш едно селище, първо трябва да осигуриш водоизточник. И не можем да гледаме на тези проблеми с лека ръка и да очакваме, че климатичните изменения няма да се отразят и на нас. – Обединението на всички водни дружества под една шапка ще реши ли проблемите? \n– Трудно е да се даде най-добрата рецепта. Може би не трябва да правим толкова драстични промени и да помислим за по-плавен преход. На първо време трябва да преразгледаме смисъла от това да имаме два регулатора – държавен и договорен на общинско ниво. Трябва да решим кой от двата е по-работещ и да си съсредоточим усилията върху това. Нормално е ВиК регулаторите да мислят, че е по-добре да има договорен регулатор, защото държавния ги спъва. Аз виждам и добри неща в държавната регулация. Има повече и по-добре структурирана информация. Според нас като асоциация трябва водният регулатор да се отдели от енергийния. Защото в момента голяма част от хората, които работят в КЕВР, включително и председателят, не разбират проблемите на водния сектор. Което означава, че работата на комисията няма фокус върху решаването им. – Може ли да се търси част от вината за кризата и в действията на КЕВР, които не одобряват планирани инвестиции, за да не се прескочи социално-приемливия праг на цената на водата? \n– Вина можем да търсим от всеки, но не е редно да правим само това. Ситуацията е такава каквато е и е по-добре да се съсредоточим в търсене на решение. Трябва да концентрираме усилията си в това да подобрим състоянието на водната инфраструктура. Не трябва да забравяме, че имаме ангажимент към ЕС да обезпечим пречиствателните станции във всички населени места с над 2000 еквивалентни жители. Нещо, с което също не се справяме. И там се изискват огромни средства. Беше направено много, но далеч не е това, което сме обещали. Изпуснати са сроковете. И там трябват инвестиции. В европейското законодателство е заложен принципа, че услугите трябва да се предоставят, след като се покрият всичките разходи за тях. Което означава, че цените не могат да останат ниски и под социалната поносимост. От десетилетия говорим за това, че когато увеличим цената на водата ще има хора, които няма да могат да я плащат. И затова са нужни водни помощи. Както има и енергийни такива. Ясно е, че трябва да има закон. В него да се разгледа основно регулирането, кой и кога определя цените и качеството на услугите. И въпросът за социалните помощи. Естествено има и много други детайли, които трябва да бъдат променени, за да се подобри ситуацията в дружествата. Повечето ВиК дружества са държавни. Трябва да създадем условия те да работят във финансова сигурност, да им дадем възможност да получават такива приходи, които да покриват направените от тях разходи. Да могат да привличат кадърни, млади специалисти и да ги задържат. Нещо, което в момента не е факт и е притеснително за гилдията. – Ако се вдигнат цените на водата над социално-приемливия праг обаче, няма ли това да доведе до увеличаване на неизрядните платци, тъй като за разлика от тока, водата не може да бъде спряна само на конкретния абонат? \n– Панацеята не е непременно да се вдигнат цените до безбожни нива. Има приемлив за хората максимум. За да се вдигне той, трябва да сме по-прозрачни в изчислението и прилагането на цените. Но така, че да оцелеят и ВиК дружествата. Защото дори и те да бъдат заменени с частни компании, това няма да доведе до поевтиняване на услугата. На първо място трябва да се въведе постоянна компонентна в цените, която да отразява поддръжката на услугата за имоти, които не са обитаеми. Както за малки населени места и вилни зони, необитаеми домове, купени с инвестиционна цел и така нататък. При тях се поддържа възможността да се ползва услугата във всеки един момент, а хората ги обитават няколко пъти в месеца или годината. Тоест плащат незначително спрямо направените разходи за поддържане на услугата. Трябва да се въведат и социалните помощи, като парите, които постъпват от държавата, трябва да стигат по възможно най-краткия път до съответните ВиК дружества. Да се помисли и за ценови прагове според потребяваното количество вода. Подобна практика има в редица страни, които имат недостиг на вода. Но трябва да сме много внимателни, ако се решим на тази мярка. Целият процес на отчетност трябва да е добре разписан, за да не се стигне до големи спорове. Някои услуги, които не са по същество ВиК могат да бъдат извадени от техните задължителни дейности и респективно разходи. Като разпределението на задълженията за общите нужди в етажната собственост. За да не плащат за тази услуга и хора, които не я ползват, като живеещите в къщи например. Подобна дейност може да се изпълнява от външна фирма, както е в редица европейски страни и това да се окаже дори по-икономично. Такива мерки биха довели до по-справедливи цени, но трябва да бъдат обсъдени внимателно. Не бива да забравяме, че идват и нови източници на разходи. В края на миналата година окончателно бяха приети измененията в евродирективата за питейните води. С която се изисква вече много по-строг контрол върху качеството на питейната вода. Което ще доведе до разходи за ВиК операторите. Ще трябва да се обновят лабораториите, да се закупи ново оборудване, да се правят повече анализи. И тези неща трябва са се отчитат и споделят откровено с хората. – Обсъжда се и идеята да се уеднакви цената на водата в цялата страна при евентуално обединение на всички водни дружества в холдингова структура. Това може да спре повишението на цената в едни области за сметка на други, но справедлив модел ли ще е ? \n– Това би означавало преразпределение на разходите между отделните потребители, при което едни субсидират други. За да се случи това е нужно окрупняване на държавните дружества. Но какво би станало тогава с общинските дружества или с концесията в София? Това не означава, че идеята е лоша, а че трябва да се обсъдят внимателно всички детайли. Не се сещам в Европа да има такава голяма структура на държавно ниво. Окрупняването и централизирането по принцип водят до редица ползи, подобряват координацията. Но не съм наясно с всички доводи, за да съм категоричен, че това е добра идея. Този дебат няма да е лесен. А що се отнася да справедливостта – в края на краищата водните ресурси са държавни. Според мен може да е по-справедливо да плащам по-малко, защото се намирам по-близо до пречиствателната станция и ползвам по-малка част от инфраструктурата. Но дали е така? На ценообразуването трябва да се гледа по-глобално. – През последното десетилетие постоянно говорим за липсващи 10-12 млрд. лв. за привеждане на водната сфера с евроизискванията и предоставяне на качествена услуга. Откъде ще се намерят тези средства, при условие, че от цената на водата трудно биха се събрали? \n– Оценката, че са необходими 12 млрд. лв. бе направена още при писане на водната стратегия. Ясно е, че те не могат да се вложат на мига, дори и да ги имаме. Нов анализ не е правен. Може би тези средства са много по-малко, тъй като много пари бяха вложени. По-важно е системно да се инвестира в приоритетните обекти. Бяха направени регионални планове, които показаха къде са най-големите проблеми и колко средства са нужни за решаването им. Трябва да набелязваме конкретни стъпки година за година с конкретни бюджети, така че системно да решаваме най-наболелите проблеми. Необходима е и национална програма за намаляване на загубите. Известни са методите. Основно е всяка водоснабдителна система да бъде зонирана и да се измерва водата в повече точки, за да се намерят тези, в които са скритите течове. Защото повечето загуби са именно от скритите течове, които не излизат на повърхността. Има специализирана апаратура, с която и БАВ разполага и ще я предостави на ВиК – Перник. Има и съвременни технологии – със снимки от космоса, които показват зоните със скрити аварии. Ние още не сме я приложили, но всички съседни страни вече го направиха и дори повтарят, което означава, че има ефект. – Ако цялата система е амортизирана, при отстраняването на тези течове няма ли просто да се преместят загубите на следващото място? \n– Това е така. Затова и първата стъпка е да се зонира мрежата, за да се управлява по-добре. Има и софтуери, които показват къде да се подменят части, за да няма негативен ефект върху други части на системата. Това обаче изисква системни и постоянни инвестиции. И да има подготвени хора, отдадени на тази работа. А такива специалисти не са мотивирани да работят, защото средната работна заплата в отрасъла е 750 лв. Изключително важно е да се ограничат загубите на вода. Законът трябва да се промени, така че кражбата на вода да е криминално деяние, за което да се лежи в затвора. Както има присъди за кражба на кола. Трябва да се спре и регламентираното ползване на вода, без тя да се отчита в квартали със социално слабо население или с незаконни постройки. Освен, че мрежата е стара, на много места не се използват и качествени тръби. Заменят се предвидените по документация с други, с по-лоши параметри. Затова от БАВ настояваме да се въведе допълнителен контрол върху предлаганите от производители и търговци тръби, още преди да бъдат вложени. Инспекции два или три пъти годишно биха гарантирали по-добро качество и по-малко аварии. Например пластмасовите тръби могат да бъдат манипулирани по два различни начина. Могат да бъдат с по-тънки стени или да се използват за направата им рециклирани материали, които не отговарят на изискванията. За да се разбере това обаче, трябва да се направи проверка в лаборатория и не е достатъчно само да се представи сертификат за качество, с който се продава в продължение на години. А с просто око тези разлики не са видими, особено за хора, които не са специалисти в областта, каквито са голяма част от възложителите. Те нямат нужните средства и техника, за да докажат, че това са фалшификати. Част от работата на БАВ и дъщерното u дружество „БУЛАКВА СТАНДАРТ” през последните 7 г. е обследване на често авариращи мрежи, при което статистиката показва близо 78 на сто неотговарящи на изискванията тръби. Подчертавам, че говорим за проверки по сигнал. Като цяло процентът за мрежите е различен. Но загубите на вода се дължат и на подобни случаи, затова контролът върху влаганите материали трябва да бъде завишен. Нашият гост \nИнж. Иван Иванов е председател на Българската асоциация по водите от 2012 г. Изпълнителен директор е на сдружение „Индустриален клъстер подземна инфраструктура”. Член е на УС на Европейската федерация на националните асоциации по ВиК услуги. Завършва Френската гимназия в София и Химикотехнологичния и металургичен университет. Магистър е по бизнес администрация от Франкофонския институт по администрация и управление в столицата и от Американския университет в България. Специализира във Висшия национален институт за химични технологии в Тулуза, Франция. Зает е в областта на водния сектор от 1999 г. Работи в „Софийска вода” АД 11 години, където заема постовете главен секретар и прокурист. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПредседателят на Българската асоциация по водите инж. Иван Иванов пред „Труд”: Който краде вода, да лежи в затвора\t\t\t"}
{"url": "https://trud.bg/%d0%bf%d0%b5%d1%80%d0%bd%d0%b8%d1%88%d0%ba%d0%b8%d1%8f%d1%82-%d0%ba%d0%b0%d0%bf%d0%b8%d1%82%d0%b0%d0%bb%d0%b8%d0%b7%d1%8a%d0%bc/", "text": "Безспорно най-голямата идиотщина, с която започва кръглата и симетрична 2020 година, е ситуацията с водата на Перник. Тя кара тревожните умове да се питат дали онова историческо махало, което през 1989 профуча от ляво на дясно и от Изток на Запад, сега не се връща с обратно фучене от Запад на Изток и от дясно на ляво; дали социализмът, от който избягахме като от най-зловещ кошмар, не се е превърнал тихомълком в мечта. Но кое е това, което може да превърне социализма в мечта? Единствено провалът на капитализма. Когато комунистите станат капиталисти, на останалите им се приисква да са социалисти. Не съм следил през цялото време водното зацикляне в Перник, но разбрах следното. Язовир „Студена” е почти празен, въпреки валежите от юни 2019. Злите езици говорят, че са го източили нарочно за да поевтинят някакви ремонти като ги направят на сухо, вместо под водата. И още много теории и зли приказки. Разбира се, в тази чрезвичайна ситуация въпрос №1 неизменно е: „Кой е виновен?”. БСП веднага поиска вот на недоверие заради слуховете за умишлено източване на „Студена”, заради последвалата водна криза в Перник и заради вноса на боклуци за изгаряне. Сякаш БСП няма нищо общо с водните проблеми, освен че от 10 години са „на сухо” в преносния, а не в болезнения и пряк за перничани смисъл. Новината за вота, който предстои да се внесе на Ивановден по стар стил, се посрещна общо взето с презрение. Само Бойко Борисов параноично провидя „февруарски сценарий (2013 – б. м.) за сваляне на правителството”. Иначе Тома Биков се присмя на БСП и Нинова, че не са научили какво е вот на недоверие и че единствената мярка за справяне с проблемите, която предлагат, е падане на правителството, а пък после – „каквото сабя покаже”. От своя страна министърът на екологията Нено Димов напомни, че ОПОС е спряна през 2013-14 г. при Орешарски, а Перник е единственият областен град, който, при кмет от БСП, не е успял да защити проект за воден цикъл и затова сега гнилите тръби се пукат и превръщат пущинаците в мочурища, докато перничани протягат напукани устни към кранчетата на чешмите (министър Димов не се изрази точно така). Предприятието „Стомана – Перник” (или както там се казва понастоящем), обвинено че харчи 5 пъти повече питейна вода, отколкото плаща, заплаши, че А) ще съди „Софийска вода” задето изнася информация, че „Стомана” точи със скорост 290 литра в секунда, и Б) ще напусне България като остави 1500 души без работа, но никой не повярва, че А) изнасянето на това производство е технически и финансово възможно и Б) че в завода работят толкова хора. Но цялата история можете да си я прочетете и сами в медиите. Мен ме интересува как от такива ситуации се променя образът на капитализма, който по време на комунизма, само преди половин век, беше знаме на свободата. За тогавашната пропаганда „капитализъм” беше мръсна дума, но за народа – същия, който сега псува олигарсите, – „капитализъм” беше молитва. През 1989 всички вярваха, че с капитализма ще дойде свободата; със свободата ще дойдат свободните пазари и конкуренцията; конкуренцията ще стимулира развитието на индивидуалните способности, а пазарите ще научат търговците на уважение към потребителите. Всъщност под формата на тези неща всички ние очаквахме, че ще се възцарят разумът и справедливостта. И благоденствието, разбира се. Но очевидно не стана така или поради високи очаквания, или поради ниски резултати. И започваме да се питаме: толкова хубави ли са капитализмът и демокрацията – въпрос, който може да ни отведе до страховити дестинации. Но ако решим, че капитализмът е нужен, то дали хората трябва да са готови на екзистенциални жертви в името на неговото оцеляване и просперитет? Променя ли се животът на перничани, когато се увеличават печалбите на „Стомана”? На чия страна трябва да застане държавата – на избирателите, които гласуват, или на бизнеса, който финансира кампаниите? Не, капитализмът не е лош. Проблемът е, че никога в своята история човечеството не е успяло да изпълни докрай добрите си намерения. В своя теоретичен вид капитализмът е симфония на суровата справедливост, честта и джентълменските ръкостискания, разбира се до момента, в който джентълмените не отстъпят пред бюрократите, бордовете, акционерите и прочие корпоративни призраци, никой от които не взима решения и не носи отговорност. Капитализмът не е лош. Но способни ли са всички народи на капитализъм? Китайският капитализъм има ли нещо общо с представите на Австрийската школа? А идеите на Хитлер в „Mein Kampf”, че работниците и индустриалците са съюзници в името на нацията – същите работници, които са гробокопачи на същите индустриалци според идеите на Карл Маркс? Най-сетне има ли нещо общо капитализмът на Айн Ранд с пернишкия капитализъм? Доколкото няма, дотолкова можем да се опасяваме, че заради бизнесмени и политици като голяма част от наличните, хората незаслужено ще намразят капитализма. А намразят ли капитализма, жилавият до безсмъртие социализъм вече чука на картагенските порти. Остава да разберем дали от вътрешната или от външната страна.   Бизнес и просперитет Питаме се: толкова ли е важен бизнесът? Да, чрез него се извършва икономическият растеж – заклинанието на социалната държава. Но нали икономическият растеж е нужен, за да стават гражданите все по-богати и обезпечени, а не за да стоят без вода, защото някаква фабрика трябвало да лее чугун, вероятно за износ? И тази фабрика навярно е собственост на някакъв олигарх, за когото се носят какви ли не слухове. Помним принципа, според който, когато икономическата олигархия се слее с политическата власт, влиза в дефиницията за мафия. Къде останаха свободата, пазарите, справедливостта и благоденствието на гражданите? Как се отразява това върху образа на доскоро боготворения капитализъм? * От платформата за дясна политика „Консерваторъ”, със съкращения \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПернишкият капитализъм\t\t\t"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%be%d1%82%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%bf%d0%be/", "text": "Наред с жертвите, които взима, нов военен конфликт в Близкия Изток би генерирал нова бежанска вълна и огромни икономически загуби. Дано здравият разум да надделее и да не се стигне до продължаващи военни действия и терористични атаки. Искрено се надявам ескалиралото напрежение да бъде туширано. Това каза евродепутатът от ЕНП/ГЕРБ Емил Радев при срещата си с ученици от варненската Първа езикова гимназия, избрана за училище-посланик на ЕП през учебната 2019/2020. Той посочи, че в ролята си на посредник ЕС полага усилия за намиране на мирен изход от кризата в този толкова чувствителен регион и увери, че страната ни води мъдра и много умерена външна политика, в резултат на която в момента по границата ни с Турция се отчита нулев миграционен натиск. Учениците от школата по история с ръководител Нели Димова показаха огромен интерес към актуалните теми на деня, включително и напрежението между САЩ и Иран. Те поставиха редица въпроси относно работата в ЕП, механизма на взимане на консенсусни решения в ЕС, предизвикателствата пред страната ни, свързани с Брекзит, миграционната криза, усвояването на еврофондовете, дългоочакваното членство в Шенген, приемането на еврото. Емил Радев припомни на гимназистите всички възможности, които предлага ЕС да учат, да пътуват и непрекъснато да надграждат своето образование. „Младите хора са най-добрите посланици на ЕС. Това потвърждават и проучванията. Одобрението, с което Евросъюзът се ползва сред младите хора у нас достига 82%, докато този дял е наполовина по-малък сред хората над 65-годишна възраст”, отбеляза Радев, като цитира изследване на „Евробарометър“, осъществено по поръчка на Европейската комисия през 2017-та, когато се навършиха 10 години от членството ни в ЕС. \nЕвродепутатът е възпитаник на елитната Първа гимназия във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЕмил Радев във варненското училище-посланик на ЕП: Не трябва да се стига до нов военен конфликт в Близкия Изток\t\t\t"}
{"url": "https://trud.bg/%d0%bf%d1%83%d1%81%d0%bd%d0%b0-%d0%bb%d0%b8-%d0%bf%d0%b8%d0%bf%d0%b0%d0%bb%d0%b0-%d0%b8-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d0%ba%d1%82%d0%be%d0%bf%d0%be%d0%b4%d1%8a%d1%82/", "text": "За подмолната организация се споменава още през 1861 г.  Папа Франциск призова престъпниците да се върнат на пътя на доброто Неотдавна в склад в Плевен бяха открити внесени нелегално у нас 9000 тона отпадъци – метали, дървесен материал, пластмаса и хартия. Все още не е приключила проверката дали няма и отровни боклуци. Предполага се, че зад престъпната акция стои италианският мафиотски клан Ндрангета. Продължава мащабната полицейска акция, ръководена от главния секретар на МВР Ивайло Иванов. Участват и разузнавачи от ДАНС. Калабрийската мафия Ндрангета оперира в цяла Европа, в Северна и Южна Америка, в Русия и Австралия. С оборот от 54 милиарда евро, което представлява близо 3 на сто от брутния вътрешен продукт на Италия, от средата на 90-те години на миналия век Ндрангета е смятана за най-мощната мафиотска организация в Европа. Основните източници на приходи са търговия с наркотици и нелегален трафик на отпадъци. Възникване Първите достоверни данни за възникването на Ндрангета се появяват през втората половина на 19-и век. Тогава наименованието на престъпния клан е Picciftteria, основан от бунтовници в градовете Плати и Сан Лука. Главната престъпна дейност са изнудвания и отвличания. Все още не е изяснен произходът на наименованието. Не се изключва да идва от региони на Калабрия, където по това време се говори на гръцко-калабрийски диалект. Андрагатия означава геройство, също и добродетел. През септември 1955 г. понятието ндрангета за пръв път е употребено публично от писателя от Калабрия Корадо Алваро. Тогава в. „Кориера дела Сера“ публикува негово становище за конфискувана мафиотска вила в Калабрия с цел да бъде превърната в Museo dela ndrangeta с акцент разследване възникването и престъпната дейност на клана. Сфери на дейност Ндрангета е с най-обхватната мрежа в Европа за търговия с наркотици, изпреварва дори колумбийските наркокартели, твърдят разследващи. Доминиращата й роля се обяснава с факта, че през 90-те години на миналия век сицилианската мафия Коза Ностра е поставена под натиск и така Ндрангета разширява наркомрежата си. Други значителни приходи са търговия с оръжия, пране на пари, рекет, нелегален трафик на хора, проституция и фалшифициране на маркови продукти. Това е възможно заради пуснатите пипала на октопода в 30 държави в Европа, Южна Америка, САЩ, Русия, Канада и Австралия. Общият брой на тарторите се изчислява на 400 души. За разлика от Коза Ностра Ндрангета е структурирана хоризонтално и наброява 60 000 членове. Едно от главните условия е да са роднински обвързани. Йерархия Capo Provincia координира местната престъпна дейност, бди за спазването на традициите и решава конфликти. Capobastone е висшата съдебна инстанция. В нейни ръце е съдбата – живот или смърт, на всеки един от членовете на клана. Contabile управлява финансовите средства. Capo Crimine планира и координира престъпната дейност. Ndrinu е наименованието на всеки обикновен член. Принципи  Fedelita – безгранична преданост, всяко погазване се наказва със смърт. Falsa Politica -представители на органите на реда и предатели никога не бива да узнават истината. Il Coltelo (в превод нож) – интересите на клана са над всичко, всяко погазване на този принцип се наказва със смърт. Да се върнем към историята. Европа и светът узнаха за престъпната дейност на Ндрангета през 90-те години на миналия век. Корените обаче са далеч по-дълбоки. Още през 1861 г. пазители на реда в Калабрия се натъкват на съществуването на подмолната организация. Провалят се всички опити за премахването на престъпния клан с основна дейност отвличания и рекет. Това се оказва невъзможно и по времето на фашисткия режим на Мусолини, макар мафията да е поставена под огромен натиск. След края на Втората световна война мафиотските структури бързо се преориентират. В продължение на десетилетия Ндрангета вади дивиденти от погрешно наложеното от държавни структури мнение – далеч по-опасни са сицилианската мафия Коза Ностра и неополитанската Камора. Действително до 90-те години на миналия век Коза Ностра е най-мощната мафиотска организация. След 1992 г. обаче тя е подложена на преследвания. Така в много отношения Ндрангета я измества от лидерската позиция в престъпния свят. Всъщност възходът на Ндрангета започва още през 60-те години на миналия век, когато разширява дейността си в Северна Италия и зад граница. Наред с това престъпният клан постепенно променя „бизнес модела си“ – намалява броя на отвличанията, за сметка на това се акцентира върху наркотрафик, проституция, пране на пари и обвързване с политиката. След 1980 г. Ндрангета трупа все повече пари от нелегална търговия с отровни отпадъци. Поради разнобой на мнения по въпроса как да се разпределя печалбата от мафиотската дейност, първият конфликт настъпва в периода 1974 – 1976 г. и това струва живота на 233 души. Вторият кървав конфликт в редиците на Ндрангета с 600 жертви обхваща периода 1985 – 1991 г. В него клановете на Паскуале Кондело, Антонио Имерти, Паоло Сераино, Диего Росмини се възправят срещу тези на Де Стефано Индрина, Джовани Тегано, Доменико Либри и Антонио Латела. За слагане край на конфликта допринася Коза Ностра, като слага началото на „помирителна комисия“. През 1998 г. германската полиция арестува поръчковия убиец на октопода Ндрангета Джорджио Базиле и успява да изтръгне от него ключова информация за дейността и структурите на мафиотския клан. Така през 2010 г. се стига до задържането на мнозина членове на Ндрангета. В името на истината трябва да се признае, че италианската държава никога не е преставала да се стреми към унищожаването на мафиотските структури. Така например през 2003 г. 1000 полицаи щурмуват село Плати и задържат 131 заподозрени в престъпна дейност. На 17 юли 2007 г. е задържан Джузепе Белоко, тартор на клан на Ндрангета. На 19 февруари 2008 г. е арестуван високопоставен лидер на престъпната организация – 57-годишният Паскуале Кондело с прякор Il Supremo (Великият). През април 2010 г. в ареста попада и водещият член на Ндрангета Джовани Тегано, издирван в продължение на 17 години, смятан за един от 30-те най-издирвани престъпници в Италия и осъден задочно на доживотен затвор заради убийство, трафик на оръжия и основаване на престъпна организация На 13 юли 2010 г. при най-мащабната полицейска акция за 15 г. са арестувани 300 членове на Ндрангета. При операцията с участието на 3000 униформени с белезници е отведен и Доменико Опедисано, смятан за най-влиятелния лидер на Ндрангета. При посещението си в крепостта на Ндрангета Калабрия през юни 2014 г. папа Франциск се обърна към всички членове на престъпния клан с призив да се върнат на пътя на доброто. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПусна ли пипала и в България октоподът Ндрангета?\t\t\t"}
{"url": "https://trud.bg/%d1%82%d0%b8%d1%80-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b8-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%ba%d1%80%d0%b0/", "text": "Горящ тир затрудни движението към Пловдив в участъка преди разклона за Вакарел, съобщиха от пресслужбата на МВР. Към 18 часа, в района на 20-я километър на АМ Тракия, в посока гр. Пловдив, се е запалил тежкотоварен автомобил /ТИР/, който е в пътната лента за принудително спиране. Екипи пожарникари на ПБЗН вече предприеха действия за погасяване на огъня. Движението към Пловдив за кратко бе спряно, но в 18.10 часа бе възстановено в една лента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tТир се запали и блокира движението край Вакарел\t\t\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b5%d0%b7-%d0%bc%d0%b0%d1%80%d1%82-%d1%89%d0%b5-%d0%b5-%d0%b3%d0%be%d1%82%d0%be%d0%b2-%d0%bd%d0%be%d0%b2%d0%b8%d1%8f%d1%82-%d1%84/", "text": "Строителството на новите физкултурен салон и басейн на 30-о училище в кв. „Зона Б5“ е на финала. Салонът ще е готов през март, а през новата учебна година ще заработи и басейна. Това съобщи във фейсбук столичният кмет Йорданка Фандъкова. „Това е знаково строителство, защото възстановяваме и строим отново съоръжения, които преди 30-ина години са били започнати и изоставени. През лятото кметът на район „Възраждане“ Савина Савова има задача да обнови и двора на училището с нови спортни съоръжения и игрища“, каза тя. „Целта ни е да привличаме повече деца към спорта и активния начин на живот, а това става с изграждане на модерна и удобна спортна инфраструктура. В новия басейн ще могат да плуват учениците от 30-о училище и децата от квартала. В последните години успяхме да построим 5 нови училищни басейна и 15 в детските градини. За всяко семейство най-важно е децата да са здрави и образовани – това е и моята задача. Затова продължаваме инвестициите в строителство и модернизация на училища, детски градини и спортна база.  В последните години построихме 19 нови училищни сгради. В момента строим 2, а през тази година ще започнем още 4“, каза кметът на София. Контролът върху строителството на училища и детски градини вече е задача на новия зам.-кмет по строителството инж. Цветан Божинов. От началото на годината той поема един от най-големите ресори – строителството на пътна и образователна инфраструктура, и ВиК. Инж. Божинов е завършил УАСГ и има десетилетия опит като строителен инженер и ръководител на големи обекти. Синхронът и координацията между инж. Божинов и главния архитект арх. Здравков са ключови, за да постигнем по-добър ред и контрол още от самото начало на планиране и проектиране на обектите в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tФандъкова: През март ще е готов новият физкултурен салон на 30-о училище в кв. „Зона Б5“ в София\t\t\t"}
{"url": "https://trud.bg/%d0%b1%d0%b0%d0%b1%d1%85-%d1%81-%d0%bd%d0%be%d0%b2%d0%b8-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0%d1%82%d0%b0-%d1%87/", "text": "Българската агенция по безопасност на храните (БАБХ) въвежда драконовски контрол върху изпълнението на мерките срещу Африканската чума по свинете (АЧС), предаде БГНЕС. Пет са огнищата на АЧС в страната. Две от тях са в индустриални зони – едната в шуменското село Никола Козлево, а другата във варненското село Брестак. Двата свинекомплекса са стопанисвани от една и съща фирма. На извънреден брифинг днес изпълнителният директор на БАБХ проф. Паскал Желязков, заяви, че всички болни прасета ще бъдат унищожени, както и останалите животни в 10- километровата зона около огнищата като в 3 км би трябвало вече са умъртвени. “На 3 януари беше поставена диагноза АЧС в индустриален свинекомплекс в Никола Козлево. Епизоотичното проучване продължава и към момента, за да установи откога е инфекцията и как е влязла в свинекомпелксите. След започване на това проучване и вземане на проби, се установи, че има АЧС и във фермата в Брестак, откъдето тръгват прасетата за угояване в Никола Козлево”, обяви той. Желязков поясни, че в свинекомплекса в Брестак ще бъдат унищожени максимум 5000 свине-майки и нерези, и 35 000 малки прасенца. „От началото на чумата са унищожени около 140 000 свине, но сега продължава ефтаназирането на около 2000 – 3000 прасета. Предстои да бъдат унищожени 25 000 като участта на прасетата в Брестак ще бъде същата“, уточни изпълнителният директор. Той коментира, че има още няколко случая при домашните свине. “Един от тях е в село Веселиново, засегнати са Източнобалкански свине. Сами може да се досетите, че тези прасета няма как да бъдат опазени от АЧС, тъй като те живеят почти в непосредствен контакт с дивите свине. Следващите две огнища са в малка, семейна ферма в Габровско и две прасета в Сливенско”, каза Желязков. Малко по-различна е обаче обстановката с дивите свине. “Към момента са изследвани около 740 диви свине, от които 70 са инфектирани. Това означава 10% от постъпилите към момента проби. Това са данни за два дни. Не знам през целия период на улов колко са постъпилите проби и колко са положителни. Виждате, че процентът на инфектираните прасета нараства. Ние ще се опитаме да направим анализ защо това е така и каква е причината”, заключи експертът. Според Желязков причината за „завръщането“ на болестта се дължи на неспазването на мерките за сигурност и неизпълнени задължения на ловците, които е трябвало да загробват труповете на намерените умрели диви свине, но вместо това те са ги разпарчетосвали и оставали незагробени. Именно затова БАБХ въвежда драконовски контрол върху изпълнението на наложените мерки, които бяха въведени през миналата година с цел овладяване на разпространението на болестта. Той подчерта още, че не са били информирани и за намерени трупове на умрели диви свине, което за него е необяснимо. Директорът увери, че ловците няма нужда да крият тази информация, защото този път ловът няма да бъде забранен. Проф. Желязков обяви какви засилени мерки за борба с Африканската чума по свинете се въвеждат от 10 януари, петък: “Забранявам движението на всякакви прасета между свързаните предприятия, също така към кланици и други места, където имаме движение на животни. Това ще продължи докато не се подобри моментното състояние на инфекцията в страната. В тази връзка ще бъдат предприети няколко неща. Още от утре, 10 януари, във всеки индустриален свинекомплекс с над 5 000 прасета ще бъде назначен официален ветеринарен лекар. Задачата на специалистите ще бъде да осъществяват държавен контрол. Те ще следят как се изпълняват мерките за биосигурност, дали в съответния свинекомплекс има написани мерки за биосигурност и дали и как се спазват и мерките и дали не са фиктиви. Със заповедта разпореждам още вземане на проби от всички умрели свине от индустриалните ферми в страната. Ще се вземат проби от всички свине, които са се разболели в момента. С това се цели тотален контрол на заболяването в индустриалните ферми”, обясни изпълнителният директор на БАБХ. По думите му контролът на домашните свине, от тип “заден двор”, също ще продължи и припомни, че там където са били евтаназирани животни в следващите две години не трябва да се населяват отново. Близо 36 000 стопани са подписали такава декларация и са получили по 300 лева помощ от държавата за дезинфекция на кочините. Заедно с това започва и по-засилен контрол на кланиците. “Кланиците, които колят свине ще бъдат изчистени и дезинфекцирани напълно. Същото предстои и за транспортните средства, които превозват животни между комплексите и кланиците”, добави Желязков. Той посочи още, че предстои да бъдат унищожени 14 тона свинско месо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tБАБХ с нови мерки срещу африканската чума по свинете\t\t\t"}
{"url": "https://trud.bg/%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%83%d1%80%d1%81%d0%ba%d0%b8-%d0%bd%d0%b0%d1%80%d0%ba%d0%be%d1%82%d1%80%d0%b0%d1%84/", "text": "64-годишен турски гражданин, издирван от Интерпол с червена бюлетина, бе задържан под стража от Варненския окръжен съд за срок от 40 дни. Мъжът бил арестуван в морската столица на 3 януари. Той е търсен от юни 2015 г., след като е бил осъден в Истанбул на 7 г. и половина затвор за трафик на значително количество хероин, съобщиха от Варненската окръжна прокуратура, където е постъпило искане за екстрадиция на беглеца. След получаване на нужните материали от съдебните власти в южната ни съседка предстои делото за предаването на мъжа да бъде гледано по същество от окръжните магистрати, допълниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tВъв Варна задържаха турски наркотрафикант, издирван от Интерпол\t\t\t"}
{"url": "https://trud.bg/%d0%b1%d0%bd%d1%82-%d0%b2%d1%80%d1%8a%d1%89%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%be%d0%bd%d0%bd%d0%b8%d1%8f-%d1%82%d0%b5%d0%b0%d1%82%d1%8a%d1%80/", "text": "Телевизионният театър се завърна в ефира на БНТ в понеделник от 22.00 часа.  Първата постановка, на която ще могат да се насладят зрителите пред малкия екран е „Хъшове“, заснет в 4-сериен тв филм през 2009 г., с режисьор Александър Морфов, съобщиха от националната телевизия. В ролите са Руси Чанев, Валери Йорданов, Петър Попйорданов, Валентин Ганев, Валентин Танев, Христо Мутафчиев, Деян Донков, Рени Врангова и др. Телевизионната театрална адаптация по повестта „Немили-недраги“ от Иван Вазов е само първата от поредицата ТВ представления, които БНТ1 ще излъчва всеки понеделник от 22.00 часа през януари 2020 година. Февруари ще стартира с телевизионната  постановка „Милионерът“.  „Милионерът“ е по едноименната комедия на Йордан Йовков, с режисьор Младен Младенов, който е събрал  звездите на комедията Георги Парцалев, Георги Калоянчев, Стоянка Мутафова, Стефан Данаилов, Татяна Лолова, Меглена Караламбова, Цветана Платиканова, Ангел Георгиев, Васил Попов, Васил Димитров, Никола Калоянчев, Даниела Горанова. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tБНТ връща телевизионния театър\t\t\t"}
{"url": "https://trud.bg/%d0%bf%d0%b5%d1%82%d1%8a%d1%80-%d1%85%d1%83%d0%b1%d1%87%d0%b5%d0%b2-%d0%b4%d0%be-2-%d0%b4%d0%bd%d0%b8-%d1%89%d0%b5-%d0%b8%d0%bc%d0%b0%d0%bc%d0%b5-%d0%be%d1%82%d0%b3%d0%be%d0%b2%d0%be%d1%80-%d0%be/", "text": "Още един входящ трансфер може да осъществи „Левски“. Това трябва да се случи до края на седмицата, разкри наставникът на тима Петър Хубчев на старта на подготовката на отбора. Опитният специалист призна, че до 2 дни се очаква отговор от набелязан играч, но отказа да уточни дали става въпрос за един или двама, както и техните позиции. Както вече стана ясно, на „Герена“ преговарят на два фронта – с „Валвайк“ за Стайн Спирингс, а също и със „Славия“ (Прага) за 29-годишния Йозеф Хушбауер. Двамата са с изтичащи през лятото договори. От настоящите им тимове настояват за трансферна сума, което бави затварянето на сделките. \nДо момента „сините“ привлякоха двама нови – бранителят Деян Лозев от „Арда“, както и халфът Симеон Славчев. Българските национали бяха единствените нови на първото занимание на базата на стадион „Георги Аспарухов“. \n„Най-стандартното и клиширано обяснение е, че селекцията е отворен процес – обясни Хубчев на брифинг преди първото занимание на тима за 2020 година. – Всички налични играчи ще започнат подготовка. Възможно е някой да бъде отдаден под наем. До 2 дни очакваме отговор за нови играчи. Ще цитирам това, което видях, че е казал Павел Върба – този процес, колкото по-тайно се извършва, толкова по-добре за отбора. От тази гледна точка изхождаме и ние. Хората, с които сме говорил или са в съблекалнята или ще бъдат.“ \nБившият селекционер коментира и отсъствието на Холмар Ейолфсон, който е на лагер с националния тим на Исландия. \n„С наше разрешение Холмар няма да бъде на лагера в Сандански. За всеки треньор е важно и водещо от първия ден да бъдат всички футболисти на разположение. Знам обаче, че е невъзможно. Холмар е професионалист, който познавам добре и съм сигурен, че по време на лагера ще бъде достатъчно съвестен и концентриран, за да дойде подготвен. Единственото, което малко се замислям, е да се прибере здрав. Той има програма и знае какво трябва да работи.“ \nНа въпрос какво ще го накара да постави добра оценка на „Левски“ през пролетния дял, треньорът на „сините“ призна: „Пълно себераздаване от страна на футболистите в тренировъчния процес и мачовете. Едва ли ще намерите човек в клуба, който ще ви каже, че ще е доволен от второ или трето място. Целта винаги е била една – нищо по-различно от купа или титла. Еднакво важни са всички мачове, нямаме приоритет дали ще е единият, или другият трофей.“ \nХубчев отказа да коментира първия официален мач за годината – дербито с ЦСКА на 15-и февруари. \n„Ако ме питате, сега ме интересува тренировката, а не първия ни двубой. Най-важно е да сме здрави и да се подготвим за предстоящите срещи.“ \nПреди първата тренировка на „сините“ за 2020 година в съблекалнята влязоха двама от шефовете – изпълнителният директор Павел Колев, както и спортният такъв Ивайло Петков. Двамата разговаряха с играчите преди те да излязат за заниманието. 26-кратните шампиони ще тренират в столицата до края на седмицата. От 13-ти до 23-ти януари „Левски“ ще се подготвя в Сандански. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\t„Левски“ чака нов до 48 часа\t\t\t"}
{"url": "https://trud.bg/%d0%bd%d0%b0-10-%d1%8f%d0%bd%d1%83%d0%b0%d1%80%d0%b8-%d0%b1%d1%83%d1%84%d0%b5%d1%80%d0%bd%d0%b8%d1%82%d0%b5-%d0%bf%d0%b0%d1%80%d0%ba%d0%b8%d0%bd%d0%b3%d0%b8-%d0%b2-%d1%81%d0%be%d1%84%d0%b8%d1%8f/", "text": "Буферните паркинги в София ще бъдат безплатни на 10 януари, петък. Мярката се предприема във връзка с прогнозата за повишаване на нивата на фини прахови частици утре, съобщават от Столична община. Призивът е да не се използват личните автомобили, ако има такава възможност, а тези, които се отопляват на твърдо гориво, да преминат на алтернативно отопление. Безплатните паркинги са разположени по линиите на метрото на бул. „Цариградско шосе“, бул. „Черни връх“, бул. „Ломско шосе“, бул. „Александър Малинов“ и бул. „Драган Цанков“. Продължава извършването на проверки за източници на замърсяване на въздуха от екипи на Столичния инспекторат.На сайта на   гражданите могат да следят в реално време  измерваните стойностите на фините прахови частици и прогнозите за следващите дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tНа 10 януари буферните паркинги в София ще са безплатни заради мръсния въздух\t\t\t"}
{"url": "https://trud.bg/%d0%b3%d0%be%d0%b4%d0%b8%d0%bd%d0%b0-%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0-%d0%b7%d0%b0%d1%82%d0%b2%d0%be%d1%80-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%bc%d0%b0/", "text": "Година и половина „лишаване от свобода“ условно с изпитателен срок от три години получи 28-годишната майка, която на 18 декември 2018 г. в Кърджали, умишлено е умъртвила новородена си рожба, веднага след раждането, съобщиха от Районна прокуратура. Младата жена е имала пет деца, две от които се отглеждали в приемно семейство, а тя се грижела за останалите три с помощта на близки. Бащата на децата й излежавал присъда в затвор. Тя е забременяла от свой приятел, когото уведомила веднага след като разбрала за бременността. На близките си не съобщила, че чака дете. На 18 декември 2018 г., след като оставила децата си на училище, тя почувствала болки, легнала между два паркирани леки автомобила, където родила бебето. Детето проплакало. Майката с ръце скъсала пъпната връв на момченцето. По-късно тя решила да го изхвърли във водите на река Арда, защото се страхувала, че близките й ще разберат, че детето е от друг мъж. Завила бебето в зимно яке, занесла го до брега на Арда и го пуснала в реката. Детето проплакало и след малко потънало във водата. Когато се прибрала в дома си, тя се почувствала зле, което наложило лекарска намеса и бил подаден сигнал в полицията. Присъдата на Районен съд-Кърджали е влязла в сила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tГодина и половина затвор условно за майката, хвърлила бебето си във водите на река Арда в Кърджали\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d0%bf%d0%bb%d0%b0%d0%bd%d0%b8%d1%80%d0%b0-%d0%b1%d1%8e%d0%b4%d0%b6%d0%b5%d1%82-%d0%b2-%d1%80%d0%b0%d0%b7/", "text": "Планираният бюджет на Община Павликени за 2020 г. е в размер на 18 977 243 лв. Данните за финансовия план бяха представени по време на обществено обсъждане в края на миналата година. Проектът на „Бюджет 2020” е съобразен с икономическите тенденции и рамката, установена със Закона за държавния бюджет за 2020 г., приетите от Общински съвет – Павликени наредби и тенденцията в развитието на собствените приходи. Съпоставката с миналогодишния бюджет показва, че държавните субсидии за общината са увеличени с 1 392 543 лв., или 10,47 %. Този ръст е обвързан преди всичко с обезпечаване на промяната в размера на минималната работна заплата от 560 на 610 лв. и увеличените разходни стандарти във функция „Образование”. Средствата за зимно поддържане са 168 500 лв. и спрямо 2019 г. са увеличени с 24 000 лв. или 16,61 % Целевата субсидия за капиталови разходи е завишена с 75 100 лв. или 10,2 %. Запазват се успешните местни програми „Ин витро“ и програмите за местни и граждански инициативи. \nЗа издръжка на детските заведения са планирани 215 000 лв., за издръжка на ученическите столове – 102 400 лв. Запазва се размерът на всички местни данъци и такси, включително на такса за битови отпадъци, на нивото от 2019 г. При съставянето на капиталовата програма за 2020 г. са включени всички обекти, които имат приоритетно значение за населените места на общината. Предвидените инвестиции са в размер на 1 201 435 лв. \nИ през следващата година Общината ще работи активно за разработване на проектни предложения, с които да кандидатства за безвъзмездно финансиране. Очакваните разходи за обекти, изпълнявани със средства от европейски програми са 8 027 726 лв. „Проектът за бюджет е балансиран при осъществен анализ на приходите за 2020 г. и разчет на разходите, съгласно приоритетите, заложени в Програмата за управление и Общинския план за развитие на Община Павликени“, каза по време на обсъждането кметът на община Павликени инж. Емануил Манолов. Той посочи, че с финансовия план за 2020 г. се поставят отговорни, но реално изпълними цели. „Имаме растеж, който е в полза на всички павликенчани. Целта ни е този растеж да доведе до благополучие и сигурност за жителите на нашата община“, каза още градоначалникът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tОбщина Павликени планира бюджет в размер 18 977 243 лева\t\t\t"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b2-%d0%b1%d1%83%d1%80%d0%b3%d0%b0%d1%81-%d0%b0%d0%bb%d0%b5%d1%84-%d0%bf%d0%be%d0%ba%d0%b0%d0%b7%d0%b2%d0%b0-%d0%b8%d1%81%d1%82%d0%b8/", "text": "Център за еврейско-българско сътрудничество „Алеф” отново ще направи Бургас съпричастен към ключови откъси от човешката история. По повод 27 януари – Международeн ден в памет на жертвите на Холокоста за първи път в града ще бъде прожектиран игрално-документалният филм на Роберта Гросман „Кой ще напише нашата история“. Филмът ще има една единствена прожекция в Бургас – на 27 януари 2020 година от 17.30 часа в голямата зала на Областна администрация, при вход свободен. Игрално-документалната лента ”WHO WILL WRITE OUR HISTORY” пресъздава по изключително въздействащ начин историята на еврейската общност във Варшавското гето в годините 1940-1944. Потресаващи документални кадри са съчетани с разкази на оцелели от кървавия Холокост в Полша. Снимков материал от този срамен за човечеството период е запазен предимно в кадри, направени от хитлеровите войници, през обектива на германци. Това ли е истинската история обаче? Немците ли ще я напишат? Тогава тя ще бъде ли достоверна? Тези въпроси си задават затворените в гетото евреи, обединени в тайна организация с кодово име „Ойнег Шабес”. Тяхна е идеята да се състави архив, базиран на разказите на жертвите, който да покаже на поколенията автентичната картина на Холокоста. „Знае ли светът за нашите страдания? И ако знае, защо мълчи? – се питат членовете на „Ойнег Шабес”. Историкът д-р Емануел Рингелблум, който е ядрото на организацията, привлича през 1940 – 1942 година 60 съмишленици – журналисти и учени и събирането на истории във Варшавското гето започва. Водени от него, членовете на тайната организация документират еврейския живот и култура с надеждата да бъдат съхранени за историята. Те записват разкази на очевидци и събират предмети – снимки,рисунки, плакати, стихове… Архивът, отразяващ съдбата на еврейското население в полската столица от 1940 до 1945 година, набъбва. Евреите се „топят” – стотици умират ежедневно от глад или болести, ако не бъдат убити от озверелите палачи. От 480 000 във Варшава преди началото на войната, през 1945 година евреите са само няколко десетки. От групата „Ойнег Шабес” оцеляват само трима. Именно благодарение на двама от тях – писателката Рейчъл Ауербах и Херш Васер архивът, прибран в скривалище, но впоследствие затрупан под развалините на Варшавското гето, бива открит. И става възможно светът да види реалната картина на унищожението. Подобни автентични разкази са особено ценни днес, когато сме свидетели на опити за подмяна на миналото и проявления на антисемитизъм и неонацизъм. През 1999 г. ЮНЕСКО добавя три колекции от Полша в своята „Памет на Световния регистър“: научните трудове на Коперник, шедьоврите на Шопен и архивите на „Ойнег Шабес”, които всъщност представляват истинската история, написана от самите евреи. След прожекцията зрителите с обща снимка ще се присъединят към годишната кампания на Световния еврейски конгрес #WeRemember за борба с антисемитизма и всички форми на омраза, геноцид и ксенофобия. Събитието се организира от Център „Алеф” с любезното домакинство на Областния управител на Бургас Вълчо Чолаков. Прожекцията е предназначена предимно за ученици. За филма: \nФилмът излиза през 2018 година. Неговата световна премиера е на 27 януари 2019 година с едновременна прожекция в 40 страни. За създателите на филма: \nРоберта Гросман е режисьор, сценарист и продуцент на филма ”Кой ще напише нашата история”. Филмите й, вече повече от 40, разказват истории на обикновени хора, които правят изключителни неща в името на справедливостта. Един от изпълнителните продуценти на филма е сестрата на Стивън Спилбърг – Нанси. Започнала работа по ранните филми на брат си, тя вече има натрупан богат опит във филмопроизводството. Впечатляваща е работата й по филмите, които са и носители на много награди – „Неуловимо правосъдие: Издирването на нацистките военни престъпници“, „Чернобилско сърце”, „На картата”. Д-р Емануел Рингеблум е пресъздаден от носителя на „Оскар” Ейдриан Броуди, потомък на чешки евреи, за ролята си в „Пианистът” на Роман Полански. Холивудската звезда Джоан Алън, която е с три номинации за ”Оскар” и носител на „Златен глобус”, „Еми”, „Сателит” и др. озвучава ролята на писателката Рейчъл Ауербах. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЗа първи път в Бургас: Алеф показва истинската история на евреите във Варшава по времето на Холокоста\t\t\t"}
{"url": "https://trud.bg/%d0%b4%d0%b6%d1%83%d0%bb%d0%b8%d0%b0%d0%bd%d0%b0-%d0%b3%d0%b0%d0%bd%d0%b8-%d1%81-%d0%b2%d0%b8%d0%b4%d0%b5%d0%be-%d0%b7%d0%b0-%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%81/", "text": "Само седмица след като станаха родители плеймейтката Джулиана Гани и годеникът й Илиян Найденов споделиха видео от раждането на сина им. Младите родители имат свой канал в YouTube, където разкриват ежедневието на феновете си, включително и по-значимите събития от живота им. Джулиана Гани дълго време криеше бременността си – чак до 7-ия месец, а във видеото за раждането на наследника й тя споделя, че възнамерява да не го показва в онлайн пространството, защото се притеснява да не бъде урочасан. В последния момент плеймейтката взела решението да роди в София, а не в родния Пловдив и то с цезарово сечение, като подробности затова ще бъдат разкрити в следващ влог. Във видеото гордите родители споделят първите си емоции и впечатления от новата им житейска роля. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tДжулиана Гани с видео за раждането на сина й\t\t\t"}
{"url": "https://trud.bg/%d0%b1%d0%be%d1%82%d0%b5%d0%b2%d0%b3%d1%80%d0%b0%d0%b4-%d0%b3%d0%be%d1%82%d0%b2%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%be-%d0%bd%d0%b5%d0%bf%d0%be%d0%b4%d1%87%d0%b8%d0%bd/", "text": "С гражданско неподчинение заради бездействието на кмета на Ботевград Иван Гавалюгов заплашиха членовете на Сдружение „За чиста вода” – Ботевград. С безпокойство следим развитието на т. нар. „водна криза“ в общината, обявена от кмета Иван Гавалюгов, и медийния шум около нея, който я превърна в национален въпрос, заявяват от организацията. „Трябва ясно да покажем на общинското ръководство, че не желаем да живеем в опасна за здравето среда. И ако те отново не ни чуят, сме готови на крайни мерки – включително и на гражданско неподчинение“, се казва още в писмо до медиите. Хората от Ботевград питат докога ще плащат за мътилка, негодна за пиене. И припомнят, че единственият източник на водната мрежа в града и околните села е язовир Бебреш, но досега общинското ръководство не е направило нищо, за да осигури на гражданите нормални битови условия и поне минимална гаранция за тяхното здраве. От „За чиста вода” – Ботевград припомнят, че Иван Гавалюгов е спечелил първия си кметски мандат именно с обещания, че ще реши проблема с водоснабдяването и чистотата на водата за ботевградчани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tБотевград готви гражданско неподчинение заради кмета Гавалюгов\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d1%86%d0%b5%d1%81%d1%8a%d1%82-%d0%b7%d0%b0-%d0%bf%d0%be%d1%82%d1%8a%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%be%d1%80/", "text": "Петчленен състав на Варненския окръжен съд ще гледа делото за потъването на кораба „Хера“. Разпоредителното заседание е насрочено за 20 март, съобщиха от пресслужбата на съда. Процесът започва 16 години след трагедията, отнела живота на 17 български и двама украински моряци. Телата на 14 от тях така и не бяха открити. На 13 февруари 2004 г. плаващият под камбоджански флаг стар товарен кораб потъна за минути по време на буря близо до северния вход на Босфора. „Хера“ пътувал натоварен с въглища от украинския порт Керч към турския Гебзе, но заради лошото време бил принуден да чака, тъй като проливът бил затворен. Разследването на трагедията започна два дни по-късно под ръководството на Софийска градска прокуратура и приключи цели 15 години след инцидента. През ноември миналата година обвинителният акт бе внесен в Софийски градски съд, но месец по-късно оттам го изпратиха във Варненския окръжен съд с мотива, че престъпленията са извършени в морската столица и повечето от свидетелите са жители на града или близките Бургас, Добрич и Шумен. Сагата с „Хера“ мина през няколко етапа. През 2010 г. разследването бе спряно, защото не бяха събрани категорични доказателства за самоличността на извършителя. По разпореждане на тогавашния главен прокурор Сотир Цацаров на 9 май 2013 г. следствието бе възобновено, а през ноември 2017 г. прокуратурата повдигна обвинения на двама души – Милен Балчев, генерален директор на „Провидънс шипинг & трейдиг“ ООД, което е менажирало кораба и на техническия директор на дружеството Стефчо Минчев, чийто син е един от загиналите моряци. Според прокуратурата двамата са отговорни за некачествено извършени ремонти на „Хера“, за недокументирани конструктивни промени на кораба и за това, че не са дали на капитана актуална информация за устойчивостта на плавателния съд. Според експертизите тези действия са влошили състоянието на „Хера“, което е позволило бурята да причини голяма деформация в корпуса. Като резултат в пълния с въглища първи хамбар е нахлула голяма маса морска вода. Корабът е изгубил устойчивост и е потънал за броени минути. По делото са привлечени общо 129 свидетели, като 21 от тях са чужденци – от Украйна, Турция, Гърция и Италия. Показания ще дават и 17 вещи лица. Ако обвиняемите бъдат признати за виновни, те могат да бъдат наказани с лишаване от свобода от 10 години до доживотен затвор без право на замяна. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЗапочва процесът за потъването на кораба „Хера“\t\t\t"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d1%82%d1%80%d0%b0%d0%ba%d0%b8%d1%8f-%d0%ba%d1%80%d0%b0%d0%b9-%d1%81%d1%82%d0%b0%d1%80%d0%b0/", "text": "Камион се обърна днес следобед на автомагистрала „Тракия“ на пътя Нова Загора – Стара Загора, посока София. Няма жертви и пострадали, предаде БТВ. Тирът се е обърнал извън пътното платно и не затруднява движението. Причините за инцидента се изясняват. Шофьорите да се движат с повишено внимание и съобразена скорост, като спазват указанията на „Пътна полиция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tКамион се обърна на „Тракия“ край Стара Загора\t\t\t"}
{"url": "https://trud.bg/%d1%81%d1%83%d1%80%d0%b2%d0%b0-%d0%b2-%d1%81%d0%be%d1%84%d0%b8%d1%8f-%d0%be%d0%bf%d0%b8%d1%82-%d0%b7%d0%b0-%d1%81%d0%b2%d0%b0%d0%bb%d1%8f%d0%bd%d0%b5-%d0%bd%d0%b0-%d0%ba%d0%b0/", "text": "Организиране на масови антиправителствени протести, които да свалят кабинета – това целят от червено-синьо-зелената коалиция „Демократична България“ с идеята си пернишкият фестивал „Сурва“ да се проведе в центъра на София в края на януари. Идеята е на столичния общинския съветник от „зелените“, част от „дясното обединение“ – Тома Белев. Той и други активисти на „еколозите“ още от самото начало на водната криза призовава перничани да дойдат да протестират пред Министерския съвет и парламента. След като никой не им обърна внимание, сега се опитват да използват „Сурва“ за сваляне на правителството. Международният фестивал на маскарадните игри се провежда от 1966 г. в Перник, но тази година няма да се състои заради кризата с водата в областния град. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\t„Сурва“ в София –  опит за сваляне на кабинета\t\t\t"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d1%81%d0%b5-%d0%bf%d0%be%d0%bb%d0%b7%d0%b2%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%83%d1%81%d0%bb%d1%83%d0%b3%d0%b8/", "text": "Еленският балкан става все по-гостоприемен и предпочитана целогодишна дестинация за туризъм. Броят на наши и чужди туристи расте с всяка изминала година, а повечето, избрали да прекарат почивката си тук, ползват услугите на Туристическия информационен център в Елена. През изминалата година техният брой е близо 5200, с 1000 повече от 2018 г. Преобладават българските туристи, най-вече семейства с деца и организирани групи. Около 140 чужденци са получили услуга от ТИЦ. През активния летен сезон в помощ на екипа работиха и петима млади екскурзоводи. \nКултурно-историческото наследство на град Елена буди най-голям интерес сред посетителите. Архитектурно-историческият комплекс „Даскалоливница“ и къща музей „Иларион Макариополски“ са сред стоте национални обекта. Първото класно училище у нас, Камбуровият хан, къщата музей, трите църкви в града пазят спомени и пренасят всеки посетител в славната история на възрожденския град, родно място на будители, книжовници и църковни водачи, на бунтовници и завераджии. Природните забележителности в Еленския балкан също привличат туристите. Справка от ТИЦ показва, че над 860 са проявили интерес към възможностите за екотуризъм в региона. Язовир „Йовковци“, мемориален комплекс „Вълчан войвода“ в Раювци, Христовският водопад са сред най-привлекателните за разходка и отдих. През последните две години расте популярността на язовир „Палици“ с възможности за риболов край водното езеро. През изминалата година 628 души са получили информация от ТИЦ за текущи и предстоящи събития в общината, засилен е интересът към местните специалитети – еленски бут, млечни продукти, вино, мед и техните производители. Къщите, вилите и хотелите в Еленския балкан са отворени за гости по всяко време на годината, но най-голямото търсене на места за настаняване е за Празника на еленския бут, Нова година, през месеците юли и август. Туристическият информационен център в Елена е сред първите в страната със сертификат от Министерството на туризма за качествено информационно обслужване, реклама и популяризиране на туризма в общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tУвеличават се ползвателите на услугите на Туристическия информационен център в Елена\t\t\t"}
{"url": "https://trud.bg/%d0%be%d1%82%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%b0%d1%80%d0%b8-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%bf%d0%be%d0%ba%d1%80%d0%b8%d0%b2%d0%b0-%d0%bd%d0%b0-2/", "text": "62 800 лв. са отпуснати от Министерството на културата за стартиране на ремонти на емблематичната „Хаджи-Ангелова къща“ в Търговище, която е културна ценност с национално значение. Това съобщиха от Регионалния музей, който стопанисва сградата. В нея се помещава и етнографската му експозиция. Средствата ще бъдат вложени в ремонт на покрива на къщата. Тя е строена през 1863 г. и е в изключително тежко състояние. За цялостния ремонт и реставрация, според изготвения през 2018 г. работен проект, са нужни общо 383 000 лв. Първата част от средствата са отпуснати след кандидатстване на музея пред Министерство на културата в сесия за целево финансиране в областта на консервацията и реставрацията. „От няколко години ръководството на музея, с подкрепата на Община Търговище, търси средства за опазването на сградата. Видимо е, че ценният възрожденски исторически и архитектурен паметник се нуждае от действия по консервация и реставрация. Належаща е необходимостта от спасяване на „Хаджи-Ангеловата къща“ като образец на българската възрожденска жилищна архитектура, която губи своя представителен и автентичен вид и е във видимо лошо състояние. С всяка изминала година дейностите по опазване на сградата се оскъпяват“, съобщиха от ръководството на музея. От там припомнят, че с финансиране от Министерство на културата и Община Търговище беше изработен актуален цялостен проект за реставрация и консервация, който съответства на изискванията на Закона за културното наследство. Проектът е съгласуван и с Националния институт за недвижимо културно наследство. Ремонтът на покрива на „Хаджи-Ангеловата къща“ трябва да приключи до есента на тази година. Отпуснатите средства са за ремонтните дейности и авторския надзор на обекта. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tОтпуснаха пари за ремонт на покрива на емблематичната „Хаджи-Ангелова къща“ в Търговище\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%81%d1%8a%d0%b1%d0%b8%d1%80%d0%b0%d1%82-%d1%81%d0%b5-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb%d1%81/", "text": "Днес главният прокурор Иван Гешев беше на място в гр. Перник с оглед координация на провеждащи се действия по разследването по образувано досъдебно производство под надзора на Специализираната прокуратура по повод водната криза в града, съобщиха от държавното обвинение в първа писмена информация за акцията: Следователи от Следствения отдел на Специализирана прокуратура, съвместно с органите на ДАНС, КПКОНПИ и МВР извършват действия по разследването-претърсвания и изземвания в Областна администрация – Перник, ВиК – гр.Перник и Министерство на околната среда и водите. Събират се доказателства за извършени престъпления от длъжностни лица, довели до проблемите с водоснабдяването в гр. Перник. Главният прокурор Иван Гешев се срещна с кмета на гр. Перник Станислав Владимиров в продължение на проведената на 22.11.2019 г. в Съдебната палата среща с ръководството на ПРБ, във връзка с подаден от него сигнал за водната криза, причинена от експлоатацията на язовир „Студена“. На 27.12.2019 г. по разпореждане на главния прокурор Иван Гешев разследванията на водната криза в Перник и причините, довели до нея, са взети на специален надзор, който се извършва лично от прокурор от Отдел „Специализиран“ във Върховната касационна прокуратура. Също днес, 09.01.2020 г. бяха извършени действия от ДАНС и ГД “НП“ във връзка с разпоредена от главния прокурор на Република България проверка за спазване на Закона за управление на отпадъците и на Закона за опазване на околната среда от притежателите на отпадъци на територията на страната. Проверката беше възложена на министъра на вътрешните работи и на председателя на ДАНС на 6 януари 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПрокуратурата: Събират се доказателства за извършени престъпления от длъжностни лица, довели до проблемите с водоснабдяването в Перник\t\t\t"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%b8%d0%b7%d1%82%d0%b5%d0%b3%d0%bb%d0%b8-%d0%ba%d0%be%d0%bd%d1%82%d0%b8%d0%bd%d0%b3%d0%b5%d0%bd%d1%82%d0%b0-%d1%81/", "text": "Унгарският премиер Виктор Орбан заяви, че страната му ще остави войските си, разположени в Ирак, докато близкоизточната държава продължава да спазва споразумението между двете правителства, предаде Асошиейтед прес. След заседание на министерския съвет в Будапеща Орбан каза пред журналисти, че има изготвени планове, ако се наложи евакуация на унгарските военни, и те ще бъдат приложени „незабавно“, ако Ирак се оттегли от двустранното споразумение. Орбан добави, че Унгария иска позицията на ЕС по конфликта САЩ – Иран да бъде по-близка до тази на Вашингтон, предаде Ройтерс. Външните министри на държавите от ЕС се събират утре в Брюксел, за да обсъдят иранската криза, като фокусът ще бъде върху намаляване на напрежението между Вашингтон и Техеран. На пресконференция Орбан посочи, че би искал „европейската позиция, която по иранския въпрос не е ясна, да бъде ориентирана към израелско-американската“. Унгария е член на НАТО от 1999 г. и в момента около 150 нейни войници са разположени в Иракски Кюрдистан. Унгарски военни участват в няколко международни мисии по света, като задачите им са предимно мироопазващи и свързани с изграждането на партньорство, посочва АП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tУнгария няма да изтегли контингента си от Ирак\t\t\t"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81-%d1%80%d0%b0%d0%ba%d0%b5%d1%82%d0%b0-%d0%b5-%d0%b5%d0%b4%d0%bd%d0%b0-%d0%be%d1%82-%d0%b2%d0%b5%d1%80%d1%81%d0%b8%d0%b8%d1%82%d0%b5-%d0%b7/", "text": "Украинските власти проучват няколко версии за   на украински самолет в Иран вчера, при която  . Нападение с руска ракета е една от тях, предаде  Става дума за зенитно-ракетен комплекс „Тор“, съветско производство, който, според медиите, е на въоръжение в 11 страни. Отломки от ракетата били открити в района на катастрофата, според публикации в интернет. Другите версии за причината за трагедията са сблъсък на машината с летящ обект, взрив на двигателя по технически причини и експлозия в самолета, вследствие на терористичен акт. Според първоначална информация от разследването, Боингът се е запалил преди да се разбие на земята в района на летището в Техеран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tНападение с ракета е една от версиите за катастрофата на украинския самолет в Иран\t\t\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b1%d1%8a%d1%80%d0%b7%d0%b8-%d0%ba%d1%80%d0%b5%d0%b4%d0%b8%d1%82%d0%b8-%d1%81-%d0%bd%d0%b5%d1%80%d0%b0%d0%b2%d0%bd%d0%be%d0%bf%d1%80%d0%b0/", "text": "Незаконно събраните пари трябва да бъдат върнати на потребителя Помирителна комисия решава спорове Бързи кредити с неравноправни клаузи предлагат редица компании, затова хората трябва да внимават какво подписват и да знаят правата си. В желанието си хората да изкарат по-добри празници или да направят подобрения в дома си често прибягват до финансиране чрез бързи кредити. „Предвид нуждите, за които се взимат, това са предимно кредитни продукти, които се отпускат бързо и не надвишават суми от 10 хил. лв. При тези продукти срокът за връщане на заема е кратък (в повечето случаи не по-дълъг от година) и съответно лихвеният процент е по-висок, в което няма нищо лошо и неестествено. Но тук проблемите са свързани не с високия лихвен процент, а с неравноправните клаузи, които поставят потребителите в условия на задлъжнялост към кредитните институции на основание, забранено от закона“, коментира Стоил Алипиев, председател на Националната асоциация за защита на потребителите. Най-често срещаните неравноправни клаузи в общите условия са за такси и комисионни за разглеждане и управление на кредита, едностранно покачване на лихвени проценти и кога институцията може да изиска цялата сума по кредита. За да избегнат дълги съдебни процеси потребителите могат да отнасят споровете пред секторна помирителна комисия. „Секторна помирителна комисия за разглеждане на спорове в областта на финансовите услуги през 2018 г. е сезирана със 17 заявления, по тях са образувани 15 помирителни производства. Не са образувани помирителни производства по 2 заявления, тъй като исканията са недопустими. Приключилите за година помирителни производства са 17, от които 10 са от 2018 г., а 7 от 2017 г. Стоил Алипиев припомни, че неравноправни клаузи са забранени с европейска директива и не са обвързващи за потребителя, без значение дали се е съгласил с тях писмено, и всички плащания, получени по тях от търговците, трябва да бъдат върнати на потребителя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПредлагат бързи кредити с неравноправни клаузи\t\t\t"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b5%d1%86-%d0%b8%d0%b7%d0%b3%d1%83%d0%b1%d0%b8%d0%bb-%d0%ba%d1%8a%d1%89%d0%b0%d1%82%d0%b0-%d1%81%d0%b8-%d0%b2-%d0%b3%d0%be%d1%80%d1%81%d0%ba%d0%b8/", "text": "Австралиец, изгубил къщата си в горските пожари, спечели 1 млн. долара от лотарията. Победителят, решил да запази анонимността си, живее южно от Бризбейн, щата Куинсленд, докато изгорелият имот се намира в щата Ню Саут Уелс, изключително засегнат от бушуващите пожари. Победителят и цялото му семейство били безкрайно щастливи от добрата новина, тъй като семейната къща не била застрахована, пише „Ей Би Си Австралия“. Благодарение на наградата от лотарията домът им ще бъде построен наново. По думите на печелившия къщата е била „специална и със сантиментална стойност“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tАвстралиец, изгубил къщата си в горските пожари, спечели от лотарията\t\t\t"}
{"url": "https://trud.bg/%d1%88%d1%83%d0%bc%d0%b5%d0%bd-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bd%d0%b0%d0%b9-%d1%81%d1%82%d0%b0%d1%80%d0%b0%d1%82%d0%b0-%d0%b0%d0%bc%d0%b0%d1%82%d1%8c%d0%be%d1%80%d1%81/", "text": "Шумен гостува във филмотечно кино „Одеон“ с четири стари и много ценни ленти за Деня на българското кино 13 януари. Под надслова “Празник на всички, които правят филми” от 17:30 часа в понеделник ще бъдат показани ленти на кинолюбители от Шумен. Сред тях е и най-старата запазена аматьорска лента у нас, заснета през 1939 г., в която могат да се видят уникални кадри на Мадарския конник. Градът под Илчов баир, известен с първото театрално представление и първия симфоничен оркестър в българската история, записва името си и сред основателите на аматьорското филмово движение. Продължител на тази традиция е киноклуб „Мадарски конник“, действащ в едно от трите най-стари български читалища – шуменското НЧ „Добри Войников – 1856″. При вход свободен за събитието зрителите ще могат да се насладят на късометражните филми: “Мадара” (1939) – Ростислав Бакалов, “Юбилейно ежедневие” (1981) – Вълчо Вълчев, Тодор Иванов, “Нишки от историята” (1981) – Нико Майеров, Вълчо Вълчев, Ростислав Бакалов и “10 тона нежност” (1979) на Вълчо Вълчев, Нелко Ганчев. Лентите са дигитализирани по проект „Киноспомен за родния край. Дигитален филмов архив“, финансиран по програма „Културно наследство и културен туризъм” на Национален фонд „Култура“ и ще бъдат представени от филмовия изследовател Александър Донев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tШумен представя най-старата аматьорска лента в кино „Одеон“\t\t\t"}
{"url": "https://trud.bg/%d0%b8-%d0%b2-%d0%bc%d0%b8%d0%bd%d0%b0%d0%bb%d0%be%d1%82%d0%be-%d0%bf%d1%80%d0%b8%d0%bd%d1%86-%d1%85%d0%b0%d1%80%d0%b8-%d0%b5-%d0%be%d0%b1%d0%bc%d0%b8%d1%81%d0%bb%d1%8f%d0%bb-%d0%b4%d0%b0-%d1%81%d0%b5/", "text": "Без съмнение вчерашното официално изявление на херцозите на Съсекс, споделено в тяхната Инстаграм страница, бе новината, която шокира целия свят само за броени часове… Но дали наистина решението им да се оттеглят от кралското семейство, разпределяйки времето си между Северна Америка и Обединеното кралство, е чак толкова изненадващо? Докато в социалните мрежи тече оспорвана дискусия дали Меган и Хари правят стъпка в правилната посока, световната медия припомни интервю на принца от 2017 г. за в. „Mail on Sunday“. Оказва се, че внукът на Елизабет Втора и в миналото е давал сигнали, че желае да остави настрана кралските си задължения. В разговора с таблоида, състоял се преди 3 г., малкият син на принцеса Даяна, който по онова време е на 32 г., заявява, че е след като е напуснал армията е искал съвсем обикновен живот, извън аристократичната фамилия. Той споделя, че по онова време е изпитвал нежелание да порасне и е започнал да се бори, за да намери своята значима роля в света… и по-специално в кралското семейство. „Наистина исках да напусна, но после прецених, че ще бъде по-добре да остана и сам да изградя позициите си“, казва пред изданието принц Хари. Като основна причина за потискането на желанието си да се оттегли той посочва лоялността си към своята баба – кралица Еизабет Втора. Принцът описва десетте седмици, прекарани в афганистанската провинция Хелманд като част от армията, откъдето през 2007 г. е отстранен поради съображения за сигурност, като време, през което се е чувствал наистина като у дома си. „Това беше най-хубавото бягство. Усещах, че сам постигам нещо… Не бях принц, а просто Хари“, откровено заявява в интервюто аристократът. Очевидно той така и не се е примирил с намеренията си, защото вчерашното изявление на херцозите започва с думите, че решението им идва след месеци размисъл и внимателно обмисляне. Тяхното признание идва на фона на множество спекулации, че двамата планират да се преместят в Канада заедно със сина си Арчи, където тримата прекараха 6 седмици и посрещнаха коледно-новогодишните празници с майката на Макръл. Каква ще бъде развръзката на историята, обаче, предстои да разберем. Едно е сигурно, ще мине много време преди да се откъснат от фамилията и да започнат да работят, за да бъдат финансово независими, както възнамеряват. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tИ в миналото принц Хари е обмислял да се оттегли от кралското семейство\t\t\t"}
{"url": "https://trud.bg/%d0%b7%d0%b0%d0%b1%d1%8a%d1%80%d0%ba%d0%b0%d1%85%d0%b0-%d0%b3%d1%80%d0%b8%d0%b3%d0%be%d1%80-%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b2-%d1%81%d0%ba%d0%b0%d0%bd%d0%b4%d0%b0%d0%bb/", "text": "Само три дни, след като направиха фурор в дебютното издание на АТП къп в Австралия, Григор Димитров и компания бяха забъркани в скандал. Писание в интернет обяви, че България е получила покана за участие в турнира. Но родната федерация „отказала“, за да не финансира престоя на отбора. Тогава Григор бил взел на собствени разноски пребиваването на момчетата, както и на личния си треньор Кристиан Гро. Родната федерация обаче излезе с факти. По регламент страната може да участва в АТП къп, ако има поне 3 играчи с точки в ранглистата на АТП. Всеки отбор има капитан, който се избира от играч №1 след консултации с останалите в тима. Ако тенисистът №1 е и капитан, тогава друг не се избира. Бюджетът е $15 млн., от които $6 млн. са само за участие и $9 млн. са за премии при победа. Всеки състезател получава част от наградния фонд, както и точки за ранглистата на АТП. Хотела, храната и транспорта по време на състезанието са за сметка на домакините. Като всеки друг турнир на АТП, и на този, играчите поемат транспорта до мястото на провеждане. „Преди ден написахме с главни букви името си в историята на българския тенис – изригна във фейсбук втората ни ракета Димитър Кузманов-Мико. – Завършихме 9-и на световното. 14 дни цяла България беше обединена! Такава, каквато винаги съм искал да бъде! Хората не спяха, плакаха и изживяваха успеха. Защо искате да ни отнемете всичко това?“ „Потресен и разочарован съм – обяви президентът на федерацията Стефан Цветков. – Явно целят малкото хора, които помагат и работят за оцеляването на федерацията и на тениса, да се откажат.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЗабъркаха Григор и компания в скандал\t\t\t"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d0%b2%d0%b0%d1%80%d0%bd%d0%b0-%d0%bd%d1%8f%d0%bc%d0%b0-%d1%80%d0%b8/", "text": "Варна не е заплашена от водна криза, дори до края на годината да не падне и капка дъжд. Това обяви областният управител Стоян Пасев по повод твърденията на активисти на партия „Възраждане“, че са източени част от водоизточниците, от които се снабдява регионът. Варна и селищата на юг получават вода основно от язовир „Камчия“, който е под разпореждането на „ВиК“-Бургас. Общият му обем е 233 550 000 кубика. „В момента там има 160 млн. кубика – толкова, колкото и през последните 10 г., а максималната годишна консумация е 60 млн. кубика. Варна има и алтернатива от карстовите извори в Девня. Още от римско време оттам извират по 3000 л/сек питейна вода, която дори няма нужда от пречистване“, посочи управителят на „ВиК“-Варна Валентин Вълканов. През два водопровода морската столица може да черпи от най-големите в страната карстови извори 2000 л/сек, но обичайно ползва по 250-300 л/сек. „При нужда целият град би могъл да се снабдява от изворите“, допълни Вълканов. Той уточни, че намаленият обем на язовир „Цонево“ не влияе на селищата в региона. През 2004 г. там е била изградена аварийна пречиствателна станция, но до момента тя не е ползвана, защото не се е налагало, добави Вълканов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tОбластният управител на Варна: Няма риск от водна криза, дори да не падне капка дъжд\t\t\t"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d0%b2-%d1%82%d0%be%d0%bf-20-%d0%bf%d1%80%d0%b5%d0%b4-%d0%bf%d0%be%d0%b3%d0%bb%d0%b5%d0%b4%d0%b0-%d0%bd%d0%b0-%d1%82%d0%be%d0%bc/", "text": "Алберт Попов направи поредния си силен старт на световната купа по ски в италианския курорт Мадона ди Кампилио. Най-добрият ни алпиец завърши в топ 20 в слалома на осветление, като надпреварата бе изгледана от над 10 000 зрители, сред тях бе и легендата Алберто Томба. Нашият ас бе 28-и в първия манш, а във втория фиксира 11-то време, което му отреди 18-то място в крайното класиране. В генералното подреждане българинът вече е 28-и. \nПобедител стана швейцарецът Даниел Юл (Швейцария), следван на 0,15 сек от Хенрик Кристоферсен (Норвегия), а трети на 0,25 сек остана Клеман Ноел (Франция). Другият ни алпиец в надпреварата Камен Златков направи най-силния си манш от началото на сезона, но остана на 0,45 сек от влизане във финалното спускане, 49-и от общо 72 състезатели. Този уикенд Попов ще кара в гигантския слалом и слалома в Аделбоден (Швейцария). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tАлберт Попов в топ 20  пред погледа на Томба\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d0%b0%d0%b1%d0%bb%d1%8e%d0%b4%d0%b0%d0%b2%d0%b0-%d0%bc%d0%b0%d0%bd%d0%b5%d0%b2%d1%80%d0%b8-%d0%b2-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%bd/", "text": "Руският президент Владимир Путин наблюдава хода на военноморски маневри на Северния и Черноморския флот в Черно море от борда на ракетния крайцер „Маршал Устинов“ на Северния флот, предаде РИА Новости. На учението имаше и пускове на ракети, включително крилати ракети „Калибър“ и хиперзвуковата „Кинжал“. Ученията включват 30 кораба, подводница на Черноморския флот и над 40 самолета на руските аерокосмически сили. “Ученията бяха успешни”, докладва след приключването им на Путин Николай Евменов, главнокомандващ на Черноморския флот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПутин наблюдава маневри в Черно море на борда на ракетния крайцер „Маршал Устинов“ (ВИДЕО)\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%b7%d0%b0%d0%b4-%d0%b2%d0%be%d0%bb%d0%b0%d0%bd%d0%b0-%d1%81-%d0%b1%d0%bb%d0%b8%d0%b7%d0%be-3-%d0%bf/", "text": "69-годишен варненец преспа в ареста, след като бе засечен да шофира след здрав запой. В сряда около 15,45 ч пътен патрул спрял за проверка управлявания от пенсионера лек автомобил „Крайслер“. Водачът лъхал на алкохол, а направеният тест с дрегер отчел 2,89 промила в издишания от него въздух. По случая е образувано бързо полицейско производство, а материалите са докладвани на Варненската районна прокуратура, съобщиха от Областната дирекция на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tХванаха пенсионер зад волана с близо 3 промила алкохол\t\t\t"}
{"url": "https://trud.bg/%d0%b6%d0%b5%d0%bd%d0%b0-%d0%bd%d0%b0%d0%b1%d0%b8-%d1%81%d0%b0%d0%bd%d0%b8%d1%82%d0%b0%d1%80-%d0%b2-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%bb%d0%be%d0%bc/", "text": "Районен съд – Лом наложи глоба от 100 лева на жена, нанесла побой на санитар в общинската болница в  града. Актът е съставен за това, че на 6 януари  тази година  в психиатричното отделение на  МБАЛ „Св. Николай  Чудотворец“ – Лом жена с инициали  Р.С., без видима причина, се нахвърлила върху дежурния санитар и му нанесла контузии по лицето.  Пред съда нарушителката заяви, че санитарят се държал грубо и обидно с нея, поради което реагирала с агресия.  В такива случаи законът предвижда и по-тежка санкция, задържане в поделенията на МВР, но магистратите наложиха само административно наказание. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЖена наби санитар в болницата в Лом\t\t\t"}
{"url": "https://trud.bg/%d0%b3%d0%b5%d1%88%d0%b5%d0%b2-%d0%b2-%d0%bf%d0%b8%d1%81%d0%bc%d0%be-%d0%b4%d0%be-%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0/", "text": "Във връзка с изпратено писмо на председателя на Парламентарната група на „БСП за България“ Корнелия Нинова от 06.01.2020 г. до Главния прокурор на Република България Иван Гешев относно кризата с питейната вода в гр. Перник, г-н Гешев информира писмено г-жа Нинова, че ПРБ е отговорила на поставените от нея въпроси в свои прессъобщения от 13.12.2019 г., 27.12.2019 г. и 06.01.2020 г. Това съобщиха от пресслужбата на държавното обвинение. Това е станало при спазване на изискванията на чл. 198, ал. 1 от НПК и Решение на Конституционния съд от 06.06.2017 г., к.д. № 15/2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tГешев в писмо до Нинова: Прокуратурата е отговорила на въпросите ви в прессъобщения от 13.12.2019 г., 27.12.2019 г. и 06.01.2020 г.\t\t\t"}
{"url": "https://trud.bg/%d0%b1%d0%b5%d0%bb%d0%be%d0%b4%d1%80%d0%be%d0%b1%d0%bd%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%bb%d1%83%d1%87/", "text": "Белодробната болница „Д-р Трейман” във Велико Търново получи модерен бронхоскоп на стойност е $ 44 653. Дарението е на Ротари клуб в старата столица. Оборудването е закупено по проект на клуба с название „Дишането е живот”. „Апаратурата е за диагостициране на много сериозни заболявания, които са социално значими, каквито са например онкологичните. Това е апаратура с много висока разделителна способност и с широк спектър от възможности. Благодарение на това ще можем много по-добре, по-качествено и на по-ранен етап да поставяме диагнози. Ще ни помага и при терапията.Капцитетът на болницата ще се повиши“, заяви директорът на здравното заведение д-р Стела Денчева. Тя допълни, че капацитетът на болницата е 63 легла и те са непрекъснато заети. В лечебницата идват пациенти не само от Великотърновска област, но и от Варна, Стара Загора, Търговище, Габрово и др. \n„Към болничната сграда има още една крило, което позволява да се разгърне дейността на стационара, но то не е достроено. Нужно е финансиране, за да бъде довършена постройката“, сподели д-р Денчева. „Началото на първият ми мандат преди 8 години започна с проблеми около болницата, която беше във финансов колапс, нямаше пари за заплати, имаше непогасени дългове. Благодарение на д-р Денчева и на екипа и успяхме да преодолеем тези трудности. Авторитетът на белодробната болница вече на високо ниво. Предстои изготвяне на проект и количествено-стойностни изчисления за довършването на крилото и за всички здравни процедури и апаратура, които е необходимо да се доставят. Надявам се, че средствата ще бъдат осигурени“, подчерта кметът на Велико Търново Даниел Панов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tБелодробната болница в Търново получи модерен бронхоскоп за $ 44 653\t\t\t"}
{"url": "https://trud.bg/%d0%bb%d1%8e%d0%b1%d0%be-%d0%b3%d0%b0%d0%bd%d0%b5%d0%b2-%d0%be%d1%82%d0%b1%d0%be%d1%80%d1%8a%d1%82-%d0%b2%d0%b5%d1%87%d0%b5-%d0%b5-%d1%81-%d0%b4%d1%80%d1%83%d0%b3-%d0%be%d0%b1%d0%bb%d0%b8%d0%ba/", "text": "Радвам се с момчетата, като малко дете – призна вицепрезидентът на федерацията Любо Ганев, след като волейболистите ни стигнаха до финалната четворка на олимпийската квалификация в Берлин. – Винаги съм вярвал в отбора, особено сега като показаха един от позабравените елементи – началния удар. Имаме и традиционно силна блокада. И ето резултатите са на лице. Отборът придобива съвсем друг облик. „Лъвовете“ са с пълен актив от 3 победи – над Франция (3:2) и Нидерландия (3:0), а в последния мач от групата повалиха и еврошампиона Сърбия (2:3). \nОчаквано огорчен от загубата бе сръбският треньор Слободан Ковач. „Българите не са по-добри от нас, те са по-здрави“, каза той. \nКъм мнението му се присъедини и волейболист №1 на „плавите“ Урош Ковачевич. „Тъжен момент за нас, защото ние сме много по-добър отбор от България.“ Селекционерът на „трикольорите“ Силвано Пранди обаче също видя израстване в тима. „Виждам го във всеки един състезател, както психически и морално, така и технически – обяви италианецът. – Интересно е да видим, кога ще спрат.“ Сега идва мач с Германия…“ „Лъвовете“ играят тази вечер с Бундестима за място на финала. В двубоя се очаква да влезе звездата Георг Гроцер, който пропусна предишния мач заради травма на прасеца. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЛюбо Ганев: Отборът вече е с друг облик\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%81%d0%bc%d0%b5-%d0%bf%d0%be-%d0%bf%d1%83%d1%88%d0%b0%d1%87%d0%b8-%d0%b2-%d0%b5%d0%b2%d1%80%d0%be%d0%bf%d0%b0/", "text": "Всяко пето дете е със затлъстяване В България процентът на пушещите е най-висок от ЕС. Това се казва в доклад на Европейската комисия “Състояние на здравеопазването в ЕС” за 2019 г., който изследва системата в 30 страни, плюс Норвегия и Исландия. Данните сочат, че един на всеки четирима възрастни у нас е пушач, а има и деца под 16 г., които са пушачи, особено момичета.  При децата едно на всеки пет е със затлъстяване, а възрастните хора не ядат плодове. Според доклада, инсулти са причините за 1/5 от случаите на смърт в България, а това е три пъти повече от средното за ЕС. Всички показатели от доклада на ЕК бяха представени от експерти в Европейската обсерватория за здравни системи и политики. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПърви сме по пушачи в Европа\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d1%80%d0%b0%d0%b4%d0%b5%d1%86%d0%b0-%d0%bd%d0%b0-2-000-%d0%bb%d0%b2-%d0%be%d1%82-85-%d0%b3%d0%be%d0%b4%d0%b8%d1%88%d0%b5%d0%bd-%d0%b4/", "text": "Полицията задържа 46-годишен рецидивист, който с измама откраднал 2 000 лв. от възрастен мъж в разградското село Вазово.  Парите са намерени и ще бъдат върнати на 85-годишния потърпевш. Той съобщил, че те изчезнали от портмонето му, което оставил в стаята си, към 17,30 часа във вторник. Малко преди това непознати му предложили дърва за огрев на изгодна цена. Докато плащал материала, който не е изключено и да е краден, продавачът видял, че стопанинът има доста банкноти. Казал му да отиде до камиончето да вземе фактура, а в това време търговецът, зад гърба на възрастния човек, влязъл в дома му и взел парите му. Крадецът е от Тутракан, многократно осъждан. В момента срещу него имало висящи производства, допълниха от полицията. Вторият мъж, който бил с него, бил нает за шофьор и нямал участие, сочи първоначалната информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЗадържаха крадеца на 2 000 лв. от 85-годишен дядо\t\t\t"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d0%b7%d0%b0%d0%b3%d1%83%d0%b1%d0%b8%d1%85%d0%b0-%d1%88%d0%b0%d0%bd%d1%81%d0%be%d0%b2%d0%b5-%d0%b7%d0%b0-%d1%82%d0%be%d0%ba%d0%b8/", "text": "Волейболистките ни загубиха всички шансове да играят на олимпийските игри Токио 2020. На последния квалификационен турнир в Нидерландия тимът, воден от Иван Петков, допусна второ поражение. Този път отстъпи на отбора на домакините с 0:3. Отново над всички за нашите бе капитанката Елица Василева, която отбеляза 12 точки. А с 10 точки приключи влязлата като резерва Александра Миланова. По-късно тази вечер за протокола „лъвиците“ излязоха срещу Азербайджан в последен мач от групата. С две победи на практика нидерландките почти се класираха за полуфиналите преди последния двубой с Полша. От другата група сигурен участник в топ 4 е тимът на Германия, който също е с два успеха. Както при мъжете, така и при жените, само победителя от осемте отбора в турнира взима квота за олимпийските игри Токио 2020. Снимка СЕV \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\t„Лъвиците“ загубиха шансове за Токио 2020\t\t\t"}
{"url": "https://trud.bg/%d0%bd%d0%b0%d0%b4-19-000-%d0%b5-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b2-%d1%81%d0%be%d1%84%d0%b8%d1%8f/", "text": "Средната годишна заплата в София е над 19 000 лева за 2018 г. , а заплащането в столицата е най-високото в страната и е с над 38 на сто от средната стойност за цялата икономика. Средно годишно възнаграждението в столицата нараства с над 10 на сто. Това става ясно от доклада „Икономически и инвестиционен профил на София“, изготвен от Столичната общинска агенция за приватизация и инвестиции. София произвежда близо 40 на сто от БВП в страната и осигурява най-високия стандарт на живот за своите граждани. В столицата е и най-високата заетост в страната като 76 на сто от жителите на града на възраст между 15 и 64 години работят. Безработицата пък е най-ниската в страната в сравнение с останалите области и е 2,1 на сто. В сектора на информационните технологии в София са заети близо 58 000 души, а компаниите, които са ги наели са с годишни приходи от около 5,8 млрд. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tНад 19 000 е годишната заплата в София\t\t\t"}
{"url": "https://trud.bg/%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8%d1%82%d0%b8-%d0%b8-%d0%bf%d0%b0%d1%80%d0%b8-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8-%d0%be%d1%82-%d0%ba%d1%80%d0%b0%d0%b2/", "text": "Златни накити и пари, общо за към 1 900 – 2 000 лв., са изчезнали от незаключена стая в кравеферма в търговищкото село Голямо Соколово. Сигналът за липсващите вещи е подаден в сряда. Предния ден, семейството, което държало фермата и живеело там, установило, че парите и златните бижута ги няма. По техни данни кражбата трябва да е станала в периода от октомври досега. Според описа накитите били: златни обеци, две гривни и колие с висулка, съобщават от полицията в Търговище. Те били в картонена кутия в стая в стопанска постройка. Помещението не се заключвало и вероятно стопаните рядко влизали в него. До златните накити имало и сребърни, които си стояли на мястото. От стаята липсвали и 400 лв. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЗлатни накити и пари изчезнали от кравеферма\t\t\t"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%b4%d0%b0%d0%bc%d0%b0-%d0%b8-%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb/", "text": "Окръжен съд – Бургас осъди биднесдамата Станислава Ж. – управител на строителна фирма и Християн Ж.- технически ръководител на строителен обект, на 1 година и 4 месеца „лишаване от свобода“, като съдът отложи изпълнението на наложеното наказание спрямо двамата за срок от 3 години. Съдът ги призна за виновни в това, че  на 05.10.2016 г., за времето между 17.00-17.30 часа, в град Приморско, при изграждане на обект – жилищна сграда с магазини, Станислава Ж., управител на „Стройконсулт Приморско“ ЕООД, и техническият ръководител, проявили немарливост. Те допуснали свой работник без лични и други предпазни средства, да се труди на необезопасена площадка. Работникът изпълнявал зидария на пети етаж на строителния обект, от където паднал и загинал. Присъдата на Окръжен съд – Бургас може да се обжалва или протестира в 15-дневен срок пред въззивна инстанция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tБизнесдама и технически ръководител с условна присъда заради смърт на работник\t\t\t"}
{"url": "https://trud.bg/%d0%b2%d0%b5%d1%80%d1%81%d0%b8%d1%8f-%d1%80%d0%b0%d0%ba%d0%b5%d1%82%d0%b0-%d1%81%d0%b2%d0%b0%d0%bb%d0%b8%d0%bb%d0%b0-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8%d1%8f-%d0%b1%d0%be%d0%b8/", "text": "Иранските власти ще предадат „черните кутии” на Киев Зеленски призова да не се правят спекулации Самолетът е имал техническа неизправност, твърдят експерти Украйна разглежда няколко причини за самолетната катастрофа в Иран в сряда, която погуби всички 167 души на борда – 167 пасажери и 9-ма членове на екипажа. Сред версиите е и вероятността украинският „Боинг 737” да е бил свален от ракета. Трагичният инцидент стана броени часове, след като Иран изстреля балистични ракети по бази в Ирак, използвани от американските сили, като отмъщение за убийството на генерал Касем Солеймани. Съветът за национална сигурност и отбрана на Украйна проучва версия, че украинският самолет, катастрофирал след излитането си от Техеран, е бил свален с ракета, изстреляна от зенитен комплекс „Тор” руско производство, заяви секретарят на съвета Олексий Данилов. Сред другите проучвани версии са самолетът да се е сблъскал с дрон или друг летящ обект, да е имало експлозия в боинга, предизвикана от терористичен акт, както и причините за катастрофата да са технически неизправности. Последната версия се подкрепя от повечето експерти. Ройтерс цитира източник от канадските служби за сигурност, според когото има доказателства, че един от двигателите на самолета е прегрял. Последното съвпада и с първоначалните заключения на иранските разследващи, според които летателният апарат се е опитал да извърши завой след излитане и да се върне на пистата в Техеран, докато един от двигателите му е бил обхванат от пламъци. Според първоначални оценки на западни разузнавателни агенции боингът е имал техническа неизправност. Междувременно украинският президент Володимир Зеленски апелира за въздържане от спекулативни теории. „На този етап не трябва да се правят спекулации или да се разпространяват манипулативни твърдения и конспиративни теории”, обяви Зеленски в тв обръщение по повод обявения днес траур в Украйна в памет на загиналите. Днес Техеран обяви, че ще предаде на Киев двете „черни кутии” на боинга, които са били открити на мястото на разбиването на самолета. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tВерсия: Ракета свалила украинския боинг в Иран (обзор)\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b8%d0%b7%d0%b3%d1%80%d1%8f%d0%b2%d0%b0%d1%89%d0%b0-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d0%b1%d0%b5%d1%80%d0%bb%d0%b8%d0%bd/", "text": "70-ят световен кинофестивал се открива на 20 февруари Mладата българска актриса Мартина Апостолова ще бъде представена в специална програма за нови млади таланти на тазгодишното издание на Световния кинофестивал в Берлин. 70-то юбилейно Берлинале (20 февруари – 1 март 2020) отново ще даде гостоприемство на бляскавото събитие “Изгряващи звезди”, провеждащо се за 23-ти път от European Film Promotion (специализирана организация за представяне на европейското кино), подкрепяна от програмата “Творческа Европа”. Вече бяха обявени 10-те млади актриси и актьори, които с ярките си изяви в свои дебютни филми и начални стъпки в киното са оставили ярко впечатление на европейския и световен екран и са получили аплодисменти от зрителите и награди от различни фестивални журита. Сега в Берлин те ще бъдат във фестивалния фокус 4 дни (21 – 24 февруари 2020). Особено радващо е, че сред избраните тази година нови имена е изключително ярката млада българска актриса Мартина Апостолова, която дебютира с открояващо се участие в игралния филм “Ирина” (реж. Надежда Косева) и вече заслужи редица авторитетни награди. Първо бе отличието за най-добра женска роля на националния фестивал “Златна роза” 2018, а след това буквално заваляха награди от фестивалите в Варшава, Тбилиси, Хонконг, Котбус и други. Аргументацията на селекционерите за включването на Мартина сред десетте най-ярки “изгряващи звезди” на европейското кино през изминалата година е лаконична и убедителна: “Нейната игра говори за дълбоко разбиране на трудните дни в човешкото битие. С мъдрост и съчувствие тя зарежда с автентичност образа на своята героиня, придавайки є универсална сила и архетипна мощ, разбираема за всяка публика”. Сред другите избрани “изгряващи звезди” са младата датска актриса Виктория Кармен Соне за филма “Ваканция” (2018); естонският актьор Пааро Ойа (“Микел”, 2017); французойката Зита Ханрот за филма “Училищен живот” (2019); грузинецът Леван Гелбакиани (“И тогава ние танцувахме”, 2019); немският актьор Йонас Даслер за ролята му на сериен убиец в “Златната ръкавица” (2019); полякът Бартош Биеленя за ролята му в “Corpus Christi” (2019, полското предложение за “Оскар”); Йоана Риберио от Португалия за “Crooked Lines” (2019) и Ела Румпф от Швейцария за “Sympathy for the Devil” (2018). Най-млад, едва 20-годишен е Билал Вахид от Нидерландия за ролята му в “Paradise Drifters” (2019). От първото издание на “Изгряващи звезди” през 1998 година досега на Берлинале са дефилирали 312 млади европейски актриси и актьори, сред които впоследствие се наложиха като безспорни екранни имена Алба Рорвахер (“Щастлив като Лазаро”, 2018), Алисия Викандер (“Оскар” за “Томб Райдър”, 2018), Кери Мълигън (“Mudbound”, 2017) и други. А от досегашните 22 издания на “Изгряващи звезди” в Берлин ние имаме само още едно участие с актрисата Весела Казакова през 2006 година. Тогава тя се наложи с много силна серия филмови роли, сред които се открояваха героините є в “Мила от Марс” (2004, реж. Зорница София) и “Откраднати очи” (2004, реж. Радослав Спасов). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tБългарска изгряваща звезда на Берлинале 2020\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d0%be%d1%81%d0%ba%d0%be-%d0%b1%d0%be/", "text": "От няколко часа арестуваните в Гърция за убийството от понеделник на българина Тоско Бозаджийски след футболен мач дават показания пред следовател в Солун. Разследването продължава. От записи на охранителни камери и свидетели стана ясно, че има още участници в побоя над него, довел до смъртта му, предаде  . Арестуваните бяха отведени при следователя в Солун под силна охрана. Не бяха допуснати телевизионни камери. Лицата на обвинените бяха покрити, за да не бъдат разпознати и да не изтече информация за тяхната самоличност. Властите в Солун се опасяват да не започнат протести или опити за лична разправа с тях или с техни близки. Гърците са шокирани от случая на жестока агресия, довела до смъртта на Бозаджийски. По всяка вероятност арестуваните няма да бъдат пуснати под гаранция въпреки липсата на предишни престъпления. Дори и заради тяхната сигурност, коментират юристи. За да не бъдат линчувани и в затвора се предполага, че и там ще бъдат под строга охрана. При толкова тежко престъпление – обвинение в умишлено убийство арестуваните дори може да бъдат изпратени в затвор в по-отдалечена част на страната, коментират медиите, като се позовават на други случаи на агресивно поведение и убийство. Днес се очаква и решението за съдбата на шофьорката, която прегази младия българин. Експертизата показа, че фаталният удар е бил именно от леката кола, шофирана от нея, а и тя не спира след инцидента да окаже помощ на пострадалия. При обвинение за убийство по непредпазливост би могло и тя да бъде задържана до делото. Информация в медиите, че бащата на единия от арестуваните е висш полицай, фокусира още повече вниманието към случая. От футболния клуб „Арис“ дори наеха адвокат да следи развитието на следствието, като се опасяват постът на бащата да не окаже влияние. Но юристи съобщават, че при такова тежко престъпление и наличност на записи от охранителни камери и свидетели е невъзможно да се търсят смекчаващи вината обстоятелства. Очаква се решението на съдебните органи, защото няма и информация, каква ще е стратегията на защитата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tЗадържаните за убийството на Тоско Бозаджийски в Солун дават показания\t\t\t"}
{"url": "https://trud.bg/%d1%81%d0%ba%d0%b8%d0%be%d1%80-%d1%81%d0%b5-%d0%b8%d0%b7%d1%85%d0%bb%d1%83%d0%b7%d0%b8-%d0%b8-%d1%83%d0%b2%d0%b8%d1%81%d0%bd%d0%b0-%d0%bd%d0%b0-%d0%bb%d0%b8%d1%84%d1%82%d0%b0-%d0%b2-%d0%b1%d0%b0%d0%bd/", "text": "Скиор увисна от лифта „Бъндерица” в Банско и само бързата реакция на служителите е спасила живота му. Инцидентът е станал в сряда, предаде Нова телевизия. Едната ска на мъжа започнала да пада и той се опитал да я задържи. Това обаче му изиграло лоша шега и той увиснал от лифта. Служителите на съоръжението забелязали случващото се и спряли лифта. След това го върнали на бавен ход до безопасно място, където да бъде свален, обясни Иван Обрейков, маркетинг директор на „Юлен”. Туристът е бил в добра кондиция и се е разминал само с уплаха. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tСкиор се изхлузи и увисна на лифт в Банско, отърва се с уплаха (ВИДЕО)\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%be%d0%b4%d0%be%d0%b1%d1%80%d0%b8-%d1%81%d0%b4%d0%b5%d0%bb%d0%ba%d0%b0-2/", "text": "Британските депутати одобриха днес законодателство, което ще позволи на Великобритания да напусне ЕС на 31 януари със сделка, като така ще бъде сложен край на три и половина годишната сага около условията на безпрецедентния развод, предаде Ройтерс. Законодателите подкрепиха с 330 срещу 231 гласа закон за напускане на ЕС, който включва сделката за Брекзит, съгласувана с Брюксел миналата година. Така премиерът Борис Джонсън може да обърне страницата от една от най-дълбоките политически кризи на Острова от десетилетия и да сложи край на опасенията от хаотичен Брекзит. „Време е да приключваме с Брекзит“, коментира министърът по въпросите на Брекзит Стивън Баркли след няколкочасов парламентарен дебат. Текстът сега отива в горната камара и се очаква да стане закон идните седмици, което ще даде на Великобритания достатъчно време да напусне вЕС в края на месеца със сделка и да минимизира икономическите щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tБританският парламент одобри сделката за Брекзит\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-558/", "text": "Без глоби за дребни нарушения Предлагат промени в Закона за административните нарушения и наказания.           Министър Нено Димов задържан за 24 часа Над 30 прибрани от спецпрокуратурата за показания по водната криза.         Американският втечнен газ засега е химера, а руският от “Турски поток” – реалност Няма да има световна война от Близкия Изток, печеливши са и двете страни, защото си решиха вътрешно-политически проблеми, казва проф. д. ик. н. Нина Дюлгерова – историк и специалист по геополитика, в интервю за „Труд“.         Близкоизточният “танц със саби” на САЩ и Иран Една напред, две назад – дадено беше време, за да няма жертви – анализ на Димитър Гърдев.               Мегзит и приказка за топящото се кралство Херзоците на Съсекс отстреляха подло честта на Британската империя, за да станат милионери – коментар на Емил Спахийски.         “Добро-Роман” – какво знаем и не знаем за св. Ромил Видински? Проявява се като духовен пастир и учител в България, на Атон, в Албания и в средновековната сръбска държава – „Мистериите на българските земи“ с проф. Пламен Павлов.       Най-младият ректор Силует на проф. д-р Миглена Темелкова. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tВижте акцентите в броя на вестник „Труд“ в петък, 10 януари 2020\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-24-%d1%87%d0%b0%d1%81%d0%b0/", "text": "Обискираха кабинета и дома му Борисов: Темата за оставки е коалиционна Министърът на околната среда и водите Нено Димов бе задържан за 24 часа от спецпрокурори, разследващи водната криза в Перник. Преди това те обискираха кабинета и дома му. Още над 30 души, сред които бившата областна управителка на Перник Ирена Соколова и доскорошният шеф на местното ВиК Иван Витанов бяха прибрани или извикани да дават показания в Националната следствена служба. Сутринта темата коментира и премиерът Бойко Борисов, който заяви, че акцията на прокуратурата, ДАНС и МВР в Перник и Министерството на околната среда и водите е подготвяна внимателно и от доста време. Той е бил запознат предварително с планираните действия, а на въпроса дали ще има министерски оставки отговори: “Аз не мога да кажа. Нека да завършат, да имаме вече обвинителни актове. Повтарям – има теми, които са коалиционни. Нека да завършат колегите. Вижте, оттук нататък вече ще говорят прокурорите. Аз мога да кажа, че колегите от МВР и ДАНС работиха активно, седмици наред, да уточнят всички факти и обстоятелства. Надлежно докладваха на наблюдаващите прокурори. След като Върховна касационна прокуратура е решила, че това е достатъчно, от 5 часа сутринта започнаха акциите”, добави премиерът. “По досъдебното производство се провеждат действия по разследването, като се очакват сериозни резултати от тази акция”, каза главният прокурор Иван Гешев, който бе на среща при кмета на Перник Станислав Владимиров. Преди дни по заповед на Гешев двете дела за водната кризата в миньорския град, които се водят от спецпрокуратурата и Окръжната прокуратура в Перник срещу длъжностни лица за действия и бездействия, довели до източването на явори “Студена”, бяха взети под специален надзор. Във днешната акция са участвали агенти на ДАНС и представители на комисия “Антикорупция”. “Проведох среща с кмета на Перник, която е продължение на предишния разговор от края на миналата година, който водихме и с тогавашния главен прокурор Сотир Цацаров. Проверява се дали има източване на язовира в Перник. Проверява се и ремонтът на язовирната стена. В момента няма данни за престъпления. Но това също е обект на досъдебното производство”, каза още Гешев. Той уточни обаче, че при акцията в МОСВ са търсени и документи по взетите под спецотчет проверки за боклука. Спецпрокурорите изведоха по обед Нено Димов от сградата на екоминистерството. “Оказваме съдействие в момента. Ще направя изявление, след като приключим. Не съм задържан”, заяви пред журналисти Димов, преди да се качи в прокурорския микробус. По непотвърдена официално информация Нено Димов е задържан в 3-то РПУ. Той ще отговаря за отпусканите с неговия подпис количества вода от язовир “Студена” за завод “Стомана”, както и за това, че е заверявал месечните отчети за последните месеци на 2019 г. насам, въпреки че е ставало ясно, че пернишкият водоем е близо до критичния си обем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tМинистър Нено Димов задържан за 24 часа (обзор)\t\t\t"}
{"url": "https://trud.bg/%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%81%d0%ba%d0%b0-%d1%84%d0%b8%d1%80%d0%bc%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%80%d0%b0%d0%b1%d0%be%d1%82%d0%b5/", "text": "Отделянето на големи количества въглероден диоксид в атмосферата в следствие на изгарянето на въглища от топло-електрически централи е основната причина да се търси алтернатива за този вид производство на електрическа енергия в световен мащаб. Въпросът е от огромно значение и за съществуването на въгледобива в България и за централите, които използват въглищата като суровина. Решение предлага проф. Жеко Ганев, учен и предприемач от Стара Загора. Неговата фирма „Елфи Тех” ООД е разработила уникална технология и е изградила работещи прототипи на турбина и съоръжения, които могат да превърнат лигнитните въглища в суровина за производството на „зелена” енергия на територията на комплекса „Марица-изток”. Проф. Ганев предлага работеща в промишлени обеми технология за термично разлагане на лигнитните въглища чрез вакуумна високотемпературна пиролиза. При процеса чрез катализатор и плазмени процеси се получава метан, който е горим газ и основен компонент на природния газ. Технологията е съвместима с механизмите, приети с Протокола от Киото, увери проф. Жеко Ганев. От ТЕЦ „Марица изток 2” са изразили готовност за реализация на проекта на територията на държавното дружество. Разчетите показват, че с внедряването на технологията въглеродните емисии, отделяни от централата, ще намалеят с 60%, уточни проф. Ганев. Той добави, че иновацията не изисква преустройство на горивната система. Разработката отдавна е преминала теоретичното ниво и внедряването й в големи мащаби е възможно да се изпълни в срок от около една година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tСтарозагорска фирма предлага работеща технология за производство на зелена енергия от въглищни централи\t\t\t"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d1%83%d0%b1%d0%b8%d0%b5%d1%86%d0%b0-%d0%bd%d0%b0-%d0%ba%d1%80%d0%b8%d1%81%d0%b8-%d1%89%d0%b5-%d1%81%d0%b5-%d0%b3%d0%bb%d0%b5%d0%b4/", "text": "Делото срещу 21-годишния Мартин Трифонов, убиеца на невръстната Кристин, ще се гледа по съкратеното съдебно следствие, но без редуциране на присъдата, стана ясно на първото, разпоредително, заседание на 9 януари в Окръжния съд в Сливен. Това е едната, по-тежката от двете хипотези на съкратеното съдебно следствие. По делото ще се използват документи и материали, събрани в хода на досъдебното производство, няма да бъдат изслушвани свидетели и вещи лица. С изключение на съдебния лекар д-р Тома Чаушев, който ще представи експертизата си на следващото заседание на 30 януари. Ще бъдат допуснати и неколцина свидетели на близките на 7-годишното момиченце, но във връзка с предявените спрямо убиеца граждански искове от конституираните частни обвинители – майката Гергана, предявила иск от 400 хил.лева, и от бабата и дядото на детето Милка и Красимир Георгиеви, чийто иск възлиза общо на 200 хил.лева. Мартин Трифонов бе докаран в Окръжния съд в Сливен с линейка от болницата към столичния затвор. Заседанието се проведе вместо на третия, на първия етаж в съдебната палата. Трифонов не можеше да върви самостоятелно. До залата бе заведен с подкрепата на двама съдебни охранители. Той остана безмълвен. На този етап не пожела да даде обяснения. Заяви, че разбира в какво е обвинен. В началото на заседанието в залата бяха допуснати както семейството на Криси, така и други лица. Почернените близки и техни познати искаха да видят лицето на престъпника, наричаха го „убиец“. На бабата Милка й прилоша. Наложи се през втората част от заседанието да останат само роднини на момиченцето. Инциденти не бяха допуснати. Съдия по делото е ръководителят на Окръжния съд Мартин Данчев. Срещу Мартин Трифонов са повдигнати три обвинения. Той е обвинен за убийство на малолетно дете с особена жестокост, за което законът предвижда наказание „лишаване от свобода“ от 15 до 20 години, доживотен затвор или доживотен затвор без право на замяна. Второто обвинение е опит за изнасилване, за което се предвижда от 10 до 20 години затвор. Третото – за блудство с малолетно дете, като предвиденото наказание е от 5 до 20 години „лишаване от свобода“. Мярката за неотклонение на Трифонов остава същата до следващото заседание на съда – „задържане под стража“. Невръстната Кристин бе открита на 15 август м.г., в безпомощно състояние на метри от дома си. Детето издъхна от несъвместимите с живота травми, които Трифонов й е причинил. Престъпникът направи опит да се укрие. След претърсване на района той бе открит и задържан на следващия ден. При гонитбата бе прострелян в краката. На фаталната дата той е бил в магазин, недалеч от дома на детето. Видял Кристин в магазина. Детето дошло, за да си купи сладолед. След това я проследил и нападнал. В съдебното досие Трифонов има стара условна присъда за блудство спрямо 16-годишно момиче. Присъдата е била преведена в изпълнение и той е излежал срока на наказанието в затвора, след като в изпитателния срок извършил кражба. Жестокото престъпление предизвика вълна от гняв и възмущение в цялата страна. Хиляди граждани подкрепиха подписката на бабата на детето Милка Георгиева с искане да отпадне възможността за намаляване на присъдите на убийци и на престъпници, извършили тежки престъпления спрямо деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tДелото срещу убиеца на Криси ще се гледа по съкратеното следствие, но без редуциране на присъдата\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bc%d0%b5%d0%b4%d0%b8%d0%b8-%d0%b8%d1%80%d0%b0%d0%bd%d1%81%d0%ba%d0%b0-%d1%80%d0%b0%d0%ba%d0%b5%d1%82%d0%b0-%d0%b5-%d1%81%d0%b2/", "text": "Иран е  по грешка украинския самолет, който се разби в четвъртък близо до Техеран със 176 пътници на борда, съобщават американски медии. Американски официални лица са заявили пред телевизия Си Би Ес, че украинският „Боинг“ е бил ударен от ракета. Украински екип разследва на място и други възможни причини: сблъсък с дрон, експлозия на двигател или терористично нападение. По повод трагедията, американският президент заяви многозначително, че „Някой може би е направил грешка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tАмерикански медии: Иранска ракета е свалила по грешка украинския самолет\t\t\t"}
{"url": "https://trud.bg/%d0%b4%d0%b5%d0%b9%d0%b2%d0%b8%d0%b4-%d1%85%d0%b5%d0%b9%d0%bb-%d1%81%d0%b0%d1%89-%d1%81%d0%b0-%d0%bf%d1%80%d0%be%d1%82%d0%b8%d0%b2-%d0%b2%d1%82%d0%be%d1%80%d0%b0%d1%82%d0%b0-%d0%bb%d0%b8%d0%bd%d0%b8/", "text": "Съединените щати са против втората линия на газопровода „Турски поток“, предназначена за доставки на газ за Югоизточна Европа през България, тъй като я разглеждат като геостратегически проект на Русия, заяви пред   помощник държавният секретар на САЩ Дейвид Хейл. „Съзнаваме, че енергийната сигурност е много важна за Европа и разбираме, че когато нашите съюзници имат сигурен достъп до енергоизточници, те са по-силни, по-благонадеждни съюзници“, каза Хейл. „Проблемът е, че Москва има други възгледи. Москва използва енергоизточниците си като политически инструмент, с който да упражнява влияние, да разделя Европа. „Северен поток 2“ и втората линия на „Турски поток“ са проблем, защото не осигуряват енергийна диверсификация за Европа. Те дестабилизират Украйна, защото Русия получава възможност да заобиколи тръбопроводите на украинска територия“, заяви той. „Ние смятаме, че те дават на Русия още едно средство да се наложи над Европа и така допринасят за нестабилността“, каза помощник държавният секретар на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tДейвид Хейл: САЩ са против втората линия на газопровода „Турски поток“\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%b5%d0%b4%d0%b8%d0%bd-%d0%be%d1%82-%d0%b7%d0%b0%d0%b4%d1%8a%d1%80%d0%b6%d0%b0%d0%bd/", "text": "След 7-часов разпит, съдът в Солун остави единия от двамата задържани за убийството на 28-годишния Тоско Бозаджийски за постоянно в ареста, предаде  . Другият беше пуснат на свобода, но със забрана да напуска страната и да посещава футболни мачове. Това стана ясно преди минути, когато приключи изслушването им в съда. Двамата мъже и техните адвокати пристигнаха в съдебната палата днес по обед. Предвид тежките обвинения и жестокостта, с която е извършено престъплението, бе взета най-тежката мярка задържане под стража за единия фен на ПАОК, който заедно с още около 20 човека нападнаха и биха жестоко български фенове, дошли на мач в Гърция. Адвокатът на двамата задържани каза, че те приемат изключително тежко ситуацията. „Както знаете беше отправено обвинение за тежка телесна повреда. По мое лично мнение това обвинение е прекалено тежко. Аз не мога да предвидя, че в една група от 20 човека някой ще изтича и ще попадне под преминаваща кола. За съжаление, следователят прецени, че има доказателства за участие на обвиняемия в престъплението и разпореди той да остане в ареста“, каза Цакош Димитрис, адвокат. „Двете основни обвинения за тежки престъпления са за смъртоносна телесна повреда, за която се предвиждат от 5 до 15 години лишаване от свобода, както и за умишлено причиняване на тежка телесна повреда. Има специален отделен закон. Той е така, в сила влиза, когато деянията се извършват на територията на стадион или в близост до такъв, както и става въпрос естествено за спортното хулиганство. Това е утежняващо обстоятелство при такъв вид обвинения“, заяви адвокатът Константина Харизанова. Преди две години в подобен случай, завършил със смъртта на фен на ПАОК, съдът е постановил девет години лишаване от свобода на задържания за убийството. Какви ще бъдат присъдите за смъртта на Тоско Бозаджийски, предстои да разберем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tСъдът остави в ареста един от задържаните за убийството на Тоско Бозаджийски в Солун\t\t\t"}
{"url": "https://trud.bg/%d0%bf%d0%b0%d0%ba-%d0%be%d1%82%d0%bb%d0%b0%d0%b3%d0%b0%d1%82-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%be%d1%82%d0%be-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5/", "text": "Поредно отлагане на електронното гласуване поискаха от Държавна агенция “Електронно управление” (ДАЕУ). Преходните и заключителни разпоредби на Изборния кодекс предвиждат до 31 март 2020 г. да бъде въведено електронното гласуване. От ДАЕУ предлагат това да стане възможно чак след 30 декември 2022 г. Причината е забавяне на проект по Оперативна програма “Добро управление”, по който работят експерти от Държавна агенция “Електронно управление”. Проектът е за 1,5 млн. лв. за пилотно пускане на електронното гласуване. В него се използва естонски опит, но страната ни няма готовност да го приложи на този етап. На свое заседание ЦИК разгледа предложението на ДАЕУ за отлагане на е-гласуването и излезе с решение, в което се посочва следното, че комисията не споделя искането за удължаване на срока за изпълнение на проекта. От ЦИК предупреждават, че се нарушава и Изборния кодекс. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tПак отлагат електронното гласуване\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d0%b5%d0%b7%d0%b8%d1%80%d0%b0-%d0%bf%d1%80%d0%be%d0%ba%d1%83%d1%80%d0%b0/", "text": "„Ще сезираме прокуратурата за направените разходи по фестивала „Франкофоли“ през миналата година. Ще бъде закрита и дейността на общинската фирма „Благоевград фест”, която органазираше фестивала. Това съобщи кметът на Благоевград Румен Томов. Според него и финансовия зам.-кмет на общината, общинското дружество е ползвано ,за да се заобиколи закона за обществените поръчки и са направени странни и необосновани разходи. По основен договор с френското дружество фестивалът трябвало да струва общо 460 000 лева, но при направената ревизия и проверка се оказва,че харчовете са набъбнали. Например, един път са платени 100 хиляди лева хонорари на френските изпълнители Моранди и Дан Балан, а после са платени още 70 хиляди лева от общинската фирма. А парите е трябвало да бъдат платени от френските партньори, каза финансовия зам.-кмет Ясен Попвасилев. За сцена, осветление и озвучаване били похарчени допълнително 410 000 лева, а от Мвинистерството на културата отпуснали за това перо 40 000 лева. Допълнително за организация от отдел „Култура” са платени още 83 988 лева. Освен това Попвасилев разкри и още, че общинската фирма „Благоевград инвест” също е получила 150 000 лева от тези 410 000 лева пак за дейност озвучаване. Това са недопустими разходи, имаме подозрения за още една общинска фирма, че е ползвана като пощенска кутия, жалко, че така е опорочена идеята за хубавия иначе фестивал, каза още зам.-кметът по финансите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tКметът на Благоевград сезира прокуратурата за харчовете по организацията на фестивала „Франкофоли“\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81%d0%b0%d0%bc-%d1%81%d0%b8-%d0%bd%d0%b0%d1%80%d0%b8%d1%81%d1%83%d0%b2%d0%b0-%d0%bd%d0%be%d0%bc%d0%b5%d1%80-%d0%bd%d0%b0-%d0%b0%d0%b2%d1%82%d0%be%d0%bc%d0%be/", "text": "Шофьор от Шумен сам си изписа регистрационна табела на автомобила. БМВ-то уникат било забелязано на ул.“Вичо Папазов“ в Шумен в четвъртък следобяд. Униформени забелязали, че задната табела изглежда странно. Оказало се, че е изписана ръчно. Водачът се оправдал, че загубил оригиналната. Ползвал тенекия, която чинно била боядисана в правилните цветове. За мостра служил предния регистрационен номер. От полицията в Шумен потвърдиха находката. Водачът подлежи на административна санкция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tШофьор сам си нарисува номер на автомобила\t\t\t"}
{"url": "https://trud.bg/%d0%b2%d0%b2%d0%bc%d1%83-%d0%bd%d0%b8%d0%ba%d0%be%d0%bb%d0%b0-%d0%b2%d0%b0%d0%bf%d1%86%d0%b0%d1%80%d0%be%d0%b2-%d1%87%d0%b5%d1%81%d1%82%d0%b2%d0%b0-139-%d0%b3%d0%be%d0%b4%d0%b8%d0%bd%d0%b8-%d0%be/", "text": "Морска астрономическа обсерватория бе открита във Висшето военноморско училище „Никола Вапцаров“, което чества 139 г. от създаването си. Новата научно-изследователска структура е част от Центъра за въздушно и космическо наблюдение. „Тя дава възможност да се изследват обекти от близкия Космос, Слънчевата система, променливи звезди, изкуствени спътници и свръхнови звезди в близки галактики. Ще следим и за активността на Слънцето и на метеорните потоци. Откриваме още едни нови очи на България към небето“, обяви ръководителят на обсерваторията доц. Веселка Радева. Морската обсерватория във ВВМУ засега разполага с един 15-сантиметров телескоп с видео- и дигитални окуляри, но тепърва ще бъде оборудвана с още техника. Радева допълни, че предстои и монтаж на апарат за сферични прожекции и в Планетариума във ВВМУ. Той е най-големият на Балканите, работи по програми на НАСА и от него се управляват дистанционно телескопи на Хаваите и в Австралия. „Висшето военноморско училище е най-високотехнологичният университет в системата на Министерството на отбраната“, посочи в словото си началникът на училището флотилен адмирал проф. Боян Медникаров. В момента се обучават 150 курсанти и над 3000 студенти, сред които и близо 500 чужденци от 14 държави. От тази година университетът има две нови специалности – „Киберсигурност“ и „Мехатроника“. Предстои да бъде изграден дълбоководен басейн, който ще се ползва за практическо обучение по спасяване на екипажи от потънали кораби, допълни проф. Медникаров. Церемонията по честването на рождения ден на морската Алма матер уважиха зам.-министърът на отбраната Атанас Запрянов, командирът на Военноморските сили контраадмирал Кирил Михайлов, офицери, общественици. След нея в училището бе открито и обновено студентско общежитие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tВВМУ „Никола Вапцаров“ чества 139 години от създаването си\t\t\t"}
{"url": "https://trud.bg/19-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-%d0%bf%d0%b0%d1%80%d0%b8-%d0%be%d1%82-69-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d1%80/", "text": "19-годишен младеж е задържан от полицията в Лозница, Разградско, след като влязъл в пререкания и скандал с 69-годишен мъж и му откраднал 130 лв.  Пострадалият човек подал сигнал, че е нападнат в градския парк в Лозница. При стълкновение с млад мъж  от джоба на анцуга му били откраднати пари. Това станало посред бял ден, към 10 часа, в сряда, уточняват от полицията. Униформените са издирили и задържали младежа, който не е бил криминално проявен. Към момента не се съобщава какво е породило конфликта между него и по-възрастния мъж, при който се стигнало до кражбата на пари. Те са намерени и ще бъдат върнати на собственика.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\t19-годишен откраднал пари от 69-годишен при скандал в градски парк\t\t\t"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bd%d0%b0%d1%82%d0%be-%d1%89%d0%b5-%d1%80%d0%b0%d0%b7%d1%88%d0%b8%d1%80%d0%b8-%d0%bf%d1%80%d0%b8%d1%81%d1%8a%d1%81%d1%82%d0%b2/", "text": "Искането на президента на САЩ Доналд Тръмп за увеличено присъствие на НАТО в Близкия Ззток не е изненада. Това заяви на пресконференция генералният секретар на пакта Йенс Столтенберг. По неговите думи разговорите по този въпрос едва започват, изискват постигането на единодушие и затова засега той се въздържа от прогноза как биха завършили. Увеличеното присъствие в региона налага съгласуване с държавите на място и ще отнеме време, отбеляза Столтенберг. Той уточни, че НАТО разполага с възможности да отговори на искането на Вашингтон. НАТО запазва присъствието си в Ирак, оставаме в тясна връзка с местните власти. Обстановката в Близкия Изток остава несигурна. Никой няма интерес от нов конфликт, стабилността е важна за всички в НАТО, допълни Столтенберг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.09", "title": "\n\t\t\tСтолтенберг: НАТО ще разшири присъствието си в Близкия Изток, но при съгласие с държавите от региона\t\t\t"}
