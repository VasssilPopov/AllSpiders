{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d1%83%d1%87%d0%b8%d1%82%d0%b5%d0%bb%d0%b8%d1%82%d0%b5-%d1%81%d1%8a%d1%81-17/", "text": "Дават на чиновниците 10% повече, разходите на държавата се увеличават с 2,3 млрд. лв. Още 3,6 млн. за разузнавателни средства Парите за заплати на учителите ще бъдат увеличени със 17%, или с 360 млн. лв. през 2020 г. Това е предвидено в проектобюджета за следващата година, който е пуснат за обществено обсъждане от Министерството на финансите. Вдигането на заплатите на учителите е продължение на политиката на правителството, която цели през 2021 г. да бъде постигнато удвояване на средствата за възнаграждения на педагогическите специалисти спрямо 2017 г. Общият размер на средствата за образование в бюджета за 2020 г. ще нарасне с 610 лв. В бюджета за 2020 г. е предвидено увеличение с 10% на средствата за заплати на чиновниците. С това се създава възможност да бъдат увеличени индивидуалните основни месечни заплати на заетите в администрацията, въз основа на заеманата длъжност и оценките за постигнатите резултати, посочват от ведомството на министър Владислав Горанов. Минималната заплата от 1 януари 2020 г. ще бъде повишена от сегашните 560 лв. на 610 лв. От началото на 2021 г. е предвидено още едно увеличение до 650 лв., като през 2022 г. минималното възнаграждение ще се запази на това ниво. За периода 2020-2022 г. се предвижда увеличение на минималния осигурителен доход за самоосигуряващите се, съответно на 610 лв. за 2020 г. и 650 лв. за 2021 г. и 2022 г., както и повишаване на минималния осигурителен доход за земеделските стопани и тютюнопроизводители от 400 лв. на 610 лв. от началото на 2020 г. Парите за здравеопазване през 2020 г. ще бъдат увеличени с близо 500 млн. лв., предвижда подготвеният от МФ бюджет. Като 30 млн. лв. от тях са за национална педиатрична болница. На общините през следващата година ще бъдат предоставени 4,203 млрд. лв. от дъргавния бюджет. Предвиденото увеличение на средствата спрямо настоящата година е с 456,8 млн. лв. Като от тях 5 млн. лв. допълнително ще бъдат предоставени зимно поддържане и снегопочистване, а 20 млн. лв. повече общините ще получат за капиталови разходи. През 2020 г. държавата ще похарчи общо 2,369 млрд. лв. повече отколкото през настоящата. Това ще стане възможно благодарение на повишаване на приходите в държавната хазна в резултат на ръста на икономиката и на предприетите мерки срещу сивата икономика. Така държавата ще има повече пари както за повишаване на заплатите и пенсиите, така и за повече пари в здравеопазването. През 2020 г. е планирано увеличение на пенсиите с 6,7% от 1 юли. За следващата година е заложено в бюджета да няма дефицит като приходите и разходите на държавнта хазна ще бъдато по 46,826 млрд. лв. За периода 2020-2022 г. за приходите и разходите на бюджета, изразени като процент от БВП, се предвижда спад от 36,9% до 35%, но в номинален размер те ще нарастват като се очаква да достигнат 50,143 млрд. лв. през 2022 г. С проектобюджета за 2020 г. се предлага да бъде направена и актуализация в закона за бюджета за 2019 г. Така ще бъдат отпуснати допълнително 3,6 млн. лв. за прилагането на специални разузнавателни средства с цел защита на националната сигурност и опазване на обществения ред. Тенденцията за намаляване на съотношението на държавния дълг спрямо Брутния вътрешен продукт (БВП) на страната ще продължи и през следващите години като се очаква от 20,4% в края на 2019 г. да се понижи до 18,2% през 2022 г., благодарение на ръста на икономиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " Вдигат заплатите на учителите със 17%\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4-%d0%bd%d0%be%d0%b2%d0%b0-%d1%82%d0%b5%d0%bb/", "text": "Правителството няма нищо общо с избора на Иван Гешев за главен прокурор, категоричен е министър-председателят “Правителството няма нищо общо с избора на Иван Гешев за главен прокурор. В историята ще се напише, че по времето на президента Румен Радев беше избран главен прокурор Иван Гешев. Защо това нещо да се залепи към ГЕРБ? С какво ние сме помогнали за този избор? Всичко е в ръцете на президента.” Това обяви премиерът Бойко Борисов в интервю за Нова Телевизия. За блокадата на “Орлов мост” На въпрос дали одобрява затварянето на кръстовището на “Орлов мост” от протестиращите той отговори по следния начин: “Дали одобрявам протестиращите да затворят най-натовареното кръстовище в София – категорично не.” Премиерът обясни и защо МВР не са допуснали хората от протеста и контрапротеста да се съберат на едно място. “Да се окървави целия този ден, щеше да е отвратително. Бяха взели повече мерки този ден. Не е вярно, че е имало повече полиция от преди. МВР са си взели мерки.” По повод призива на Росен Плевнелиев президентът Радев да не подписва указа за назначаването на избрания Иван Гешев, премиерът заяви: “Това е негова работа на Росен Плевнелиев да коментира. Законът е такъв ВСС с 20 на 4 гласа е избрал този кандидат за главен прокурор. Кога президентът ще го подпише не е наша работа. Можем само да чакаме.” Борисов за пореден път каза, че “би било лицемерно той да предложи кандидат за главен прокурор.” “Едно правителство може да изпрати юрист, който харесва то. Харесвам си Виктор Николаев например. Приемаме, че вчера беше избран той. И утре той отива да повдига обвинение на Корнелия Нинова. Обществото щеше ли да вярва на един партиен кандидат?”, попита премиерът. За изборите “Това ни е най-евтината кампания, изхарчили сме толкова, колкото е в рамките на позволеното, без дарения от фирми или физически лица, само от партийната субсидия”, обяви премиерът. Борисов коментира и дали ГЕРБ са омръзнали на избирателите. “Нормално е да омръзнем, ама това е като своя жена или свой мъж – омръзне ти за момент но после си викаш: “По-добро от това няма.” Може нещо за момент да ти се види по-русо, по-хубаво. Но след това… Леко, леко си се примъкваш вкъщи и си мълчиш.” ,Провокиран, че в много градове се очакват балотажи, за разлика от изборите през 2015 г., премиерът коментира: “Хубаво е да има балотажи, защото това е демокрацията. Има хора в партията, с които ще се разделим, защото са компрометирали името на партията. Колкото повече конкуренция има, толкова ГЕРБ ще става по-силна като партия. Но искам да подчерта, че партията ще е безкомпромисна към всеки, който започне да се чувства като дерибей.” За ГЕРБ и БСП “За мен е важно ГЕРБ да бъде първа политическа сила. Важно е колегите от Патриотичния фронт също да се справят добре. Иначе в София нямаме пряк сблъсък с БСП, те са кукувици. Работил съм за всички градове по равно. Да, винаги в София се помага най-много, защото тук живеят два милиона души. Когато станах кмет, вие идвахте на работа по един коларски път (към водещите в сутрешния блок, б.р.). Къде беше Северната, къде беше Западната тангента? Че ние не сме спрели да работим! Всичко правя със сърце и душа и зная, че накрая ще бъде разкошно! Ами със “Струма“ вече влязохме в планината. Когато направих Дунав мост-2 и отидоха да го откриват Михаил Миков и Пламен Орешарски без да ме поканят – това беше срамота”, каза още Борисов. “Зелените” ни топят в Брюксел за AM “Струма На въпрос дали има проблем с европейското финансиране на участъка от магистрала “Струма” в района на Кресненското дефиле, министър-председателят коментира: „ Поел съм ангажимент да докарам “Струма” от двете страни на Кресна”. Той прогнозира, че до края на 2020 година ще е изпълнил този ангажимент. “Оттам нататък със зелените, които надявам се, са наши приятели, искам да седнем и да проведем открит дебат пред хората и да запитаме дали не е по-добре да направим каквото ние предлагаме. Или това, за което те продължават да ни топят в Брюксел – те (“еколозите” – б.а.) искат да я качат (магистралата – б.а.) в планината горе по върховете и да я оскъпят с милиарди. Не е ли по-добре с тези пари да си достроим “Хемус”, да направим пътя от “Хемус” до Русе, отсечката Враца – Монтана – Видин – това са пари на българските данъкоплатци”, каза още премие­рът. За приятелите и хобито “Аз приятели нямам и съм го казвал, защото те започват да злоупотребяват”, обяви премиерът. Той разказа и какво прави като му гостува внукът. “Рисувам човечета като дойде внука някоя вечер. Той рисува и аз му показвам така – ръчички и краченца”. Попитан за хобито Борисов обясни, че кучетата са му любимите. “В двора ми в Банкя са 3, в Бояна съм си взел 2.” На въпрос с кого се чува най-рано, той отговори: “Най-рано ми звъни винаги дежурният по МВР, всяка сутрин около 6, 6:30. Днес говорих и с главния секретар за затварянето на “Орлов мост”. “Не може да се разхождаш по “Орлов мост” и да говориш за върховенството на закона.”  “Любимата ми улица е “Граф Игнатиев”, в сегашния вариант. Живеех дълги години на ъгъла на “Любен Каравелов” и “Граф Игнатиев” и помня каква разруха беше там десетилетия. Трамваят го чувах от Руски паметник, като идваше толкова тракаше, не че слухът ми е голям…”, разкри Борисов. За интригите “Валери Симеонов и Цветан Цветанов са дует сега. Цветанов обича да дава интервюта напоследък”, каза премиерът. Той отхвърли твърденията на Цветанов, че ГЕРБ отстъпва смесените райони на ДПС. “Глупост е това, водим с тях битка. ТЕЦ “Варна” не е пример за обвързаност между ГЕРБ и ДПС. Каква е тази обвързаност? Става дума за енергетиката. Нека всеки си гледа работата. Те имат право да говорят какво си искат, аз имам право да не им обръщам внимание. Прекрасно ги познавам и двамата.” Премиерът отрече изявления от партньорите му във властта да влияят на стабилността на управлението.” Нападките от Симеонов не заплашват стабилността на управлението. Той се изказва срещу мен, аз не съм казал нищо срещу тях. Ако искат да стоят във властта. Имаме подписано споразумение, прекрасно. С Каракачанов работим добре.” “Не обръщам внимание, защото преди избори лидерите на партии “минават на друго ниво” и да бъдат забелязани “правят какви ли не неща”. Така ни подредиха хората, всяка партия и лидер носи отговорност за себе си. Аз отговарям за ГЕРБ и не съм допуснал в нито една ситуация да се правят щуротии”, подчерта Борисов За доклада и инвеститорите “Докладът е подарък на България, не на Бойко. Това е добър сигнал за инвеститорите, не за мен, защото утре ще управлява някой друг”, коментира премиерът препоръката на Европейската комисия мониторингът за България да отпадне. „Фолксваген“ е частна компания. Ние сме си сложили нашата оферта. Само през миналата седмица открихме два завода за автомобилостроене”, обясни министър-председателят. За Северна Македония “В Северна Македония се опитват да вземат част от нашата история. Или ще се съобразят с това, или няма да получат подкрепа. Имат още 6 месеца да се поправят. Ние затворихме 4 ядрени реактора за да влезем в ЕС”, така премиерът отговори на въпрос за отношенията ни със съседката. ,Перспективата за Северна Македония остава. Когато България трябваше да влезе в ЕС и НАТО, тогава го наричаха цивилизован избор. В Северна Македония не е така и в Албания не е така. Но те имат още шест месеца да се поправят. Ние затворихме четири ядрени реактори, за да влезем в ЕС”, допълни Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " Премиерът Бойко Борисов пред Нова телевизия: ГЕРБ са като своя жена, виждаш по-русо, но по-добро няма (обзор)"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d1%86%d0%b5%d0%ba%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bf%d1%80%d0%b8%d0%bc%d0%b5%d1%80-%d0%b7%d0%b0-%d0%b2%d0%b8/", "text": "Европейската комисия трябва да препоръча на страните членки да приложат примера на България с тези високи стандарти на прозрачност при избора на главен прокурор. Това каза   д-р Борислав Цеков, юрист и специалист по конституционно право. По думите му такива високи стандарти за прозрачност няма в нито една страна в ЕС и в САЩ: „И като прозрачност, и като граждански организации, които да задават въпроси, в продължение на часове кандидатът да отговаря, а концепцията му да бъде обявена предварително“. В предаването „Хоризонт за вас“ Цеков нарече „фалшив аргумент“ това, че изборът не е реалистичен заради липсата на конкуренция за поста: „Обсъждани са много други имена. Тези, които имат право да предложат, са обсъждали много имена, но са се консолидирали около една кандидатура. Изразих и в началото на процедурата подкрепа за въздържанието на Министерството на правосъдието да предлага кандидати, защото в една обстановка, в която има прекалено много съмнения за политически вмешателства в съдебната власт, един главен прокурор, излъчен от изпълнителната власт като кандидатура, не би бил уместно решение“. На въпрос дали президентът ще подпише указа за назначаването на Иван Гешев за главен прокурор, или ще върне решението на Висшия съдебен съвет, Борислав Цеков отговори, че това зависи от мотивите на държавния глава и че Румен Радев едва ли би се повлиял от протестите срещу Гешев: „Няма институция, която да се вслушва в гласа на улицата, ако зад този глас не стоят сериозни правни и обществени аргументи. Зависи и какво разбираме под улицата – дали става думи за масови граждански протестни акции или за конкретни групи и партии“. Според Цеков конкретни партии и конкретни групи стоят зад черната кампания срещу Иван Гешев.", "date": "2019.10.25", "title": " Борислав Цеков: България е пример за висок стандарт на прозрачност в избора на главен прокурор"}
{"url": "https://trud.bg/%d0%b7%d0%b0%d1%80%d0%b0-%d0%b8%d0%b7%d0%bd%d0%b5%d0%bd%d0%b0%d0%b4%d0%b2%d0%b0%d1%89%d0%be-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Една от първите български риалити звезди изненадващо се върна в България. Зара бе засечена да се забавлява в Бедрум клуб, изцяло в женска компания от секси мацки. Момичетата купонясваха на култовите хип-хоп партита, който се провеждат всяка сряда. Бърза справка в социалните мрежи показва, че Зара е в България от няколко дни. През по-голямата част от времето, тя живее в Бахрейн и се изявява като успешен лайфкоуч.", "date": "2019.10.25", "title": " Зара изненадващо в България"}
{"url": "https://trud.bg/%d0%bc%d1%84-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d0%bf%d1%80%d0%be%d0%b5%d0%ba%d1%82%d0%b0-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f-%d0%b1%d1%8e%d0%b4/", "text": "Министерството на финансите обяви проекта за държавен бюджет 2020 г. За първи път от много години насам бюджетът е планиран да бъде балансиран – т.е. без дефицит или излишък. Планирано е да се съберат и да се изхарчат 46,8 млрд. лева. Държавният дълг в края на годината ще бъде под 20% от брутния вътрешен продукт. 2,2 милиарда лева е размерът на дълга, който ще може да бъде поет догодина. Финансовото министерство очаква инфлация от 2,1% през 2020 г. В най-важния финансов закон е заложено 4,1% безработица. Малко над 4,2 млрд. лева са средствата, предвидени за общините. Минималната заплата ще е 610 лв., колкото ще е и минималната работна заплата. Заложени са 10% по-високи възнаграждения в бюджетния сектор. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7% , като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. Осигурени са средства за поддържане и развитие на националните отбранителни способности в т.ч. средства за изпълнение на приетите от Народното събрание инвестиционни проекти, включително покупката на нов изтребител за ВВС. В сектор „Образование“ ще продължи реализацията на мерките, целящи подобряване на социалния статус на учителите, като за тази цел ще бъдат предоставяни ежегодно допълнителни средства в размер на 360 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти.", "date": "2019.10.25", "title": " МФ публикува проекта на държавния бюджет за 2020 г.\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b5-%d0%b1%d0%bb%d0%b8%d0%b7%d0%be-%d0%b4%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d1%81-%d1%80%d1%83%d1%81%d0%b8%d1%8f/", "text": "Турция е близо до постигането на споразумение с Москва за закупуване на изтребители Су-35, както и съвместно производство на някои компоненти за тях, пише Daily Sabah. Турски и руски представители обсъждат подробностите за продажбата на общо 36 изтребителя Су-35 в Турция, два месеца след посещението на президента Реджеп Тайип Ердоган в международното авиационно и космическо изложение МАКС на летище „Жуковский“ край Москва. Обсъжда се и възможното участие на Турция в производството на някои компоненти от изтребителите, включително прецизни оръжия и боеприпаси. Турция влезе в остри противоречия със САЩ заради сделката си с Русия за ракетните системи С-400. САЩ отстраниха Турция, която е член на НАТО, от своята програма за изтребители F-35 в отговор на покупката на Анкара.", "date": "2019.10.25", "title": " Турция е близо до споразумение с Русия за покупката 36 на изтребителя Су-35"}
{"url": "https://trud.bg/13-%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d0%b2%d0%bb%d0%b0%d0%ba%d0%b0-%d1%89%d0%b5-%d1%81%d1%82%d0%be%d1%8f%d1%82-%d0%bf%d0%be-1-%d1%87%d0%b0%d1%81-%d0%bd%d0%b0-%d0%b3%d0%b0/", "text": "Предстоящата смяна на часовото време, в нощта срещу неделя, ще наложи промени във времепътуването на 13 пътнически влака. При преминаването от лятно към зимно часово време е необходимо някои пътнически влакове да престоят в различни железопътни гари в нощта между 26 и 27 октовмри, съобщиха от БДЖ. Това се налага, за да не бъде нарушен графикът за движение на влаковете. В железопътните превози е наложена обичайната практика, влаковете да спрат в първата железопътна гара по маршрута си при наближаване на 04:00 ч. и да изчакат 60 минути. По този начин не се нарушава Графикът за движение на влаковете и се избягва по-ранно от обявеното им преминаване през съответните гари. Преминаването от лятно към зимно часово време тази година ще засегне следните влакове с изчакване в най-близката жп гара, които са: Международният бърз влак № 492 от Истанбул за София ще престои в гара Свиленград;  Бързият влак № 2626 от Варна за София (през Горна Оряховица) ще престои в гара Карлуково;  Бързият влак № 2627 от София за Варна (през Горна Оряховица) ще престои в гара Дралфа;  Бързият влак № 3636 от Варна за София (през Карлово) ще престои в гара Клисура;  Бързият влак № 3637 от София за Варна (през Карлово) ще престои в гара Желю войвода;  Бързият влак № 8626 от Бургас за София (през Пловдив) ще престои в гара Белово;  Бързият влак № 8627 от София за Бургас (през Пловдив) ще престои в гара Коньово;  Бързият влак № 8636 от Варна за Пловдив ще престои в гара Черна гора;  Бързият влак № 8637 от Пловдив за Варна ще престои в гара Търнак;  Бързият влак № 9647 от София за Силистра ще престои в гара Самуил;  Пътническият влак № 16101 от Септември за Добринище ще престои в гара Велинград;  Пътническият влак № 30151 от Карнобат за Варна ще престои в гара Лозарево;  Крайградският пътнически влак № 20200 от Мездра за София ще престои в гара Лакатник.  Подробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2019.10.25", "title": " 13 пътнически влака ще стоят по 1 час на гари заради смяната на времето\t"}
{"url": "https://trud.bg/%d0%bd%d0%b5-%d1%81%d0%b5-%d1%81%d1%8a%d1%80%d0%b4%d0%b8-%d1%87%d0%be%d0%b2%d0%b5%d1%87%d0%b5-%d1%89%d0%b5-%d0%b8%d0%b3%d1%80%d0%b0%d1%8f%d1%82-%d0%b8%d0%b7%d0%b1%d0%b8%d1%80%d0%b0/", "text": "Проверяват за грешки в протоколите с приложение В “Арена Армеец” откриват и 5 медицински пункта за припаднали Общинската избирателна комисия (ОИК) в София е осигурила в “Арена Армеец” игри и филми като част от мерките взети, за да се избегне ужаса от 2015 г. “Не се сърди човече”, табла и карти ще играят избирателните комисии, докато чакат да предадат протоколите си. В залата ще има и обособени пунктове, където ще се излъчват български филми. Председателят на ОИК-София Полина Витанова обясни, че в “Арена Армеец” ще бъдат открити и 5 медицински пункта за припаднали. Помислено е и за пушачите, на които ще им бъде позволено да излизат на тераса. Витанова съобщи, че на всеки три часа ще бъде давана информация, като първото излизане за информация ще бъде в 21 часа на 27 октомври. По-голям брой членове на секционни избирателни комисии в сравнение с предишни избори са преминали обучение. През 2015 г. комисията била от 19 членове, сега общинска избирателна комисия е от 41 членове. За да се ускори процеса е разработено приложението, с което да се проверява за грешки на протоколите. В “Арена Армеец” ще се влиза през три входа, превозните средства ще спират точно пред входовете. От “Труд” потърсихме Витанова за коментар, но тя отговори, че въпроси свързани с игрите и филмите в “Арена Армеец” “не са най-важното в изборния ден”. 1609 секции са образувани до този момент. Протоколът за общински съветници е 18 страници, 34 са кандидатските листи, 1014 са кандидатите за общински съветници. Около 343 са кандидатите за кмет на район, 93 за кметове на кметства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " „Не се сърди, човече” ще играят избирателни комисии\t"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-42-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%bd%d0%b0-%d0%bf%d0%b5%d1%88%d0%b5/", "text": "42-годишна пешеходка е загинала, след като е била блъсната от кола на бул. „Януш Хунияди“ във Варна, съобщиха от областната дирекция на МВР. Инцидентът е станал на 24 октомври около 23.40 часа, на бул. „Януш Хунияди“ на 50 м от пешеходна пътека. 42-годишният водач на лек автомобил „Тойота“ от София, по време на движението си блъска пешеходката, която пресича на нерегламентирано за това място, булеварда. Вследствие на инцидента жената е получила тежка травма и е починала в болнично заведение по-късно. По случая е образувано досъдебно производство.", "date": "2019.10.25", "title": " Кола блъсна и уби 42-годишна жена на пешеходна пътека във Варна"}
{"url": "https://trud.bg/%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bc%d0%b0%d0%b7%d0%bd%d0%b5%d0%b2-%d0%ba%d1%81%d0%b1-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b1/", "text": "Ръстът в строителството за първото полугодие е със 17% в сравнение с миналата година по това време. Това съобщи шефът на Камарата на строителите в България Мирослав Мазнев по БТВ. Той допълни, че жилищното строителство продължава да превишава обема на инфраструктурното. За този период то е 59,4% спрямо общата продукция, с което с над 10% надвишава продукцията на инфраструктурни обекти. По думите му, това има обяснение: „Пазарът на недвижими имоти е добре развит и за много инвеститори представлява интерес. В България много фирми инвестират в офиси, в изграждане на промишлени халета, частните инвеститори са основните, които работят в този сектор“. Според Мазнев прогнозата за следващата година би се променила, защото се очаква прираст в инфраструктурното строителство. Много от средствата за инфраструктурно строителство по оперативни програми са предвидени за този сектор, но търговете забавиха стартирането на тези обекти, каза той. „За качеството на строително-монтажните работи направихме много анализи и проучвания, и това е много комплексен проблем, който трябва да бъде обследван и решаван в неговата компетентност“, коментира Мирослав Мазнев. „Ние някой път носим срама от тези обекти, но все още няма добре изградена и структурирана нормативна база първо за взаимоотношението на всички участници в инвестиционния процес. Сегашният ЗУТ (Закон за устройство на територията) посочва кои са участниците, но взаимоотношенията между тях не са добре разпределени и отговорността също“, допълни шефът на Камарата на строителите. Той обясни, че има 4 души в инвестиционния процес, които го следят: „Възложителят, проектантът, който трябва да бъде на площадката и да предава протоколи, след като добре е видял как е изпълнено, надзорът, който стриктно следи спазването на технологията, и строителят“. Според него е сложно тези 4 фактора да са в някаква корупционна колаборация. „Всеки работи по отделен начин, но съвместени тези отговорности се прехвърлят на крайния продукт или на строителя. Примерно проектант, който проектира обект за 1 млн., но той е взел 10 000 лв. хонорар, той не носи отговорността и, ако проектът е сбъркан – 1 млн. са застрашени. По думите му изходът е една добра организация между институциите, за да се създаде ясна и точно регламентирана система на възлагане, отчет и изпълнение на обектите.", "date": "2019.10.25", "title": " Мирослав Мазнев, КСБ: Строителството бележи ръст от 17% за първото полугодие"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%bd%d0%b5%d0%ba%d0%b0-%d0%b4%d0%b0-%d1%81%d0%bb%d0%be%d0%b6%d0%b8%d0%bc-%d0%ba%d1%80%d0%b0%d0%b9-%d0%bd%d0%b0-%d1%82%d0%be/", "text": "Нека да сложим край на това порочно управление – в неделя с №56 в интеграланта бюлетина. Това призова лидерът на БСП – София и водач на листата на социалистите за общински съветници Калоян Паргов по време на заключителното събитие от кампанията преди местния вот на 27 октомври в „Младост“. На митинга-концерт присъстваха председателят на БСП Корнелия Нинова, втората в листата на социалистите за общински съветници Милка Христова, кандидатът за кмет на „Младост“, издигнат от инициативен комитет и подкрепен от БСП, арх. Стефан Стефанов, както и други кандидати за общински съветници, районни кметове и кметове на кметства от БСП, а обичаният български изпълнител Орлин Горанов зарадва присъстващите с най-големите си хитове.  Калоян Паргов благодари на всички, включили се в кампанията в последния месец, кандидати, членове и симпатизанти на БСП, доброволци и граждани на София. „Това, което виждам у нашите опоненти, е страх, заяви лидерът на БСП – София. – Страх от онова, което може да се случи в неделя. Страх от промяната. Страх от края на тяхното 10-годишно управление в София. Този страх те го подплатяват с опити за манипулации, за фалшификации, за купен вот, за корпоративен вот. Ще им позволим ли да опорочат за пореден път нашия вот?! Не! Защото ние ще бдим. Ще бдим, както призовава Юлиус Фучик. За пореден път ще призова да сложим край на това порочно управление. На 27 октомври с №56 в бюлетината! Нека не позволяваме да ни отнемат победата, която заслужаваме всички ние, софияците, искащи промяна за една нова перспектива“. Калоян Паргов добави, че в неделя изборът ще бъде между статуквото и промяната и поиска доверието на гражданите. „През последния месец видях, че софиянци искат, търсят и ще направят всичко възможно, за да поставят началото на промяната с избора им на 27 октомври, каза той. – Гласувайте с №56 за листата на БСП и за районните кметове и кметове на кметства, с №87 за арх. Стефан Стефанов за кмет на „Младост“ и с №75 за гражданския кандидат за кмет на София, подкрепен от БСП, Мая Манолова. Подкрепете ни, за да може всичко онова, за което си говорихме в кампанията, че имаме решения – инфраструктурата в кварталите, чистотата на въздуха, трафика и задръстванията, недостига на места в детските градини – да ги реализираме. За една по-чиста, по-зелена и просперираща София“. Досегашният заместник-председател на СОС от БСП и втора в листата на социалистите за общински съветници Милка Христова отбеляза, че гражданите от „Младост“ бяха едни от първите в София, които проявиха смелост и непримиримост и се противопоставиха на модела на развитие, налаган и позволен от управляващите от ГЕРБ в Столична община в последните 10 години. „Организацията на БСП в „Младост“ направи своя избор, като реши да подкрепи кандидатурата на арх. Стефан Стефанов за кмет на района. Това не е случаен избор, а премислено даване на доверие на човек, който не само има желание, а и конкретни решения, за да стане нашият район по-добро място за живеене, каза тя. – Всичко това с активното и пряко участие на гражданите, живеещи в „Младост“. Милка Христова призова на 27 октомври хората от района да гласуват с номер 56 за листата с общински съветници на БСП, с номер 87 за арх. Стефан Стефанов и с номер 75 за гражданския кандидат за кмет на София Мая Манолова. „В голямата битка за промяната обаче не само арх. Стефанов, но и всички кметове на райони от БСП ще имат нужда от подкрепата на общинските съветници от групата на социалистите, както и от нов столичен градоначалник, каза тя. – През изминалия мандат район „Младост“ беше наказан от Йорданка Фандъкова и от ГЕРБ заради позицията на неговите граждани. Наказанието се изразяваше в средствата, отделени за неговото развитие от Общинския бюджет“. Милка Христова беше категорична, че БСП има решение за несправедливостта по отношение на средствата за районите в София. „Решението е в децентрализацията на инвестиционната програма на бюджета на СО, заяви тя. – 20% да бъдат предоставени директно на районите, съобразно размера на приходите, които техните граждани реализират чрез данъци и такси. А районните кметове, заедно с гражданите, да решават какво да бъде построено или ремонтирано с тези средства“. Арх. Стефанов добави, че неговата цел е да направи от „Младост“ по-хубав, по-подреден, по-уреден и по-чист район. „Аз също живея в този квартал и разчитам, че с подкрепата и активното участие на гражданите ще започнем да променяме „Младост“, да го направим по-добро място за живеене. Районът ни трябва да има културни средища, театър, места за концерти, ремонтирани тротоари, достатъчно паркоместа, улици без дупки, нови детски площадки… Всичко това е възможно! Ако гласуваме с номер 87 в неделя“. Избори 2019. Платено съдържание. Купуването и продаването на гласове е престъпление.", "date": "2019.10.25", "title": " Калоян Паргов: Нека да сложим край на това порочно управление – в неделя с №56 в бюлетината\t"}
{"url": "https://trud.bg/%d1%80%d0%b0%d0%b7%d0%b2%d0%b8%d1%82%d0%b8%d1%82%d0%b5-%d1%81%d1%82%d1%80%d0%b0%d0%bd%d0%b8-%d0%be%d0%b1%d0%b5%d1%89%d0%b0%d1%85%d0%b0-10-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%b4%d0%be/", "text": "Развитите страни обещаха близо 10 милиарда долара за фонда на ООН за изменение на климата, компенсирайки въздействието на решението на президента на САЩ Доналд Тръмп да напусне Парижкото споразумение срещу глобалното затопляне, съобщи  . Числото надскочи обещаните на предишната конференция през 2014 г. 9,3 милиарда долара, от които досега са се появили само 7,2 милиарда долара. САЩ обещаха 3 милиарда долара, но решението на Тръмп да се откаже от споразумението от Париж от 2015 г. означава, че само 1 милиард долара всъщност е платен. Няколко от 27-те страни донори удвоиха своите обещания, включително Франция, Германия и Великобритания, както и по-малки икономики като Швеция, Нова Зеландия и Полша. Япония, която отново обеща 1,5 милиарда долара, остава най-големият отделен приносител с общо 3 милиарда долара от създаването на фонда през 2010 г.", "date": "2019.10.25", "title": " Развитите страни обещаха 10 милиарда долара за климата"}
{"url": "https://trud.bg/v-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b0-%d0%bf%d1%80%d0%be%d0%b3%d0%bd%d0%be%d0%b7%d0%b0-%d0%b7%d0%b0-%d0%b2%d0%be%d1%82%d0%b0-%d0%bd%d0%b0-%d0%b0%d1%81%d1%82%d1%80%d0%be%d0%bb%d0%be/", "text": "Дават ли звездите шансове и какви на водещите кандидат-кметове в областните градове в избирателните райони на страната, според деня им на раждане и деня на изборите – 27.10.2019 г.? Дали кармата, която се творили, ще им помогне или ще им попречи, дали съдбовният им път ще ги отведе до кметския стол – това разкрива астрологът Светлана Тилкова – Алена в специална поредица за „Труд“ в дните преди вота.   В четири поредни дни тя представи прогнозите си по области, като разгледа възможността за балотажи, силните и слабите страни на част от кандидатите. В последната пета част от поредицата днес е отредено място за битката в Пловдив, Варна и София. Пловдив  Тримата кандидати са познати на избирателите в града, ето защо успехът им зависи в значителна степен от техните лични качества и доказани управленски възможности, на второ място е партийната подкрепа. Славчо Атанасов – НФСБ-ВМРО Роден е във въздушен знак, Водолей. Превръща идеите си в реалност. Не е от хората, предизвикващи с думи и действия околните към агресия. Напротив, предпочита да живее своя живот и да търси своята си истина. Крайно свободолюбив и верен приятел. Важно предупреждение към него е, че животът му може да се окаже изпълнен с неприятни моменти, ако винаги е в услуга на някого, за да блести покрай него и не успява да насочи усилията си в своя полза. Практичността е важно качество, което е длъжен да развие. Денят му на раждане е носител на стремеж към промени е пътувания. Съдбовният му път е причината за трудности, с които не винаги умее да се справя и да ги преодолява. Изборният ден за него е в лична година на емоции, на чувствителност, в месец и ден на ново начало, изискващи търпение. Композитната му карта също предупреждава за емоции, които може да се окажат в негова вреда, ако не преценява думите си в кампанията и особено изборния ден. Извод: Както има възможност за успех, ако спази изискванията на Съдбата, така е в състояние да се довери в последния момент на хора, които целят провала му и за пореден път заложените му трудности ще го препънат близко до целта. Здравко Димитров – ГЕРБ Роден е във въздушен знак, Близнаци. За него няма реално мислене, всичко е абстрактно. Живее в свой свят, към който всички трябва да се приспособяват, ако не се случи бързо ги заменя с ново обкръжение. Интелигентен е, непрекъснато се обогатява с нова информация. Прекалено разностранен като интереси и желания, умеещ да говори омайно, обсебващ на моменти. Важна задача за него е да се научи да бъде по-предпазлив, да не е прибързан и да не се доверява на уж перспективни, но неправилно подбрани познанства. Прибързаните думи и критиката без факти му вредят.  Денят му на раждане е носител на кармична разплата и му налага през целия си живот да е предпазлив и прозорлив, за да се съхрани от дебнещите опасности. Съдбовният му път не позволява прибързаност, но е склонен на импулсивни действия.  Изборният ден е в негова лична година на нова познанства, но в месец и ден на трудности, породени от странични фактори и неочаквани удари от конкуренти.  Композитната карта му отправя предупреждение да забрави емоциите в изборния ден, да е умерен, тактичен, спокоен, усмихнат.  Извод: Успехът е с него, ако сам не проиграе заради обвързаност с неочаквано появили се „симпатизанти“ отличните си изборни шансове. Николай Радев – БСП Роден е във воден знак, Скорпион. Потопен изцяло в света на подсъзнателното, вярва само на собствените си усещания. Какво от това, че по мнение на околните прави грешки, нали има кой да ги поправя след него, качество във вреда на този кандидат, устремен към поста градоначалник. Събитията в живота му са по-скоро стихийни и неуправляеми, но вместо да ги посреща спокойно, да търси решение на проблемите, той е готов за война с несъществуващи виновници.  Денят му на раждане е носител на умение да общува, да печели приятели, но далеч не винаги се обгражда с подходящите хора, въпреки че Съдбовният му път изисква да постига стабилност в отношенията.  Изборният ден е в негова лична година на анализ и кариерни възможности, но и на засилени материални стремления, които са целта на неговата кандидатура. Управлението на града е нещо вторично, за което в случай на успех ще прехвърли отговорността другиму.  Композитната му карта също е обвързана с амбицията за материално облагодетелстване, но и с тежка кармична разплата.  Извод: С непочтени и подмолни действия може да стигне до балотаж, въпреки че, ако личната му кампания не е била коректна, важи правилото „опит-грешка“ и ще си остане в ниското, далеч от подхода към върха. Варна  Победата е предизвестена, но не е гарантирана. Анелия Клисарова – БСП Родена е в огнен знак, Стрелец. Ако нещо или някой не я вдъхновява, тя не живее пълноценно. Обича да помага на своите близки и на хората, които търсят подкрепа, но далеч не винаги е чувствителна към проблемите им или пък практична в подкрепата си. За да върви напред и да може да ръководи, трябва да има до себе си сигурната опора на верни хора, които няма да я предадат, а това не е лесно изпълнима задача. Въпреки житейския й опит важна задача в дните й е да живее организирано, с правилно разчетена програма.  Денят й на раждане е носител на кармична разплата, която е предпоставка за постоянни трудности, въпреки стабилността, която й обещава нейният Съдбовен път.  Изборният ден е в личната й година на емоции, в месец и ден, забраняващи прибързаност и предоверяване на ласкаещи я хора, защото последващото унижение ще й донесе много душевна болка.  Композитната й карта предупреждава да не очаква върхови постижения, защото спънките са огромни и непреодолими.  Извод: Може да стигна до балотаж, но за да се случи, трябва предизборната й кампания да е провеждана спокойно, без критикарстване и наслагване на негативни чувства в избирателите към нейните опоненти. Иван Портних – ГЕРБ Роден е във воден знак, Скорпион. Роден с незавидната роля да попива чуждите настроения, усеща със силната си интуиция всички подводни течния. Често се впуска в някакви занимания, без да обясни действията си, което притеснява съгражданите му, но впоследствие се оказва прав с полезното си решение. Във всичко влага част от себе си. За него няма тайни дори и в невидимата страна на живота. За някои той руши, но за други съзидава, зависи от начина, по който го приемат. Стремежът му да постигне професионална реализация е начинът да изразходва енергията си.  Денят му на раждане е носител на целеустременост, амбиция и инат, но и на немалка доза егоизъм, която е причина да очаква да бъде харесван и предпочитан на всяка цена от всекиго. Съдбовният му път помага за кариерното му израстване, дори и ако за някой не го заслужава.  Изборният ден е в негова лична година на трудности, породени от неочаквани фактори, но в месец и ден на промени. Зависи от него да ги претвори в положителни, шансът е реален.  Композитната му карта предупреждава за двойна кармична разплата и подмолна война от конкурентите му в негова вреда, но не в полза на града.  Извод: Успехът му зависи само от неговите правилни действия, търпение, такт и умение да цени всички избиратели, не само партийните симпатизанти. Костадин Костадинов – „Възраждане” Роден е в огнен знак, Овен. Прекалено импулсивен човек. Неспособен да обмисля безпристрастно действията си, не признава грешките си. Печели приятели сред хората, обичащи арогантно поведение и врагове сред всички, които е засегнал и е „забравил“ удобно, но не се свени да ги търси отново, ако му потрябват. Трудно може да сведе глава, да поднесе извинения. Вреди на авторитета си и блокира възможността да гони кариерни върхове. Много енергичен и нетърпелив, обича директните действия, безусловно изказани мнения или претенции. Бърз в решенията си, дали са правилни е друг въпрос. Обича предизвикателства, както и парите, а кметският стол за него е именно предизвикателство с неизвестен финал, но с ясни лични цели.  Денят му на раждане е носител на целеустременост, амбиция и инат, водещ до агресия към всичко и всеки, който не му е угодил на исканията и желанията. Съдбовният му път е носител на трудности, за да го принудят да прогледне за истините и вредите, които си нанася, но това не се случва.  Изборният ден е в личната му година на кариерно израстване, но обвързано с материални мераци, които иска да осъществи чрез кметския стол.  Композитната му карта предупреждава за негативни промени не само в изборния ден, а и в бъдещата му делова изява, заради трудности, които сам е предизвикал.  Извод: Стремежът му към управленската позиция е мечта, за която не притежава качества. София Новият кмет е старият кмет, въпреки подмолната, подла, обсебила медии и хора война срещу настоящия кмет. Йорданка Фандъкова – ГЕРБ Родена в огнен знак, Овен. Плюсовете на характера й са ясни и доказани. Печелившото поведение сега, в годината на Юпитер и вибрация 3, наказващи агресивните изказвания, отрицанието на всичко, лъжите и неправилно подбраните думи, е спокойствие и неемоционален отговор, каквато и лъжа да чува за себе си и своята работа. Основният й негатив е, че е толерантна към предателите около нея. С изявената си добронамереност им прощава, вместо да ги прогонва. Знае ги кои са, но им прощава, което е груба грешка. Важно предупреждение е да внимава кого допуска до себе си, за да избегне използвачи и ласкатели, които правят и невъзможното, за да я блокират и дискредитират, уж помагайки й приятелски и лоялно партньорски.  Денят й на раждане е носител на умение да общува, с лекота да се приспособява към нова среда, но е причина да привлича неподходящи хора. Съдбовният й път я дарява с умението да анализира и осъзнава, както и бързо да поправя грешките си.  Изборният ден в нейна лична година на ново начало, в месец и ден на такт, търпение и умереност, разкрива, че ще получи неочаквана подкрепа, заради умението й да се изразява ясно, спокойно, с факти и да дава с прости думи отговори на всеки въпрос, а тези качества носят категорична полза.  Композитната й карта я орисва на смелост при дебатите и самостоятелните медийни изяви, като също й обещава неочаквана подкрепа в изборния ден, въпреки войната, която се води срещу нея, фактически срещу постигнатото в София само за последните десет години.  Извод: Ако не спечели още на първия тур, каквато астрологична предпоставка съществува, ще е заради нечий опит за съзнателно унижение на постигналия много за града си човек, неоценен от мразещата го посредственост, както и заради пресни столичани, все още неосъзнали, че мисленето и манталитетът в столичния град са различни от тези в родното им място. Борислав Игнатов – ДБ Роден е в ден, заради който някои от планетите му даряват видимото спокойствие на земните знаци, но фасадата противоречи на същността. Аспекти на планетите, в противовес и обичайно му пречат да гледа с очите на разума, като дават първенство на чувствата и емоцията и създават в душата и сърцето му постоянното противоборство, което нарушава хармония в него самия и околния свят. Особено впечатлява датата му на раждане, ключова за забранената от Гай Юлий Цезар зодия Паяк, обхващаща и други дати, които са включени и Телец и Близнаци, но само неговата вибрация е тълкувана от това далечно общество като носител на характеристики, раждащи вероломни хора, готови на всичко, на абсолютно всичко, за да осъществят целите си, дори и ако действията им са свързани с последваща разруха на тези хора и на бъдещето им. Решението му да приеме предизвикателството за кметската надпревара е аванатюра с неочакван финал, но не градивен.  Денят му на раждане е носител на общителност, но в определени кръгове. Трудно се сработва с нова среда, където има по-знаещи и можещи хора, на които е склонен да вреди по всякакъв начин, не от интерес, а за да изпъкне над тях. Съдбовният му път е обвързан с изявен меркантилизъм, водещ мислите и делата му.  Изборният ден е в негова лична година на подчинение, в месец и ден на срещи и познанства, които чрез ласкателства величаят егото му, но той не го разбира, а е доволен, че някой достойно го оценява, а не че го използва.  Композитната му карта говори на кармична разплата с избирателите и трудности, породени от странични и неочаквани фактори, които изобщо не е в състояние да предвиди.  Извод: Абсолютно неподготвен и без необходимите качества човек за поста, към който се стреми. Избирателите му не се интересуват от неговата личност, те са обсебени до фанатизъм, или заради интерес привърженици на подкрепилите го партии. Ангел Джамбазки – ВМРО Роден във властна на планети, разположени в огнени знаци, което го превръща в прям, импулсивен, директен човек. Неспособен да премълчава дори неудобните истини, но винаги се аргументира за всичко онова, което говори, без значение дали хвали или критикува. Изпълнен с енергия, не обича спокойния и бездеен живот, който може да го депресира и разболее, затова го избягва. Около себе си излъчва искри от топлина, които се отразяват благотворно на околните. Умее да говори на разбираем език във всяка социална среда дори и с враговете си, а такива не липсват, особено след като не могат да отрекат казаното от него. Мрази подчинението и не търпи да е в нечия зависимост, въпреки че в партийните редици и в Европейския парламент спазва всички законови правила. На него винаги му трябва цел, към която да се устреми и на която да посвети живота си. Открие ли я следва пътя си без да се отказва. Без усилия налага мнението си и правотата си, а най-ценното му качество е, че умее да си признае, ако е сгрешил и е тръгнал в посока, която противоречи на неговия морал.  Денят му раждане е носител на желание за познанства, даряващ му способността за лесно сработване в нова среда, качества, наложени му и от аспектите на планетите, но не бива да забравя подадената за подкрепа ръка, дори и този, който го е подкрепил да го е разочаровал в неочакван момент.  Изборният ден в негова лична година на емоции, в месец и ден на ново начало разкрива, че без значение каква е причината да се кандидатира за кмет впоследствие ще получи шанс да се възползва от нови съдбовни възможности и предизвикателства и да докаже на себе си колко още може да постигне в професионалното си израстване в служба на държавата.  Композитната му карта го подтиква към анализ, самоанализ и бързо осъзнаване грешките, както и на готовност да поднесе извиненията си, ако е сгрешил с думи или критика.  Извод: Има качествата да бъде кмет на София, но не и на тези избори. Мая Манолова – Инициативен комитет и БСП Родена в земен знак,Телец. Като всеки в този зодиакален знак излъчва и внушава стабилност, понякога като фасада пред душевната й несигурност. Винаги изглежда напориста, борбена до агресия, дори грандиозна в своите идеи и действия. Чувствителна жена, обичайно добронамерена, приема околните такива, каквито са, но нищо и никой не би могъл да й затвори устата, за да не им посочва недостатъците, убедена, че може да ги промени. Дали недостатъците са действителни или са само плод на нейните предположения, това за нея не е от значение. Важно е да си каже мнението, тъй както го мисли, а ако не го мисли, да го изрече с поразяващи думи. С това си поведение неизменно си печели врагове. Крайната й критичност, стигаща до брутално, но безпочвено критикарство, е сериозна пречка по пътя й напред и във вреда на околните, но сега за кметския избор са й нужни мразещи хора, отрицатели, леви, десни, но розови, разни, които припознават като свое този тип поведение.  Денят й на раждане я орисва на кармична разплата и трудности в живота. Съдбовният й път е причина да се обгражда с неподходящи хора, на чието влияние е силно подвластна. Живее със самочувствието, че е лидер, изявена личност, но в един момент ще се осъзнае, че е употребена.  В изборния ден, в личната й година на общуване, подчертавам не винаги с подходящите хора и в подходящата среда, в месец и ден на трудности, трябва да е особено внимателна в думите си, защото Юпитер с вибрация 3 връща бързо агресията и нападките към този, които ги излъчва, а неочакваностите са непредвидими и нерадостни.  Композитната й карта е носител на трудности, заради грешното й решение да се кандидатира за участие в изборите и неподходящите партньорства, на които разчита.  Извод: На теория, ако бъде избрана, резултатът категорично ще се дължи на енергийно въздействие върху тълпата или на платени гласове, а не на нейните лични качества и правилно проведена предизборна кампания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " V. Специална прогноза за вота на астролога Алена за “Труд”"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d1%81%d0%b0%d1%89-%d0%b3%d0%be%d1%81%d1%82%d1%83%d0%b2%d0%b0-%d0%b2-%d0%ba%d0%be%d0%bd%d1%81%d1%82%d0%b8%d1%82%d1%83%d1%86/", "text": "Посланикът на САЩ Н.Пр. Херо Мустафа се срещна с председателя на Конституционния съд Борис Велчев. Двамата обсъдиха важната роля на съдебната власт в насърчаването на върховенството на закона и борбата с корупцията, както и възможности за обмяна на опит и добри практики между български и американски съдебни експерти. Предмет на дискусията беше и българо-американското стратегическо партньорство, което укрепва икономическите връзки, сигурността и междучовешките отношения в двете страни.", "date": "2019.10.25", "title": " Посланикът на САЩ гостува в Конституционния съд"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b5%d1%82%d0%be-%d0%b2-%d1%87%d0%b0%d1%81%d1%82%d0%b8-%d0%bd%d0%b0-%d1%81%d0%be%d1%84/", "text": "Временна организация на движението се въвежда в София във връзка с предстоящите избори на 27 октомври. Това съобщиха от пресцентъра на Столична община. От 12.00 до 19.30 часа на 27.10.2019 г. ще се забрани престоят и паркирането на пътни превозни средства, с изключение автобусите на северната дъга на пл. „Св. Александър Невски“ между ул. „11-ти август“ и ул. „Дунав“. От 18.00 часа на 27.10.2019 г. до приключване на транспортирането и предаването на изборните материали ще се забрани престоят и паркирането на пътни превозни средства по бул. „Асен Йорданов“, между Площад на авиацията и бул. „Шипченски проход“; От 20.00 часа на 27.10.2019 г. до приключване на транспортирането и предаването на изборните материали ще се ограничи движението по бул. „Асен Йорданов“ между Площад на авиацията и бул. „Шипченски проход“.", "date": "2019.10.25", "title": " Забраняват паркирането в части на София заради изборите в неделя"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%bf%d0%be%d0%b4%d0%ba/", "text": "Японският министър на икономиката, търговията и промишлеността Ишу Сугавара подаде оставка заради скандал с подкупване на избиратели, съобщава БТА. Премиерът Шиндзо Абе прие оставката и се извини на народа, като посочи, че той носи отговорността за назначението на Сугавара. Министърът бе подложен на натиск, след като медии съобщиха, че е раздавал подаръци в неговия избирателен район в Токио. Сред тях имало скъпи пъпеши и раци. Сугавара също така дал пари за погребение на семейството на негов привърженик, което е нарушение на изборното законодателство. „Не искам моите проблеми да забавят обсъжданията в парламента“, заяви пред журналисти Ишу Сугавара, мотивирайки оставката си. Той бе назначен само преди месец в рамките на мащабни промени в кабинета. Премиерът Шиндзо Абе съобщи, че ветеранът от управляващата Либерално-демократическа партия Хироши Каджияма ще бъде новият министър на икономиката, търговията и промишлеността.", "date": "2019.10.25", "title": " Японски министър подаде оставка, подкупвал избиратели с пъпеши и раци"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%b7%d0%b0-%d0%bd%d0%b0%d0%b9-%d0%b1%d1%8a%d1%80%d0%b7%d0%be/", "text": "Пилотно плаване за най-бързо пресичане на Черно море по маршрута Варна -Сочи започва в събота по инициатива на  Ветроходна академия „Кор Кароли“. Тя възстановява  наградата PONTVS EVXINVS (в превод от латински-Черно море)  от преди 30 години за яхти по този интересен, а и нелек морски път. Първа по него след тези три десетилетия ще стартира  идеалната за целта ветроходна яхта Espresso Martini (модел Farr 45), с екипаж от обучени в сезон 2019 курсисти и техните инструктори: Павлин Надворни, Атанас Стефанов, Елена Банкова, Йордан Николаев, Никола Николов и Георги Боев. Тя ще отплава тържествено от Фара на Морска гара във Варна. Стартът ще бъде засечен от регатен съдия и вписан в протокол. В Сочи екипажът ще бъде посрещнат от представители на местната община и председателя на Краснодарската федерация по ветроходство, като за сътрудничеството с тях подкрепата е на Генералния консул на Русия във Варна Владимир Климанов. Плаването е част от честването на 140 години българо-руски дипломатически отношения. Идеята е да се преоткрие този черноморски път за спортни и круизни ветроходни плавания, както от България, така и от Русия, посочи ръководителят на академията Антоанета Георгиева. Яхтата ще бъде изпратена от много варненци, гости, както и от представители на Генералното консулство на Русия у нас.", "date": "2019.10.25", "title": " Възстановяват наградата за най-бързо пресичане на Черно море с яхта"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b2%d1%8a%d0%b2%d0%b5%d0%b4%d0%b5-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d1%8f-%d0%b7%d0%b0-%d0%b4%d0%b2%d0%b8%d0%b6%d0%b5%d0%bd/", "text": "Френското правителство публикува днес серия от правила за употреба на електрическите тротинетки, чиято разрастваща се популярност се оказа главоболие за властите, които искат безопасното им използване в градска среда, предаде АФП. Заложено е максималната скорост за различните видове тротинетки и други електрически устройства за придвижване като ховърборд да бъде до 25 км/ч, а минималната възраст за използването им е 12 години, съобщи зам.-министърът на транспорта Жан-Батист Джебари. Карането по тротоарите ще бъде забранено, освен ако градът изрично не даде разрешение в отделни зони при пешеходна скорост. Забранява се ползването от повече от един човек, забранена е и употребата на мобилен телефон, както при шофьори и колоездачи. Повечето от новите правила влизат в сила от утре, с изключение на тези, които изискват технически промени като ограничаване на скоростта. Това нововъведение ще важи от 1 юли. Париж се бори с овладяването на 15 000 е-скутера, които се дават под наем. На забраната за паркирането им на тротоарите до голяма степен не се обръща внимание, въпреки заплахата от глоба в размер на 35 евро. Градските власти планират да намалят броя на фирмите оператори до три с обществен търг идните месеци. В момента те са 12. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " Франция въведе ограничения за движението на е-тротинетки"}
{"url": "https://trud.bg/%d0%ba%d0%b8%d1%82%d0%b0%d0%b9-%d1%81%d0%b5-%d1%80%d0%b0%d0%b7%d1%81%d1%8a%d1%80%d0%b4%d0%b8-%d0%bd%d0%b0-%d0%b5%d1%81-%d0%b7%d0%b0%d1%80%d0%b0%d0%b4%d0%b8-%d0%bd%d0%b0%d0%b3%d1%80%d0%b0%d0%b4%d0%b0/", "text": "Пекин реагира остро на присъдената от Европейския парламент награда „Сахаров“ за човешки права на уйгурския интелектуалец Илхам Тохти, който е осъден на доживотен затвор в Китай за сепаратизъм, съобщи БТА. „Надявам се, че Европа ще може да уважава вътрешните работи и съдебната независимост на Китай и ще избягва да отдава заслуги на един терорист“, заяви говорителка на китайското външно министерство.", "date": "2019.10.25", "title": " Китай се разсърди на ЕС заради наградата „Сахаров“"}
{"url": "https://trud.bg/%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d1%89%d0%b5-%d0%b8%d0%bc%d0%b0-%d0%b8%d0%b7%d1%86%d1%8f%d0%bb%d0%be-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80/", "text": "Договорът за модернизация на гаров комплекс Стара Загора беше подписан днес от генералния директор на Национална компания „Железопътна инфраструктура“ инж. Красимир Папукчийски. Стара Загора е поредната железопътна гара, която ще бъде обновена по проект, финансиран по ОП „Транспорт и транспортна инфраструктура“ 2014-2020 г. Приемното здание на жп гара Стара Загора е проектирано през 70-те години и оттогава не е извършван основен ремонт. С изпълнението на проекта то ще бъде изцяло ремонтирано като съществуващата инфраструктура ще бъде модернизирана и ще отговаря на европейските стандарти в железопътния транспорт. Ще се подобри организацията на обслужване в гарата и ще бъдат създадени необходимите удобства и комфорт за пътниците. Също така ще бъдат въведени мерки за енергийна ефективност, ще се подменят всички инсталации, стенни, подови и таванни покрития, нови фасади и ще бъде изградена нова климатизация. Гарата ще разполага с четири асансьора, за да бъде осигурен достъп до всички нива на хора с намалена подвижност. Изпълнител на обекта е ДЗЗД „Европейска гара – Стара Загора“, което включва фирмите: „Парсек Груп“ ЕООД, „Престиж бизнес-93“ ООД, „Бигла – III” OOД и „АТМ“ ЕООД. Стойността на договора е 9 726 944, 27 лв. без ДДС, а срокът му за изпълнение е 24 месеца.", "date": "2019.10.25", "title": " Стара Загора ще има изцяло модернизирана жп гара"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%ba%d0%bc%d0%b5%d1%82-%d1%81%d0%b5-%d0%b7%d0%b0%d1%80%d0%b5%d1%87%d0%b5-%d0%b4%d0%b0-%d0%b2%d1%8a%d1%80%d0%bd%d0%b5-%d0%b2%d1%81%d0%b8%d1%87%d0%ba/", "text": "Кандидатът за кмет на Видин, подкрепен от АТАКА (Земеделски съюз „Ал.Стамболийски) Герго Гергов се зарече да върне всичките си заплати от целия мандат, ако бъде избран и не изпълни предизборните си обещания. Това стана вчера след като той и неговите сподвижници представиха „Обществен договор“. С него Гергов и кандидатите за съветници се задължават да осъществят поредица от дейности, с които да вдигнат благосъстоянието на местното население. По информация на „Труд“ сегашната заплата на видинския градоначалник е около 2 800 лева бруто, така че всеки може да си направи сметка колко надълбоко би трябвало да се бръкне кандидат-кметът при евентуален негов успех. Любопитното е, че Герго Гергов беше вече кмет на крайдунавския град през периода 2011-2015 година с номинацията на БСП. Голяма част от това време обаче управникът прекара в съдебните зали, заради обвинения в злоупотреба със служебно положение като в крайна сметка бе оправдан.", "date": "2019.10.25", "title": " Кандидат-кмет се зарече да върне всичките си заплати за мандата"}
{"url": "https://trud.bg/%d0%bf%d1%80%d0%be%d1%84-%d0%be%d0%b3%d0%bd%d1%8f%d0%bd-%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%b8%d0%bc%d0%b0-%d0%bc%d0%be/", "text": "– Проф. Герджиков, станахме свидетели на безапелационна подкрепа от страна на ВСС към новоизбрания за главен прокурор. Има ли обаче, според Вас, достатъчно правни аргументи Иван Гешев да не бъде утвърден за главен прокурор?  – Ще кажа нещо, което много малко хора знаят за г-н Гешев. Първите години след промените през 89-та година, ми гласуваха доверие три години да преподавам във Висшата специална школа „Георги Димитров“, в която допреди промените допускаха само партийни членове. Там, разбира се, както е нормално да се очаква, нивото беше доста, доста по-ниско. Следователно, там оценките, които пишех, бяха масово двойки, тройки и четворки. През цялото време, през тези три години съм писал пет шестици и едната беше на Иван Гешев. Това показва, че този човек има капацитета да усвои една трудна материя, каквато е правната материя. Това за мен е доста сериозен аргумент за неговите възможности. Така че от тази гледна точка, аз не съм притеснен. Тази безапелационна подкрепа, която той получи, освен от ВСС, но и това, че зад него застанаха единодушно прокурорите и следователите означава, че те го припознават като един достоен човек да оглави прокуратурата. Това за мен е много сериозен аргумент. – За първи път сме свидетели на толкова откровено политическо вмешателство в процедурата по избор на един от „тримата първи“ в съдебната система. Сега натиска се насочва срещу държавния глава. Как ще постъпи президентът в тази ситуация, как очаквате да аргументира подписване на указа или евентуален отказ?  – Не мога да гадая как ще постъпи държавният глава. Ще видим как ще постъпи. Той може да има някакви аргументи да не подпише указа, които аз няма как да знам, но моите очаквания са, че ще го подпише. Разбира се, не мога да съм категоричен в никакъв случай. Той има свои разбирания, по свои канали взима някакви сведения, данни, които аз не знам. Не мога да кажа нищо. – Какво Ви направи впечатление в десетчасовото изслушване на Гешев? Има ли нещо, което намирате за проблемно във вижданията за развитието на прокуратурата на избрания за следващ „обвинител №1“?  – Трябва да си призная, че не съм следил това 10-часово изслушване. Знам крайния резултат. Струва ми се обаче, че концепцията на Гешев е много стройна и разумна. Разбира се, аз съм гледал по диагонал нещата, тъй като по начало прокуратурата е далеч от моите професионални интереси. – Иван Гешев се обяви за подобряване на диалога между отделните институции в съдебната власт. Не е ли прекалено оптимистично това му очакване, на фона на антагонизма, който Лозан Панов демонстрира при изслушването?  – От доста време Лозан Панов се явява като контрапункт на останалите „големи“ в съдебната система. Така че от тази гледна точка не се изненадвам много. За мен Панов нагази в блатото на политиката много повече, отколкото е в правилата на областта, в която трябва да са неговите функции. Така че той повече се изявява като политик, отколкото като магистрат. – Как си обяснявате, че председателят на ВКС не зададе нито един въпрос от професионален характер, а се ограничи до три, които нямаха нищо общо с Концепцията на Гешев, а накрая изчете и политическа реч, с която се обяви против кандидата.  – Това е Лозан Панов! Това е достатъчно да се каже. Той е с такива разбирания, това е неговото верую. Той се счита за много повече политик – откъде и защо – няма да коментирам, но той просто е много различен от висш магистрат. – Според Сотир Цацаров, през 2015-та година Лозан Панов не е избиран само във ВСС, но и в „две други сгради“, кои са те, според Вас?  – Нека не гадаем – мога да имам някакви подозрения, но предпочитам да не ги споделям. – Ще успее ли Гешев да даде нов заряд в борбата с корупцията по високите етажи на властта и дали в един момент няма да стане неудобен и за тези, които днес го подкрепят?  – Изключително трудна е ролята на главния прокурор, защото има сблъсък на интереси. Аз лично в много голяма степен вярвам на Иван Гешев и смятам, че има и моралната устойчивост, и воля да бъде един добър главен прокурор. Силно се надявам да не ме разочарова. – В тази връзка, очаквате ли от страна на Иван Гешев да провежда диалог освен с останалите държавни институции и с академичната общност в работата си? Питам Ви, защото той даде заявка, че намира наказателния процес в България за формалистичен.  – Смятам, че той ще провежда диалог с академичната общност, защото чудесно осъзнава колко мощно нещо е правната наука. Особено, след като сме свидетели какво става в нашето Народно събрание, особено последните години. Един аматьорски подход, липса на задълбоченост, липса на същински професионализъм. Мен много ме боли, защото виждам как нещата се правят непрофесионално. Така че силно се надявам Иван Гешев в областта на наказателното право и наказателния процес да потърси опора в академичните знания. Проф. Огнян Герджиков е дългогодишен преподавател в Юридическия факултет на Софийския университет „Св. Климент Охридски“, бивш председател на Народното събрание и премиер в служебното правителство на президента Румен Радев.", "date": "2019.10.25", "title": " Проф. Огнян Герджиков: Иван Гешев има морална устойчивост и воля да бъде добър главен прокурор"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b8%d0%bd%d1%84%d1%80%d0%b0%d1%81%d1%82%d1%80%d1%83%d0%ba/", "text": "С водосвет и символична първа копка започна изграждането на техническата инфраструктура на Индустриална зона „Загоре” в Стара Загора. Тя е с площ от 115 дка. Обособени са 11 парцела, като единият от тях вече е продаден на първия инвеститор, който ще направи логистична база. Община Стара Загора учреди зоната в партньорство с Национална компания „Индустриални зони“ ЕАД, която участва като акционер с капитал от 3,5 млн. лв. „Зоната ще има изключителен успех. Подкрепата на Община Стара Загора и държавата да развитие на бизнеса е много полезна и ползотворна. Аз съм уверена, че ще в Стара Загора ще направим една от най-модерните индустриални зони” – каза Антоанета Барес, изпълнителен директор на Национална компания „Индустриални зони“ ЕАД. Техническата инфраструктура и всички комуникации ще бъдат изградени до началото на лятото на 2020 г. През това време продължават преговорите с потенциални инвеститори, които вече са заявили интерес към Индустриална зона „Загоре”. Има интерес от още няколко местни фирми, от дружества, които оперират на територията на страната и от две международни компании. Когато някой иска да инвестира няколко милиона лева, преговорите продължават дълго време” – каза Радослав Танев, изпълнителен директор на Индустриална зона „Загоре”. Той добави, че терените се предлагат за продажба на много атрактивни цени, като идеята да се създават подходящи условия за развитие на бизнеса и привличане на високотехнологични производства. Има и допълнителни площи, които дават възможност за разширяване на Индустриална зона „Загоре”. Предимство е и комуникативността на терена, който предостави общината – пресичат се три транспортни коридора, линии на градския транспорт, обезпечено е електрозахранването и водоснабдяването. Активно в Стара Загора се работи в посока за облекчаване на бизнеса откъм административна тежест, както и за създаване на стабилна финансова политика, която гарантира спокойствие за инвеститорите. Официалното полагане на първата копка беше извършено от временно изпълняващия длъжността кмет на Стара Загора инж. Янчо Калоянов, Радослав Танев, Антоанета Барес и инж. Диана Любомирова, изпълнителен директор на фирмата-изпълнител. Гости на събитието бяха още Емил Христов – зам.-председател на Народното събрание, народните представители Борис Кърчев и Радостин Танев, председателят на Общинския съвет Таньо Брайков и др.", "date": "2019.10.25", "title": " Стартира изграждането на инфраструктурата на Индустриална зона „Загоре”"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d0%b7%d0%b0%d0%b2%d1%8a%d1%80%d1%88%d0%b8%d0%bb%d0%b8-%d0%ba%d1%83%d1%80%d1%81-%d0%bf%d0%be-%d0%bd%d0%b0%d1%87%d0%b0%d0%bb%d0%bd%d0%b0-%d0%b2%d0%be%d0%b5/", "text": "Ритуал по полагане на военна клетва от 16 български граждани, завършили курс „Начална военна подготовка“, се състоя на строевия плац в Единния център за начална подготовка – Плевен. На церемонията  началникът на гарнизон Плевен, полковник Николай Бешев, подчерта значението на военната клетва за всеки български гражданин, съобщиха от МО. На курсистите бяха връчени удостоверения за завършване на обучението и възпоменателни значки от името на министъра на отбраната. Ритуалът завърши с преминаване на блоковете в тържествен марш под звуците на Представителния духов оркестър на Сухопътните войски. Основната мотивация за участието на младежите и девойките в тази военна подготовка е интересът към военното дело. След завършване на курса те ще бъдат зачислени в запаса от военните окръжия по местоживеене.", "date": "2019.10.25", "title": " Младежи, завършили курс по начална военна подготовка, положиха клетва в Плевен\t"}
{"url": "https://trud.bg/%d0%bf%d1%80%d0%b8%d1%8f%d1%82%d0%b5%d0%bb%d0%ba%d0%b0%d1%82%d0%b0-%d0%bd%d0%b0-%d0%ba%d1%80%d0%b8%d1%81%d0%ba%d0%be-%d0%bd%d0%b0%d0%bc%d0%b5%d0%ba%d0%bd%d0%b0-%d0%b7%d0%b0-%d0%bf%d0%be%d0%bb%d0%b0/", "text": "Половинката на Криско и   Цветелина Петрова сподели нова снимка с бебето, с която сякаш разкри и пола му. Младите родители все още не са съобщили официално нито името, нито пола на бебето, но кадърът говори сам за себе си. Розовата качулка на дрешката на бебето може да се приеме като знак, че Криско и Цвети са станали родители на момиченце.", "date": "2019.10.25", "title": " Приятелката на Криско намекна за пола на бебето (СНИМКА)"}
{"url": "https://trud.bg/%d0%b4%d0%be-%d1%83%d1%82%d1%80%d0%b5-%d0%bf%d0%b0%d1%80%d1%82%d0%b8%d0%b9%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b4%d0%b5%d0%ba%d0%bb%d0%b0%d1%80%d0%b8%d1%80%d0%b0%d1%82/", "text": "Утре (събота) изтича срокът, в който участниците в местните избори трябва да декларират пред Сметната палата даренията, получени по време на кампанията. Участниците в изборите за общински съветници и кметове – партии, коалиции (коалиции от партии и местни коалиции) и инициативни комитети, са длъжни да подават по време на предизборната кампания всяка новопостъпила информация в срок до 7 дни. Общ размер на направените парични дарения към 14.00 ч на 24 октовмри е 1 192 598,65 лева. Непаричните дарения възлизат на 25 676,66 лв.", "date": "2019.10.25", "title": " До утре партийте трябва да декларират даренията, получени през кампанията"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b0-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%86%d0%b8%d1%8f-%d1%80%d1%83%d1%81%d0%b5-%d0%b5-%d0%b2-%d0%bf%d0%be%d1%81%d1%82%d0%be/", "text": "Заместник областният управител на област Русе Валентин Колев е изпратил ново писмо до префекта на окръг Гюргево Нина Кришу, както и до главния инспектор на Окръжния инспекторат за извънредни ситуации „Влашка“, с което изисква пълна информация за случилото се и респективно за предприетите мерки относно овладяването на   на територията на окръг Гюргево. Това съобщиха от областната администрация. Припомняме, че вчера в късния следобед бяха получени множество сигнали от граждани за задимяване и неприятна миризма в късния следобед на територията на град Русе. След направено заснемане от страна на експерти от Регионалната инспекция по околната среда и водите беше установено, че димният облак е от Румъния. В тази връзка беше установен контакт с Гюргевския окръжен инспекторат за извънредни ситуации „Влашка“, като снимковият материал им беше изпратен с оглед подпомагане и максимално бърза лоюкализация на огнището. От тяхна страна беше получена информация, че става дума за запалено стърнище на изток от град Гюргево, на терен отдалечен от населено място. Бяха предприети незабавни мерки за потушаване на пожара и към момента ситуацията е овладяна. „Информирам Ви, че ангажираните български институции извършват необходимите действия за недопускане на огнища, явяващи се замърсители на атмосферния въздух и околната среда на територията на област Русе,“ се казва още в писмото на заместник областния управител до институциите от Румъния, като в него са посочени и официално оповестените данни от страна на Регионалната инспекция по околната среда и водите от измерванията през вчерашния ден от АИС „Възраждане“. Изразено е очакване към Румънската страна, че ще бъдат предприети по-ефективни мерки за недопускане на подобни пожари.", "date": "2019.10.25", "title": " Областна администрация – Русе е в постоянен контакт с институциите в Румъния заради задимяването в района"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d0%b4%d0%b2%d0%b8%d0%b3%d0%b0%d1%82%d0%b5%d0%bb%d0%b8%d1%82%d0%b5-%d1%81-%d0%b2%d1%8a%d1%82%d1%80/", "text": "Властите в Брюксел приеха решение за постепенната отмяна на достъпа до центъра на града на превозни средства с двигатели с вътрешно горене. Предвижда се от 2030 г. да бъдат забранени всякакви дизелови двигатели, а от 2035 г. и двигателите на бензин или газ. Превозни средства с двигатели с вътрешно горене ще бъдат изцяло забранени от 2050 година, информира  . От 2022 г. ограниченията ще обхванат и двуколесните превозни средства. Предвиждат се законодателни промени, насочени към ново данъчно облагане на превозните средства според действителната мощност, използваното гориво и теглото. Всички тези правила не обхващат превозните средства, регистрирани като класически (колекционерски) и произведени преди повече от 25 години.", "date": "2019.10.25", "title": " Брюксел забранява двигателите с вътрешно горене от 2030 г."}
{"url": "https://trud.bg/%d0%be%d1%89%d0%b5-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b2%d1%8a%d0%b2-%d0%b2%d1%80%d1%8a%d0%b7%d0%ba/", "text": "Още двама души са арестувани във връзка с откритите 39 мъртви тела в ремаркето на камион в Есекс. Новината беше съобщена от британската полиция, цитирана от  . Задържаните са мъж и жена. И двамата са на 38 години и са от Уорингтън. Те са арестувани по подозрение в конспирация за трафик на хора. До тяхното задържане се стигна след мащабна полицейска акция, при която бяха обискирани десетки домове. За смъртта на 39-те китайци е арестуван и шофьорът на камиона, в който бяха открити. 25-годишния Мо Робинсън все ще е с мярка за неотклонение „задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " Още двама души са арестувани във връзка с откритите тела в камион в Есекс"}
{"url": "https://trud.bg/%d0%b1%d0%be%d0%b3%d0%b0%d1%82%d0%be%d1%82%d0%be-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80%d0%bd%d0%be-%d0%bd%d0%b0%d1%81%d0%bb%d0%b5%d0%b4%d1%81%d1%82%d0%b2%d0%be-%d0%bd%d0%b0-%d1%81/", "text": "След няколко десетилетия Музей „Литературна Стара Загора” вече има свой дом, а официалното откриване на експозиционната зала се превърна в истински празник за многобройните гости. „Старозагорският духовен облик е двигател на литературна България. Както е казал Кирил Христов още през 1881 г. без Стара Загора, няма българска литература. Радваме се, че след няколко десетилетия постигнахме това“ – заяви уредникът на музея Иван Матев и припомни препоръката на старозагорския поет и сърцевед Христо Кацаров, написана върху титулната страница на есеистичната му повест „Път до село“ на 27 август 1979 г. – „Дано Дом „Литературна Стара Загора да събере под своя покрив тези пръснати души – поетите“. От името на ръководството на Община Стара Загора Иванка Сотирова дари на музея портрет на Иван Мирчев, нарисуван от неговия съгражданин и духовен сподвижник, портретистът Николай Евров. Старозагорецът Щилян Кунев подари уникално издание на книгата „Тринадесет мистерии“, събрала стихове на двама велики старозагорски поети – Иван Хаджихристов и Иван Мирчев. Благодарствен знак на Община Стара Загора беше връчен на Иван Матев за заслугите му в опазването на литературното ни наследство.", "date": "2019.10.25", "title": " Богатото литературно наследство на Стара Загора има свой дом"}
{"url": "https://trud.bg/%d0%b2%d0%b8%d0%b5%d1%82%d0%bd%d0%b0%d0%bc%d0%ba%d0%b0-%d0%b8%d0%b7%d0%bf%d1%80%d0%b0%d1%82%d0%b8%d0%bb%d0%b0-%d0%b5%d1%81%d0%b5%d0%bc%d0%b5%d1%81-%d0%bd%d0%b0-%d0%bc%d0%b0%d0%b9%d0%ba%d0%b0-%d1%81/", "text": "Една от 39-те жертви от камиона с трупове, открит преди два дни в Англия, може да се окаже от Виетнам, обяви виетнамски правозащитник, съобщава БТА. Хоа Нгием от базираната във Виетнам правозащитна организация „Пространство за човешки права“ каза, че 26-годишната Фам Тхи Тра Ми е изпратила есемес на майка си, в който казвала, че не може да диша. Съобщението било изпратено по времето, когато хладилният контейнер, в който бяха намерени телата, е бил на път от Белгия за Великобритания, заяви правозащитникът. „По новините съобщиха, че всички 39 души са били китайци, но семейство Тра Ми се опитва да провери дали тяхната дъщеря е била сред тях“, каза правозащитникът и допълни, че хора, с които организацията му поддържала контакти, са получили още сигнали, че може да е имало повече виетнамци в контейнера.", "date": "2019.10.25", "title": " Виетнамка изпратила есемес на майка си от камиона-ковчег: Не мога да дишам!"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bf%d1%80%d0%b5%d0%b4-%d1%81%d1%8a%d0%b4%d0%b0-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%b5%d0%bd-%d1%88%d0%be%d1%84%d0%b8/", "text": "Районната прокуратура в Монтана е внесла за разглеждане в съда обвинителен акт срещу непълнолетния Р.В. за извършени от него престъпления на пътя. На 01 октомври 2018 г. обвиняемият В. управлявал лек автомобил „Фиат“, като си служил с регистрационни табели, издадени за друго МПС. Освен това младежът нямал шофьорска книжка и бил с наложено по административен ред наказание за същото деяние с постановление на началник на сектор „Пътна полиция“ при ОД МВР гр. Монтана. Предстои наказателното производство срещу обвиняемия В. да продължи в съда.", "date": "2019.10.25", "title": " Изправят пред съда непълнолетен, шофирал без книжка и с чужди номера"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bd%d0%b0%d0%b4%d1%8f%d0%b2%d0%b0%d0%bc-%d1%81%d0%b5-%d0%b4%d0%b0-%d0%b2%d0%bb%d1%8f%d0%b7%d0%b0-%d0%b2-%d1%88%d0%b0%d0%bc%d0%b0%d1%80%d0%b8%d1%82/", "text": "ЗЬОЛДЕН България отново има свой човек в Световната купа по ски. Три десетилетия след Петър Попангелов се появи момче, което припомни на големите ски нации, че родните планини също могат да раждат майстори. Дори и Витоша…  22-годишният софиянец ще се опита да надгради въру големия скок, който направи миналия сезон. Попов нанесе ударите си в най-престижните стартове от календара – 9-о място в Кицбюел и 6-о в Шладминг, с което се утвърди сред водещите слаломисти в света. „Това ми е пети или шести старт тук и вече гледам спокойно – заяви родната звезда. – Очаквам интересен сезон и се надявам да съм „в шамарите“. Според мен мястото ми е в топ 30 на слалома, но ще е добре да направим един-два резултата и в гигантския.“  Именно това му позволява да стартира в Зьолден утре. А традиционно надпреварата от финалната зона ще изгледа президентът на родната федерация Цеко Минев. Аби е в топ 30 в ранглистата на слалом, като новият правилник на Международната ски федерация (ФИС) допуска до участие в Световната купа само първите 150 в общата класация и водещите 30 във всяка от дисциплините.  Асът ни продължава да тренира с немския национален тим, където се утвърди като водещ слаломист след оттеглянето на звездата Феликс Нойройтер. Бундестимът се подготвя в Мьотау, тъй като положителните температури в Зьолден водят до пълното заледяване на пистите. На снимката: Алберт Попов (вляво)", "date": "2019.10.25", "title": " Алберт: Надявам се да вляза „в шамарите“"}
{"url": "https://trud.bg/%d0%ba%d1%80%d0%b5%d0%b4%d0%b8%d1%82%d0%bd%d0%b0-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd%d1%82%d0%ba%d0%b0-%d0%bf%d1%80%d0%b8%d1%81%d0%b2%d0%be%d0%b8%d0%bb%d0%b0-1200-%d0%bb%d0%b5/", "text": "Районната прокуратура в Монтана е предала на съд П.К. по обвинение за извършено от нея финансовот престъпление по чл. 202, ал. 1, т. 1, вр. чл. 201 от Наказателния кодекс, съобщиха от държавното обвинение. Обвиняемата работела като кредитен консултант на граждански договор с дружество, предоставящо заеми. На 16 май 2017 г., в Монтана, като длъжностно лице тя присвоила 1200 лева, поверени й да ги пази и управлява. За целта обвиняемата съставила неистински частни документи – договор за потребителски кредит, в който като кредитополучател фигурирала П.М., формуляр за кандидатстване за кредит, стандартен европейски формуляр за предоставяне на информация за потребителски кредити. К. употребила тези документи, за да докаже съществуване на правно отношение между дружеството и кредитополучателя М. Предстои делото да продължи в съда.", "date": "2019.10.25", "title": " Кредитна консултантка, присвоила 1200 лева, отива на съд"}
{"url": "https://trud.bg/%d0%bb%d1%8a%d0%b6%d0%b5%d1%85%d0%b0%d0%bf%d1%87%d0%b5-%d0%b7%d0%b0-%d0%ba%d1%80%d1%8a%d0%b2%d0%bd%d0%be-%d0%bf%d1%80%d0%be%d0%b1%d1%83%d1%82%d0%b2%d0%b0%d1%82-%d0%b2-%d0%b8%d0%bd%d1%82%d0%b5%d1%80/", "text": "ReCardio го няма в базата данни на БАБХ, установи проверка на „Труд” Информацията може да е опасна за здравето  Съмнителни хапчета за лечение на хипертония, които се продават онлайн, може да се окажат опасни за здравето. „Пациентът няма представа какво приема. Произволното изброяване на съставките не е достатъчно, за да се доверим на един продукт”, заяви пред „Труд” проф. Рада Прокопова, началник на Отделение по Кардиология, УМБАЛ „Св. Анна”. Става дума за билковите хапчета с марка ReCardio, а проверка на „Труд” установи, че в базата данни на българската агенция за безопасност на храните (БАБХ) няма подадено заявление за пускане на пазара на хранителни добавки с такова име. Министерството на здравеопазването изпрати сигнал до директора на Главна дирекция „Борба с организираната престъпност” Главен комисар Ивайло Спиридонов и до комисар Явор Колев, началник на отдел „Компютърни престъпления” към ГДБОП за реклама на хранителна добавка за високо кръвно в анонимен сайт. В bg3.jimbosjoint.com се рекламира ReCardio и дори се спекулира с името на зам.-министъра на здравеопазването Светлана Йорданова, казват от здравно министерство и настояват да се „идентифицира източникът на фалшивата информация и за подвеждането му под отговорност”. От здравно министерство предупреждават, че във въпросния сайт се съдържат „категорично невярна информация и правят внушения, които са опасни за потребителите, а могат да бъдат и опасни за тяхното здраве”. Цената на въпросния продукт е от 69 до 138 лева и се поръчва онлайн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " Лъжехапче за кръвно пробутват в интернет\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-41/", "text": "Тази събота и неделя: Амбър Хърд: Бисексуалността ми дава избор Жал ми е за днешните моделки.                 Драмата с първия български роман Стамболов праща стражар да вкара ума в главата на автора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " „Труд Уикенд“ – един вестник за два дни"}
{"url": "https://trud.bg/%d0%b5%d0%b4%d0%b8-%d1%80%d0%b0%d0%bc%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%bf%d1%80%d0%b5%d0%b4%d0%b0%d0%b4%d0%b5-%d0%b7%d0%be/", "text": "Европейският съюз предаде македонския министър-председател Зоран Заев, заяви албанският премиер Еди Рама, коментирайки, че ситуацията в Северна Македония е различна от тази в Албания, предаде Макфакс. В случая със Заев всичко е ясно, казва Рама и коментира, че в такава ситуация всички биха направили същото, защото от Заев беше поискано да промени името на държавата. „Знаете ли какво означава да промените името на държавата? Това е като човек, който променя името си и вече не се нарича Февзи, а Сами “, каза Рама. Той подчерта, че няма намерение да подаде оставка, след като страната му не успя да започне преговори с ЕС.", "date": "2019.10.25", "title": " Еди Рама: Европейският съюз предаде Зоран Заев"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%b5%d0%b2%d1%80%d0%b0%d0%b7%d0%b8%d0%b9%d1%81%d0%ba%d0%b8/", "text": "Сърбия може да бъде част от договор с други държави и организации, докато не стане член на ЕС, заяви говорителят на Евросъюза Мая Коциянчич. Изявлението й беше във връзка с подписаният договор между Белград и Евразийския икономически съюз, пише  . В деня на встъпването си в ЕС Сърбия ще трябва да напусне двустранните споразумения за свободна търговия. През седмицата беше разпространена информация, че ЕС следи внимателно ситуацията във връзка с влизането на Сърбия в зоната за свободна търговия с Русия, Беларус, Казахстан, Армения и Киргизстан. Направено беше уточнението, че Евросъюзът е в постоянен „политически и търговски диалог” със сръбските власти. Задължението да се откаже от всички двустранни търговски договори при встъпването си в ЕС не е ново условие, а общо правило за всички държави-кандидатки за членство. Договорът, който премиерът на Сърбия Ана Бърнабич ще подпише днес в Москва, ще позволи на страната да изнася 99,5 % от родното си производство в Русия, Беларус, Казахстан, Армения и Киргизстан при преференциални митнически условия.", "date": "2019.10.25", "title": " Сърбия трябва да излезе от Евразийския съюз, за да влезе в ЕС"}
{"url": "https://trud.bg/%d1%80%d0%b8%d0%bc-%d1%80%d0%b0%d0%b7%d0%b1%d0%b8-%d0%bc%d0%b0%d1%84%d0%b8%d0%be%d1%82%d1%81%d0%ba%d0%b0-%d0%bc%d1%80%d0%b5%d0%b6%d0%b0-%d0%b7%d0%b0-%d1%80%d0%b5%d1%86%d0%b8%d0%ba%d0%bb%d0%b8%d1%80/", "text": "15 са задържани, сред тях и босът на групата Вносни обувки довели до разплитането на случая Италианските власти разбиха мафиотска мрежа за рециклиране на токсични пластмаси, изнасяни от остров Сицилия в Китай, предаде Би Би Си.  Престъпната схема била разкрита в 4-годишно разследване, започнало, след като в Италия били внесени китайски обувки, в които били открити отровни съставки, използвани при производството им. По случая са задържани 15 души, по различни обвинения, включително изнудване и трафик на отпадъци. Сред задържаните е и предполагаемият бос на престъпната мрежа Клаудио Карбонаро. В миналото той е бил свидетел на полицията по разследвания, но през 2013 г. се завърнал в Сицилия и поел мафиотски клан. А след това влязъл в печелившия бизнес с отровни пластмаси. Смята се, че Карбонаро е отговорен за над 60 убийства през 80-те и 90-те години на миналия век. Изнасяните в Китай токсични материали представлявали найлонови покрития за селскостопански оранжерии, които обаче били замърсени с отровни продукти като тор и пестициди. След откриването на италиански пазар на отровните обувки, разследващите заподозрели, че може да действа мрежа за трафик на пластмасови отпадъци, закупени от компании за събиране и съхранение на боклук в сицилианските провинции Рагуза и Катания. Оказало се, че такива отпадъци били изнасяни за Китай за производството на обувки, които после се връщали на пазара в Италия. Успешното разплитане на мафиотската схема, монополизирала конкретния пазар, е направено от антимафиотската прокуратура в Катания.", "date": "2019.10.25", "title": " Рим разби мафиотска мрежа за рециклиране\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b5%d0%ba%d1%81%d0%bf%d0%be%d0%bd%d0%b8%d1%80%d0%b0%d0%bc%d0%b5-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%8f%d1%82%d0%b0/", "text": "„Експонираме археологическите находки, които разкрихме при църквата „Св. Неделя“ и възстановяваме площада. През ноември започва представянето на проектите от международния конкурс, в който участват 7 международни архитектурни бюра. С реновирането на площада ще свържем и пешеходните зони в историческия център. В близост до „Света Неделя“ ще разкрием и средновековната църква „Св. Спас“.  Това каза кандидатът за кмет на София Йорданка Фандъкова, издигната от коалиция ГЕРБ/СДС на среща с творци, археолози, архитекти и представители на туристическия бранш. „Културно-историческото наследство на София е отговорност и мисия за бъдещето на града и децата ни“, каза Фандъкова и допълни, че в последните години общината инвестира в разкриването и опазването му. Това е и една от причините за увеличаване на броя на туристите в София – с над 80% в последните 10 години. „Успяхме да откупим една от знаковите сгради на София – къщата-музей на поета Пейо Яворов, което беше ангажимент, който поех. Предстои работа по конструктивното укрепване на сградата“, допълни Фандъкова. „Възстановихме и къщата на Ненко Балкански, която общината разви като център за литература и превод“, посочи кандидатът за общински съветник Малина Едрева. „Успяхме да запазим Царските конюшни и предстои тяхната социализация. Справихме се благодарение на устройствения план, който бяхме приели, с който не допуснахме  никакво ново застрояване и надстрояване“, обясни Фандъкова. Тя обясни, че с цел опазване на историческото наследство е създадена програма „Културно наследство“. С нея общината подпомага собствениците на сгради-паметници на културата в изработването на проекти за реставрацията им. „Удължихме срокът за подаване на документи до края на ноември, за да могат повече собственици да участват“, съобщи кандидатът за общински съветник Силвия Христова. За 10 години са реставрирани десетки сгради, недвижими културни ценности и стари сгради в историческия център на София. Много от тях са сгради в района на Женския пазар. „В момента възстановяваме банята в Банкя и подготвяме проектите за баните в „Горна баня“ и „Овча купел“, за които осигурихме финансиране“, напомни Фандъкова. Продължава работата по експониране на археологически парк на неолитното селище в „Слатина“, както и зоната около Късноантичния мавзолей в Южен парк. Малина Едрева допълни, че общината работи активно за създаване на нови места за култура и предстои изграждането на център за съвременно изкуство на мястото на бившата топлоцентрала до НДК. В срещата участие взеха кандидатът за кмет на район „Възраждане“ Савина Савова и кандидатите за общински съветници от коалиция ГЕРБ/СДС Николай Стойнев, Зафир Зарков, Симеон Колев, Михаела Иванова и Николай Диков. Избори 2019. Платено съдържание. Купуването и продаването на гласове е престъпление.", "date": "2019.10.25", "title": " Фандъкова: Експонираме археологията на пл. „Света Неделя“ и свързваме пешеходните пространства\t"}
{"url": "https://trud.bg/%d1%87%d0%b5%d1%82%d0%b2%d1%8a%d1%80%d1%82%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b2%d1%8a%d0%b2-%d0%b2%d1%80%d1%8a%d0%b7%d0%ba%d0%b0-%d1%81-%d0%ba%d0%b0%d0%bc%d0%b8%d0%be%d0%bd/", "text": "Британската полиция съобщи, че е арестувала четвърто лице в рамките на своето разследване на смъртта на 39 души, открити мъртви в камион в индустриален парк близо до Лондон, съобщи БТА. Мъжът, на 48 години, от Северна Ирландия, е арестуван на лондонското летище Станстед по подозрение в заговор за трафик на хора и непредумишлено убийство. По-рано днес властите на Острова  други двама души. 39-годишният водат на камиона-ковчег Мо Робинсън беше първият арестуван по случая.", "date": "2019.10.25", "title": " Четвърти задържан във връзка с камиона-ковчег в Есекс"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb-%d0%bd%d0%b0-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d1%89%d0%b5-%d1%80%d0%b0%d0%b1%d0%be%d1%82%d0%b8%d0%bc/", "text": "Премиерът на Великобритания Борис Джонсън ще продължи да преследва целта си да изведе страната от структурите на Европейския съюз, дори ако депутатите в парламента в Лондон откажат да подкрепят предложението, което той ще внесе за предсрочни избори. Това заяви говорител на министър-председателя, съобщи Reuters. Той добави, че правителството все пак може да не внесе предложенията си за законодателство за Брекзит в парламента, ако премиерът не се споразумее с опозицията за график, в който законите да бъдат приети. „Премиерът ще направи всичко по-силите си за да преодолее задънената улица, защото страната иска Брекзит да бъде решен. В същото време той има динамични и амбициозни цели и ще продължи да ги преследва“, заяви говорителят на Джонсън.", "date": "2019.10.25", "title": " Говорител на Борис Джонсън: Ще работим за Брекзит независимо от решението на парламента за предсрочните избори"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82-%d0%b7%d0%b0-%d0%bf%d0%b0%d0%bb%d0%b5%d0%b6%d0%b0-%d0%bd%d0%b0-%d0%b4%d0%b6%d0%b8%d0%bf%d0%b0-%d0%b2-%d0%bc%d0%be%d0%bd%d1%82%d0%b0/", "text": "За постоянно остава под стража мъжът, който беше задържан за взрива на джип в жилищен блок в центъра на Монтана, реши днес окръжният съд в града. При експлозията в нощта срещу 7 октомври бе унищожен луксозният автомобил на адвоката Красимир Босев. Бяха нанесени и много сериозни щети и на апартаментите в сградата, пострада сериозно и цялата фасада. Работното обвинение срещу 55-годишния Цветан П. Василев е за палеж. Мъжът, който е криминално проявен, отрече пред магистратите да е извършител на престъплението. При направената експертиза на кръвта и на други биологични следи, намерени на мястото на престъплението, е установено, че те напълно съвпадат с ДНК- профила на задържания. От направената справка в съдебните регистри става ясно, че Василев е осъждан е 17 пъти – за грабежи, побои (включително над полицай), за изнасилване. „Няма как да не съм доволен от развитието на събитията. Но, за да стигне до поръчителя ще трябва много работа“, коментира за „Труд“ мишената на покушението адвокат Красимир Босев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " Задържаният за палежа на джипа в Монтана оставен в ареста"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%be%d0%b1%d1%8a%d1%80%d0%ba%d0%b0%d1%85%d0%b0-%d0%b3%d1%80%d0%b0%d0%b4%d0%b0/", "text": "Двама фенове на „Ливърпул“ – Роб и Лий, не успяха да гледат победата с 4:1 над „Генк“. Двамата си купили билети още в Англия, но отишли… в град Гент. Той е на 150 км от Генк, но грешката осъзнали час преди двубоя. Ръководството на „Гент“ реши да компенсира двамата англичани и да им даде покани за домакинството срещу „Волфсбург“ (2:2) в Лига Европа в четвъртък. Феновете на Юрген Клоп и компания обаче вече си заминали за Острова.", "date": "2019.10.25", "title": " Фенове на „Ливърпул“ объркаха града"}
{"url": "https://trud.bg/%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%8e%d0%bd%d0%b0%d0%b9%d1%82%d0%b5%d0%b4-%d1%87%d0%b0%d0%ba%d0%b0-232-%d0%b4%d0%bd%d0%b8-%d0%b7%d0%b0-%d0%bf%d0%be%d0%b1/", "text": "Шокиращо „Манчестър Юнайтед“ чака 232 дни за първата си победа на чужд терен. След 11 двубоя без успех във всички турнири дойде 1:0 като гост на „Партизан“ в Лига Европа. В тази серия „червените дяволи“ имаха четири равенства и седем победи, а тя е най-лоша от 1989 година насам. За последно „Юнайтед“ спечели учудващо с 3:1 като гост на „Пари Сен Жермен“ в осминафинал на Шампионската лига. На стадион „Юна“ в Белград грандът беше всичко друго, но не и категоричен. Голът дойде от много съмнителна дузпа на Антони Марсиал. „ Мислех, че дербито с „Ливърпул“ (1:1) ще бъде окуражаващо за играта на „Юнайтед“ – коментира от телевизионно студио легендата Пол Скоулс. – Само че се случи точно обратното. В Белград „Манчестър Юнайтед“ приличаше на отбор от странници, които не се познават.“ Скоулс даде предложение на ръководството за трансфер. Според него привличане на зачеркнатия в „Арсенал“ Месут Йозил с краткосрочен договор може да бъде решение за момента. Оле Гунар Солскяр, треньорът на отбора, похвали защитата за Белград. Едва трети мач като титуляр през сезона започна Фил Джоунс. „Не ми хареса как нашите офанзивни футболисти помагаха на защитата – критично коментира наставникът. – Много съм доволен от нашия тийнейджър Брендън Уилямс, който игра като лъв. Едва на 19 години е, но не чувства никакъв страх. За мен той е най-добрият играч на мача. Лошото е, че ние не се научаваме след първия гол да вкараме втори, трети…“ „ Манчестър Юнайтед“ е първи в групата си с голова разлика… 2:0.", "date": "2019.10.25", "title": " „Манчестър Юнайтед“ чака 232 дни за победа"}
{"url": "https://trud.bg/%d0%b7%d0%bb%d0%b0%d1%82%d0%b0%d0%bd-%d0%bf%d0%be%d0%ba%d0%b0%d0%b7%d0%b0-%d1%82%d0%be%d0%bf%d0%ba%d0%b8-%d0%bd%d0%b0-%d1%84%d0%b5%d0%bd%d0%be%d0%b2%d0%b5/", "text": "В своя неподражаем стил Златан Ибрахимович скандализира САЩ, което може да е и краят на кариерата му в Мейджърлигата. След загубата на „Лос Анджелис Галакси“ с 3:5 от „Лос Анджелис ФК“ в градското дерби от втория кръг на плейофите фенове започнаха да подиграват шведа. И при излизане от терена Златан се хвана за гащите, все едно показва мъжкото си достойнство на обиждащите го. Не е ясно как ще реагира дисциплинарната комисия на Мейджълигата, но се очаква рекордно наказание. Ибрахимович вкара един от трите гола за „Галакси“ в градското дерби. С 31 попадения в 31 мача шведът постави нов рекорд по успеваемост в лигата. Но на 38 години мечтата му за трофей в американския сокър умря – „Галакси“ е единственият клуб, в който не спечели нищо. Все повече се говори, че Ибрахимович ще се завърне в Италия. След крайно успешни периоди в „Милан“, „Интер“ и „Ювентус“ сега е трансферна цел на „Наполи“.", "date": "2019.10.25", "title": " Златан показа „топки“ на фенове"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b8-%d0%b1%d1%83%d1%80%d0%b3%d0%b0%d1%81-%d0%ba%d1%83%d0%bf%d1%83%d0%b2%d0%b0%d1%82-116-%d0%b5%d0%bb%d0%b5%d0%ba%d1%82%d1%80%d0%b8%d1%87%d0%b5%d1%81%d0%ba%d0%b8/", "text": "Договорът за модернизиране на градския транспорт в община Варна беше подписан в петък от министъра на околната среда и водите Нено Димов. Проектът е финансиран по Оперативна програма „Околна среда 2014-2020 г.“ (ОПОС). Общият размер на инвестицията е 85,4 млн. лв., като оперативната програма осигурява от тях 70 млн. лв., съобщиха от пресцентъра на общината. По проекта ще бъдат закупени 60 нови електрически автобуса за общинска фирма „Градски транспорт“ ЕАД във Варна. Предвижда се доставка и монтаж на 60 станции за бавно зареждане на автобусите и една станция за бързо зареждане. С изпълнението на проекта количеството емисии на фини прахови частици (ФПЧ10) с източник транспортът ще се намали с 1 тон на годишна база. Реализирането на дейностите ще допринесе за подобряване качеството на атмосферния въздух за над 340 000 жители на община Варна. Срокът за изпълнение на дейностите е 39 месеца. Проектът е част от усилията на Община Варна за модернизация на градския транспорт в града и подобряване показателите на въздуха. За целта до момента са успешно реализирани още три проекта, в рамките на които бяха закупени 85 нови автобуса и 30 тролейбуса.", "date": "2019.10.25", "title": " Варна и Бургас купуват 116 електрически автобуса със 70 млн. лв. от ЕС"}
{"url": "https://trud.bg/%d0%bc%d0%b2%d0%bd%d1%80-%d0%b3%d1%8a%d1%80%d1%86%d0%b8%d1%8f-%d0%b2%d1%8a%d0%b2%d0%b5%d0%b6%d0%b4%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b8-%d0%bc%d0%b5%d1%80%d0%ba%d0%b8/", "text": "По повод празничните дни, 26-28 октомври, за втория по значимост национален празник в Гърция, поради очакваното засилено движение по пътищата, „Пътна полиция“ въвежда повишени мерки през трите почивни дни важащи за пътната мрежа в цялата страна, с цел безопасното пътуване на гражданите и предотвратяване на пътни инциденти. Предвижданите мерки включват: – Охраняване на пътната мрежа по сектори, според пътните условия във всеки район.  – Повишено полицейско присъствие и засилено охраняване на отсечки от пътната мрежа, където се наблюдават по-често ПТП.  – Засилени мерки на „Пътна полиция“ при влизане и излизане от големите градски центрове, където има оживено движение.  – Засилени мерки на пътна полиция на места където има масово придвижване на пътници (летища, пристанища, гари и др.)  – Специални мерки на места, където ще има празнични чествания.  – Забрана за движение на камиони с полезен товар над 1,5 тон по време на честването на 28-ми октомври Петък , 25 октомври, от 16:00 до 21:00, събота, 26 октомври, от 08:00 до 13:00 ч и неделя, 27 октомври, от 08:00 до 13:00 ч, в платното за излизане на:  – Автомагирстрала Α8 (Атина – Патра) и поста за заплащане на пътни такси Елевзина до поста за пътна такса за преминаване при Рио.  – Автомагристрала Α1 (Атина – Солун – Евзони), от пътен възел Аг. Стефанос (Крионери)  до кръстовището при Бралос, от пътен възел Родица (Ламия) до пътен възел ο Рахон Фтиотидас , от пункт за пътни такси Макрихори до пътен възел Лептокариа.  – Национална магистрала Солун – Неа Муданиа, от естакадата при Терми до  34ο-тия км.  – Автомагистрала Α11 (Схиматари – Халкида), от точката й на пресичане с автомагистрала Α1 до високия мост в Халкида.  – Национална магистрала Солун – Кавала, от 11-ти километър до кръстовището Леон Амфиолис.  – Автомагистрала Α5 (Йониа одос) от мост «Хар.Трикупис» до края на Йониа одос.  – Магистрала Α7 (Централен Пелопонес), в платното за движение посока Каламата, от Α/Κ Коринт до кръгов пътен възел Спарта (околовръстно шосе на Каламата).  – Автомагирстрала Α71 (Левктро – Спарта) от Α/Κ Левктро до Α/Κ Спарта. Понеделник , 28 октомври 2019 г., от 15:00 до 21:00 ч., в пътното платно за влизане в: – Автомагистрала Α8 (Атина – Патра), в платното за движение към Атина, от пункта за заплащане на пътни такси Рио до пункта за пътни такси Елевзина.  -Автомагистрала  Α1 (Атина – Солун – Евзони), в платното за движение към Атина, от пътен възел Лептокариа  до пункт за пътни такси Макрихори,  от пътен възел Рахон Фтиотида  до пътен възел Родица (Ламия),  и от кръстовището при Бралос до кръстовището Аг. Стефанос (Крионери).  – Национална магистрала  Неа Муданиа – Солун от 34ο χкилометър до есткадата при Терми.  – Магистрала Α11 (Схиматари – Халкида), в платното за движение посока Схиматари, от високия мост в Халкида до пресичането й с магистрала Α1.  – Национална магистрала Кавала – Солун от кръстовището Леон Амфиполис до 11-ти км. от нея.  – Магистрала Α5 (Йониа одос), посока на движение Антирио, от края на Йониа одос до мост „Хар.Трикупис“.  – Магистрала А7 (Централен Пелопонес), в платното за движение към Атина, от кръгов пътен възел Спарта (околовръстно шосе на Каламата) до Α/Κ Коринт.  – Магистрала Α71 (Левктро – Спарта), в посока на движение към Левктро, от Α/Κ Спарта до Α/Κ Левктро. Телефони за връзка с посолството на България в Атина: +30 210 67 48 105 и мобилен телефон за спешни случаи: +30 693 70 96 220. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или имейл: crisis@mfa.bg. МВнР препоръчва на българските граждани, при пътувания в чужбина, да се възползват от възможността да се регистрират в рубриката „Пътувам за…” на следния адрес: (https://mfa.bg/bg/embassyinfo).", "date": "2019.10.25", "title": " МВнР: Гърция въвежда извънредни мерки за сигурност по пътищата"}
{"url": "https://trud.bg/%d0%b4%d0%b0%d1%80%d0%ba%d0%be-%d0%bf%d0%bb%d1%83%d0%b2%d0%b0-%d1%81-%d0%b4%d0%b5%d0%bb%d1%84%d0%b8%d0%bd%d0%b8-%d0%b2-%d0%ba%d1%83%d0%b1%d0%b0-%d1%81%d0%bd%d0%b8%d0%bc%d0%ba%d0%b8/", "text": "На кубинско приключение се отдаде Дарко в края на есента. Заедно със съпругата си Диди той посети най-голямата карибска държава Куба и се потопи в екзотичната й атмосфера. „Бяхме отседнали в Hotel Nacional de Cuba в Хавана, където по принцип са отсядали знаменитости като Марадона, Кевин Костнър, Мадона, Марлон Брандо, Путин и други политически лидери, които са идвали на посещение в кубинската столица. Любопитното е, че в нашата стая е бил настанен Джони Вайсмюлер – актьорът, изиграл легендарния Тарзан в 12 различни филма“, разказва изпълнителят от ефира на Фен ТВ. Естествено Дарко не пропуснал да научи повече и за ръчното производство на продукта, донесъл световна слава на Куба, а именно – кубинските пури. „Впечатляващо е, всяка пура се ражда в резултат на 170 последователни операции, като съществуват около 50 вида“, разяснява той. Специална емоция предизвикало посещението на делфинариум в открито море в курорта Варадеро, докъдето стигнали с катамаран. „За пръв път плувах с делфини и беше много затрогващо. Мили същества, целувахме се с тях!“, смее се певецът на „Боже, хубаво ми е“. Дарко и съпругата му се отдават и на прословутия нощен живот в Хавана, като присъстват на участие на емблематичните Buena Vista Social Club и се наслаждават на традиционните коктейли с ром. Не пропуснали да разпуснат и на умопомрачително красивите плажове, които определят Куба като една от най-предпочитаните туристически дестинации. Междувременно дуетната песен на Дарко и Маргарита Хранова „Път на любовта“ вече се завъртя успешно по много радиостанции и дори младоженци я избраха за своя първи сватбен танц.", "date": "2019.10.25", "title": " Дарко плува с делфини в Куба (СНИМКИ)\t"}
{"url": "https://trud.bg/%d0%bf%d1%80%d0%b5%d0%b8%d0%b7%d0%b1%d1%80%d0%b0%d1%85%d0%b0-%d0%bf%d1%80%d0%be%d1%84-%d0%ba%d0%be%d0%bb%d0%b5%d0%b2-%d0%b7%d0%b0-%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%88%d1%83%d0%bc/", "text": "Проф. Георги Колев беше преизбран за ректор на Шуменския университет „Еп. Константин Преславски“ в петък. Той получи нов 4-годишен мандат от общото събрание на ВУЗ-а при тайно гласуване. За единствената кандидатура бяха 158 души, 23 „против“ и 40 „въздържал се“. Професорът отчете успешен модел на управление и обяви, че приоритетите за следващия мандат ще бъдат кадровото обезпечаване, осигуряването на оптимално добри условия за академично и научно израстване на преподавателите, запазване на финансовата устойчивост.", "date": "2019.10.25", "title": " Преизбраха проф. Колев за ректор на Шуменския университет"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%81%d0%ba%d0%be%d1%82%d0%be-%d0%b4%d0%b5%d1%80%d0%b1%d0%b8-%d0%b0%d1%8f%d0%ba%d1%81-%d1%84%d0%b5%d0%b9%d0%b5%d0%bd%d0%be%d1%80%d0%b4/", "text": "Класическото дерби на холандската Ередивизи между „Аякс“ и „Фейенорд“ е акцентът във футболната програма на MAX Sport през уикенда. Двубоят е в неделя от 17,45 ч пряко по MAX Sport 1.  Домакините от Амстердам са начело в класирането след 10-ия кръг и вървят уверено към защитата на титлата си. А „Фейенорд“ изпитва сериозни трудности и засега е 10-и. По традиция спортните канали на А1 ще излъчват пряко най-интересното и от Серия А. Фаворитите за титлата Ювентус и Интер ще изиграят своите мачове в събота. „Старата госпожа” гостува на „Лече“ от 16 ч, а „нерадзурите” приемат „Парма“ в 19 ч. И двата двубоя ще са по MAX Sport 3. В най-любопитният сблъсък в неделя „Рома“ играе с „Милан“ от 19 ч и ще се излъчи по MAX Sport 3. Двубоят между „Атлетико“ (М) и „Атлетик“ (Б) от испанското пъренство пък е в събота от 22 ч по MAX Sport 4.  Любителите на бойните изкуства ще могат да проследят галавечерта на UFC от Сингапур. Шоуто е от 15 ч в събота по МАХ Sport 2, а най-интересният сблъсък ще е между Демиън Мая и Бен Аскрен в полусредна категория.", "date": "2019.10.25", "title": " Холандското дерби „Аякс“ – „Фейенорд“ по МАХ Sport 1"}
{"url": "https://trud.bg/dj-%d1%82%d0%b5%d0%b4%d0%b8-%d0%b4%d0%b6%d0%be%d1%80%d0%b4%d0%b6%d0%be-%d0%be%d1%81%d1%8a%d0%b4%d0%b8-%d0%bc%d0%b2%d1%80-%d0%b7%d0%b0-%d0%bd%d0%b5%d0%bf%d1%80%d0%b0%d0%b2%d0%be%d0%bc%d0%b5%d1%80%d0%bd/", "text": "Тодор Георгиев, известен като DJ Теди Джорджо, спечели дело срещу за неправомерно задържане от полицаи в Добрич.   тричленен състав на Върховния административен съд е отменил изцяло Решение № 433 от 19.10.2018 г., постановено по адм. дело № 714/2017 г. по описа на на Административен съд – Добрич и вместо него е постановил следното: Решението е окончателно. Доскорошният президент на ФК Локомотив (Дряново), който сега е кандидат за общински съветник на град Дряново заведе иска през 2017 г. От полицейския побой той беше с две счупени ребра, комоцио и рани по ръцете. „След близо две години истината излезе наяве! Решението на ВАС е окончателно. Доказателство е, че в България все още има правосъдие -обективно и безпристрастно, базиращо се единствено на доказателства! Радвам се, че не повлияха и външни фактори по делото. Благодаря за търпението и отделеното време и компетентността на Аавокат Бранимир Балачев от Варна и на адвокат Анелия Иванова от София. Въпрос на чест и достойнство“, коментира Теди Джорджо във фейсбук.", "date": "2019.10.25", "title": " DJ Теди Джорджо осъди МВР за неправомерно задържане"}
{"url": "https://trud.bg/%d1%80%d1%83%d0%b1%d0%b8%d0%ba%d0%be%d0%bd%d1%8a%d1%82-%d1%89%d0%b5-%d0%b5-%d1%84%d0%b5%d1%80%d0%b5%d0%bd%d1%86%d0%b2%d0%b0%d1%80%d0%be%d1%88/", "text": "Неочаквано рубиконът на „Лудогорец“ в групата на Лига Европа ще е „Ференцварош“. Домакинството на „орлите“ срещу унгарците може да се окаже кръстопътно към класирането на 1/16-финал. В петия рунд на мачовете най-успелият тим на страната за втори път ще гостува в Разград през сезона, след като в момента „диша във врата“ на „Лудогорец“. Съдбата на жребия реши двата отбора да се срещнат и в двата различни евротурнира. В първия квалификационен кръг на Шампионската лига „Ференцварош“ излезе краен победител. Сега „Лудогорец“ има всички шансове да си отмъсти, като първата част от изпита на унгарска земя взе с „отличен“. Еуфорията при шампионите даде „на заден“ след домакинското 0:1 срещу „Еспаньол“. Каталунският тим, закъсал в Примера дивисион, изигра изключително умен мач. А за разлика от головите фиести срещу московския ЦСКА (5:1) и „Ференцварош“ (3:0) на „Лудогорец“ играта не вървя по мед и масло. „ Никога не сме си мислили, че ще ни е лесно – призна Станислав Генчев, треньорът на „орлите“. – Наказаха ни още с първата грешка. През второто полувреме нещата ни се получаваха по-добре, но не успяхме да стигнем до завършваш удар. „Еспаньол“ ни пресираше твърде много. Надявам се, че накрая ще излезем от групата. Победата на „Ференцварош“ с 1:0 като гост в Москва може да е и добра за нас.“ Неочаквано руският тим, носител на трофея през 2005 година, се превърна в истински бушон в групата. След погрома в Разград тимът падна с 0:2 у дома от „Еспаньол“ и сега от унгарците. Шансовете на ЦСКА за класиране минават през чудо – 3 победи до края, като два от мачовете са в Будапеща и Барселона. „ Абсолютно нищо в групата не е приключило – коментира националният вратар Пламен Илиев. – Срещу „Еспаньол“ допуснахме прекалено много индивидуални грешки. Преди почивката испанците не ни даваха да ги атакуваме. А ние направихме една грешка и ни вкараха гол. Трябва да изчистим тези неща за следващия мач в Барселона. Много ни липсваше нашият голмайстор Клаудио Кешеру.“ Абел Анисе, националът на Мадагаскар, вдигна духа на отбора с призив: „Да победим в Барселона!“ „ Разочаровани сме, че не спечелихме пред нашите фенове – рече халфът. – Трябва да се трудим много, за да продължим напред в турнира. Имаме големи шансове за това и се надявам да ги използваме.“ Пабло Мачин, новият треньор на „Еспаньол“, похвали анализаторския си екип, който разуднал перфектно „Лудогорец“. „Изпълнихме перфектно всичко необходимо на терена – коментира наставникът. – След почивката се защитавахме, защото целта беше да не допуснем гол. Когато сме стабилни защита, имаме повече увереност в атаката. Възползвахме се от първата ни ситуация и това донесе три точки.“", "date": "2019.10.25", "title": " Рубиконът ще е „Ференцварош“"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f-%d0%b4%d0%b5%d0%bd-%d0%be%d1%82-%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80/", "text": "В последния ден от предизборната кампания искам да благодаря на всички за труда и енергията, които положихте в тази нелека надпревара. Благодаря за заряда, с който работихте във всяко едно село, квартал и град. Това написа във Фейсбук премиерът Бойко Борисов в послание по повод последния ден от кампанията за местните избори на ПП „ГЕРБ“. „И този път ние от ГЕРБ бяхме сред хората. Стиснахме ръцете им и чухме критиките им – лично очи в очи. Поздравявам и колегите от смесените региони, където се водеше най-тежката предизборна надпревара. Благодаря Ви, че не отстъпихте от принципите и позициите си. Още веднъж ще кажа, че ГЕРБ ни има, за да правим живота на хората по-добър. Постовете и привилегиите никога не са били важни за нас. Който не е работил в интерес на гражданите – разделяли сме се с него. И занапред ще е така! Винаги сме се учили от грешките, взехме си поука и от последните. Затова днес отново заставаме пред Вас, за да поискаме вашата прошка и подкрепа. Благодаря Ви!“, добави още Борисов. Премиерът увери, че кметовете на ГЕРБ са разбрали грешките си и обеща, че в следващите си мандати те няма отново да ги допуснат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " Борисов на последния ден от предизборната кампания: Отново заставаме пред Вас, за да поискаме вашата прошка и подкрепа"}
{"url": "https://trud.bg/%d0%bb%d0%b8%d1%82%d0%b8%d1%8f%d1%82-%d0%b5-%d0%bf%d1%80%d0%b8%d1%87%d0%b8%d0%bd%d0%b0-%d0%b7%d0%b0-%d0%bd%d0%b5%d1%80%d0%b2%d0%bd%d0%b8-%d1%81%d1%80%d0%b8%d0%b2%d0%be%d0%b2%d0%b5-%d0%b8-%d0%b4%d0%b5/", "text": "Да се живее без постоянен стрес за повечето хора в съвременното общество е почти утопия. Стресът е хронично заболяване, от което страдат повечето от гражданите. Когато болестта не може да се победи, тогава човек трябва да се научи да живее с нея. Има някои неподозирани фактори, които влияят на това как се възприема стресът.  Една от скритите причини за нервните сривове е недостигът на литий в организма. Той е ценен микроелемент, който е особено важен за нервната система. Използва се в психиатрията като лекарство за пациенти с биполярно разстройство. Ако човек обърне внимание на състава на мултивитамините, които се предлагат в аптеките, ще види, че те съдържат и различни микроелементи като магнезий, желязо, калций, дори и по-редки като молибден, но литий рядко ще откриете. Причините са две. Първата е, че той се приема като психиатрично лекарство, което в по-големи дози е токсично. Втората е, че не се оценява ползата му за нашия организъм. Сега има достатъчно изследвания, които доказват ролята му в борбата със стреса и учените са създали такива форми на лития, които са ефикасни в малки дози и не са токсични. Има няколко признака за недостига му в организма Дефицитът на литий може да се установи с изследване на кръв и съдържанието му в косата. То е сложно и скъпо, и невинаги се налага да се прави. Има и косвени признаци за недостига му, и след консултация с лекар може да се приемат необходимите безопасни дози от него. Лесен и достъпен начин за набавянето му с храната е консумацията на червено цвекло. * При стрес настроението рязко се влошава. Учени са установили, че литият участва при синтеза на серотонин – хормона на щастието, и затова го смятат като микроелемент, който стабилизира настроението. * Склонни сте да „решавате“ проблемите си с помощта на алкохол и вкусна храна. Това се нарича „зависимо“ поведение. Не е толкова важно от какво сте зависими – от цигари, алкохол, храна, компютърни игри или тв сериали. Желанието да прибегнете към нещо такова в стресова ситуация е „червена лампичка“ за това, че в организма ви става нещо нередно. Възможно е именно дефицитът на литий да е довел до появата на зависимото поведение. * Периодично изпадате в апатични състояния.  Тогава всичко ви се струва безсмислено. Може да живеете така доста дълго време, дори да се прокрадват в главата ви мисли за самоубийство.Това състояние прилича на депресия и ако се усещате по този начин, добре е да се консултирате с психиатър и психотерапевт, за да ви поставят точна диагноза. Доказано е, че дефицитът на литий може да доведе до депресивни състояния. * Имате депресия, но антидепресантите не ви помагат или имат слаб ефект.  Ако вече ви е поставена диагноза „депресия“ и лекарят ви е предписал андепресанти, обърнете внимание как се чувствате и дали облекчават състоянието ви. Ако пиете хапчета, но от тях няма ефект или е съвсем слаб, отново изпитвате апатия и всичко ви се струва безсмислено, лекарят може да реши да ви предпише препарат с литий. Този тип медикаменти косвено влияят на ефективността на антидепресантите. Имайте предвид, че някои от лекарствата с литий, които се използват в психиатрията, може да са токсични, затова винаги се консултирайте със специалист, ако откриете у саба си някой от признаците на дефицит на този микроелемент.", "date": "2019.10.25", "title": " Литият е причина за нервни сривове и депресия\t"}
{"url": "https://trud.bg/193-%d0%bc%d0%bb%d0%b0%d0%b4%d0%b5%d0%b6%d0%b8-%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%b7%d0%b0-%d0%bf%d1%80%d1%8a%d0%b2-%d0%bf%d1%8a%d1%82-%d0%b2-%d0%be%d0%b1%d1%89%d0%b8%d0%bd%d0%b0/", "text": "Общо 193 младежи в община Търговище ще имат възможност да гласуват за пръв път на местните избори, съобщиха от местната администрация. Те са навършили 18 години в периода от изборите за Европейския парламент до деня на вота, като на 27 октомври трима от тях празнуват пълнолетие. Освен навършващите 18 години тогава, още 202 жители на община Търговище са рожденици в този ден. Според избирателните списъци, изготвени от ГРАО на национално ниво, в общината има 52 426 избиратели. Заявления за гласуване по настоящ адрес в общината са подали 924 човека. За територията на град Търговище те са 93. В неделя ще има и подвижна избирателна урна. Заявления за нея са подали 48 души. Припомняме, че в неделя Община Търговище осигурява специализиран автомобил за придвижване до избирателните секции на граждани с увреждания на опорно-двигателния апарат и на зрението. Избирателите ще могат да ползват общинския автомобил, след подаване на заявка на телефони 0601 6 87 32 или 0893 32 33 12 през целия ден. Те следва да представят пред съответното длъжностно лице експертно решение на ТЕЛК за инвалидност, не по-малка от 71%, или епикриза, доказваща временната невъзможност или съществени затруднения за придвижване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.25", "title": " 193 младежи гласуват за пръв път в община Търговище"}
{"url": "https://trud.bg/%d0%bd%d0%be%d0%b2%d0%b0-%d1%81%d0%bf%d0%be%d1%80%d1%82%d0%bd%d0%b0-%d0%b7%d0%be%d0%bd%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Община Бургас стартира изграждането на голяма спортна зона на открито, в която десетки души ще могат едновременно да тренират широк спектър упражнения. Тя ще бъде оборудвана с разнообразни уреди, позволяващи контролирано натоварване на всички мускулни групи.</div><div></div><div>В различните модули на спортната зона активните бургазлии, които искат да се поддържат в добра форма, ще открият шведска стена, двоен лост, троен лост, дълъг прав лост, мултифункционален лост, лост със сфери, 45-градусова стълба, маймунска стълба, халки, боксова круша, хендстенд, стойки за лицеви опори, успоредки. Чака се доставката на новите уреди, а обектът ще бъде завършен и пуснат в експлоатация до края на месец ноември 2019 г.", "date": "2019.10.25", "title": " Нова спортна зона в Бургас"}
