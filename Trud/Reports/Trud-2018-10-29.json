{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bc%d0%b5%d1%80%d0%ba%d0%b5%d0%bb-%d0%b7%d0%b0-%d0%b4%d0%be%d1%81%d1%82%d0%be%d0%b9%d0%bd%d0%be%d1%82/", "text": "Френският президент Еманюел Макрон поздрави Ангела Меркел за „изключително достойното“ решение да се оттегли от поста канцлер на Германия през 2021 година, съобщава AFP. „Тя никога не забрави какво са европейски ценности и водеше своята страна с огромен кураж“. Това Макрон е заявил на пресконференция след разговорите с етиопския премиер Аби Ахмед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.29", "title": " Макрон поздрави Меркел за „достойното“ решение да се оттегли в 2021"}
{"url": "https://trud.bg/%d0%b8%d0%bc%d0%be%d1%82%d0%b8%d1%82%d0%b5-%d0%b2-%d0%b0%d1%82%d0%b8%d0%bd%d0%b0-%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%b4%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82/", "text": "Броят на сделките нарасна 1,5 пъти Цените на имотите в Атина започват да нарастват близо 10 години след като световната финансова криза достигна България и южната ни съседка. През първите месеци на 2018 г. цената на имотите в центъра на гръцката столица достига средно 1500 евро за кв.м, което е няколко пъти под равнището в много други европейски столици. Имотите в Атина като цена на квадратен метър са два пъти по-евтини от тези в Лисабон, три пъти по-евтини от тези в Мадрид, Барселона и Берлин, четири пъти по-евтини от тези във Виена и почти седем пъти по-евтини от тези в Париж. Това представлява чудесна възможност за инвеститорите. Според Гръцката национална банка, в края на 2017 г. имотите в Атина са били с 44% по-евтини спрямо пика през 2008 г. Но спадът на цената на имотите се забавя. През 2015 г. цената на квадратен метър е намаляла с 5,3%, през 2016 г. – с 1,8%, а през 2017 г. – само с 0,9%. На тримесечна база цените дори са спрели да се понижават – те са останали без промяна през последното тримесечие на 2017 г. и дори са се повишили в други гръцки градове. Всички това дава основание да се предположи, че през настоящата година цените на имотите в Атина ще тръгнат нагоре. Пазарът на жилищното строителство започва да се съживява. Според данни на ELSTAT, през 2017 г. броят на издадените разрешителни за строеж в Атина се е увеличил за първи път от 10 години, като е нараснал с 13%. Според Wall Street Journal броят на строителните проекти в столицата, включително на компании, които разширяват офисите си, както и за нови жилищни сгради, е нараснал драстично. Имотният пазар в Атина се съживява на фона на нарастващото търсене от инвеститорите. Според Гръцката национална банка, броят на имотните трансакции в града се е повишил с 18% през 2017 г. и с 1,5 пъти през първите два месеца на 2018 г. спрямо същия период на 2017 г. Търсенето на имоти за краткосрочно отдаване под наем е подкрепено от растящия брой туристи, така че инвеститорите в имоти имат потенциала за по-висока и постоянна възвръщаемост. Гърция преживява бум на туризма, като по данни на Гръцката централна банка броят на чуждестранните туристи е нараснал от 15 млн. души през 2009 г. на 30 млн. души през 2017 г. Повечето от тях посещават Атина по време на престоя си в страната, която остава популярна благодарение на добре запазеното си историческо наследство и приятен климат. По данни на Euromonitor International Атина е на второ място по ръст на броя на туристите в Европа след Хераклион. Чуждестранните туристи са достигнали 4,8 млн. души през 2017 г., което е с 10% повече спрямо 2016 г. Средният период на престой в Атина е нараснал от 5,5 дни през 2016 г. на 5,7 дни през 2017 г. Сериозен ръст има на резервациите чрез портала за споделяне на жилища Airbnb, който изпреварва ръста в Париж, Берлин и Барселона. Най-популярните квартали за резервации от туристите се намират в центъра – Керамик, Кукаки, Микригиани, Монастираки, Плака и Тисио. Търсенето от чуждестранни инвеститори е стимулирано и от евтините златни визи – разрешително за пребиваване в Гърция, което се предоставя срещу закупуването на един или повече имоти на цена от минимум 250 хил. евро. Минималната сума на други пазари, предлагащи златни визи, е по-висока. Инвестициите за златна виза в Испания започват от 500 хил. евро, в Португалия – от 350 хил. евро, а в Латвия- от 263 хил. евро. Популярността на гръцките златни визи расте. Според компанията Enterprise Greece страната е издала с 30% повече визи през 2017 г. спрямо 2016 г. От началото на програмата през 2013 г. до 2017 г. разрешителни за пребиваване в Гърция са издадени на 2035 инвеститори, повечето от които от Китай, включително на членове на семейството им. Китайските граждани съставляват близо половината от издадените разрешителни за пребиваване. Други големи групи инвеститори идват от Русия, Турция и Египет.   До 26% доходност от къщи край морето В топ 5 влизат Барселона Ница Градът Кисими в щата Флорида, САЩ, Барселона в Испания и Корнуол във Великобритания са най-добрите места за закупуване на ваканционно жилище с цел отдаването му под наем, показва изследване на компанията за застраховка на ваканционни жилища Schofields. Тези градове предлагат най-добрата възвръщаемост на инвестицията от гледна точка на цената на имот с площ от 90 кв. м, потенциален доход от наем и анализ на най-популярните локации за туризъм и вероятността те да останат популярни. Анализът на Schofields показва, че възвръщаемостта на инвестициите е 26,02% в Кисими, 18,78% в Барселона и 12,01% в Корнуол, следвани от 11,96% в Ница, 8,71% по крайбрежието на езерото Гарда в Италия, 6,82% в Маями, 6,32% в Марбеля, 5,61% във Фару, Португалия, 3,36% в Авиньон, Южна Франция, и 2,89% в Езерната област в Англия. Кисими, известен с тематичните си паркове, се намира в район, който е смятан за водеща туристическа дестинация в САЩ с добър климат през цялата година и инвеститорите могат да очакват възвръщаемост от близо 34 хил. евро на година. Достъпната цена за покупка на имот и високата възвръщаемост от наемите на ваканционни домове в Барселона означават, че има потенциал инвеститорите да печелят малко над 43 хил. евро на година след приспадане на разходите от имоти със средна цена от близо 196 хил. евро. Според изследването средната цена на жилищата в Кисими е била между 160 хил. и 199 хил. долара в последните три години и прогнозите показват, че цените продължат да нарастват, което ги превръща в добра потенциална инвестиция. Според Фил Скофийлд не е изненадващо, че Кисими оглавява класацията за най-добра възвръщаемост на инвестициите в имоти, намиращи се в райони с добър климат и предлагащи добри възможности за развлечения. “Това е изключително популярна ваканционна дестинация за хората по света дори извън активния сезон, което означава, че търсенето на ваканционни домове е голямо, а това тласка нагоре наемите. Въпреки това цените на имотите остават ниски след рецесията”, отбелязва Скофийлд. Той допълва, че макар тези области да са най-добрите статистически за възвръщаемостта на инвестициите във ваканционни домове, потенциалните инвеститори трябва да гледат и други фактори, за да извлекат максимална доходност, включително точната локация на жилището и потенциала за повишаване на доходите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Имотите в Атина започват да поскъпват\t\t\t"}
{"url": "https://trud.bg/30-%d1%82%d0%be-%d1%8e%d0%b1%d0%b8%d0%bb%d0%b5%d0%b9%d0%bd%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f/", "text": "Форумът за компютърни изкуства   („Компютърно пространство“) се провежда 30 години и е най-голямото събитие за компютърни изкуства в Югоизточна Европа. Форумът се организира от Студентското общество за компютърно изкуство /СОКИ/ в партньорство с редица организации и институции. От 25-ти до 27-ми oктомври, в Центъра за култура и дебат „Червената къща“ и Централния военен клуб се състоя фестивалната част на международния форум за компютърни изкуства „Компютърно пространство“, computerspace.org, където имаше серия от изложби на компютърна графика, анимация, интерактивни изкуства, електронна музика, семинари, демонстрации и връчване на наградите от конкурсната част. Посетителите имаха удоволствието да видят множество презентации, изнесени от експерти в областта на дигиталното изкуство на световно ниво. Форумът е некомерсиално събитие показващо световните тенденции в областта на компютърните изкуства, с образователна насоченост към студенти, ученици, експерти и артисти. Основни акценти в тазгодишния фестивал са теми като „Предизвикателствата на 3D визуализацията“, „Стари и нови медии“, „2D илюстрация и анимация“, „Гугъл гараж“, „Био изкуство“, „Разработване на дигитални арт проекти“, „Визуални ефекти“ и представяне на някои от проектите и авторите на конкурса Computer Space. По повод 30-тото юбилейно издание на „Компютърно пространство“ се организира ретроспективна изложба на „Кравая“ в градинката пред НДК. В нея са представени някои от наградените проекти от последните 5 години, както и информация за историята на самото събитие. Посетителите на 30-тото издание на „Компютърно пространство” имаха шанса да разгледат множество изложби и да се включат в ежегодните семинари провеждани в Центъра за култура и дебат „Червената къща”. В изложбеното пространство беше показан проекта Foxy days-компютърни графики на Кристина Стоянова, в който в рамките на 101 дни тя е изработвала по една илюстрация на лисица с различен контекст, определян от нейните почитатели. В изложбата бяха показани 30 от тези 101 илюстрации. Изложени бяха 3D визуализации от студио REDVERTEX, като изображенията бяха с впечатляваща фотореалистичност. Интерактивните инсталации на Лора Шопова от Националната художествена галерия и учениците от ТУЕС към ТУ-София Александър Петров, Петър Герасимов и Теодор Станишев не само забавляваха посетителите, но и показваха синтеза техника-наука-изкуство. Заедно с тях, Валентин Милев демонстрира разнообразни смарт играчки. Показани бяха и т.нар. paper tablets, иновативни графични таблети на WACOM, както и системи за виртуална реалност. Някои от съвременните смарт играчки съдържат самообучаващи се алгоритми и демонстрират завидна способност за интеракция с хората. И тази година семинарите предизвикаха голям интерес сред посетителите. Впечатляващи бяха презентациите за 3D визуализацията от Димитър Рашков, Кубрат Томов и Никай Рангелов от REDVERTEX. Млади, но доказали се илюстратори като Йоана Викторова, Борислава Караджова и Николай Иванов разказаха за нови проекти, свързани с 2D илюстрация и анимация. Посетителите имаха шанса не само да слушат презентаторите, а и да разговарят с тях и обсъждат казуси. Интерес предизвика уъркшопа за естетиката на фотографията , в който Ивайло Стоянов и Кеворк Ванлян запознаха публиката с част от историята на фотографията и показаха примери на някои съвременни фотографи и техните бележити творби. Семинарът на Google Garage, воден от Илияна Бачева и Иван Апостолов беше изключително полезен за всички, които искат да създадат добро онлайн присъствие за своят бизнес или изкуство. На следващият ден Валентин Велинов от БАН запозна зрителите с технологиите, които помагат на учените да правят виртуални дисекции на различни растителни структури и как био-образите могат да изглеждат като дигитални картини. Росен Петков, Боряна Савова и Иван-Асен Оведенски от Студентското общество за компютърно изкуство /СОКИ/, заедно със своите партньори от Националната професионална гимназия по полиграфия и фотография представиха новостите в т.нар. мобилна (нискобюджетна) дигитализация на книги и проекта Mobile Digitizing по програма Erasmus+. Разработката на интерактивни инсталации бе представена от директора на програма „Дигитални изкуства” към НХА Венелин Шурелов. Разработката на мобилни устройства и софтуер за тях бе коментирана от Виктор Кетипов, преподавател в ТУЕС. Марин Петков и колеги от MP-Studio представиха новостите в областта на 3D мапинга. Специалните визуални ефекти във филмите бяха атрактивно показани от Ангел Иванов от WorldWide FX. Известни международни експерти и артисти като Саша Гедет, Мете Болд и Седрик Фермонт от Германия, Маня Чирич от Сърбия, Йонас Бодингбауер и Тобиас Мико от Австрия, Никос Ставрополус от Гърция, Сенай Угурлу от Турция представиха състоянието на компютърните изкуства в България. Третият ден на фестивалната част бе посветена на церемонията по връчване на наградите на победителите от конкурсната част на „Компютърно пространство”. Победителите бяха избрани от експертно жури от представители на академичния, артистичния и корпоративния сектор, като за наградите се състезаваха над 100 проекта от над 15 страни. Наградите се връчиха от политици и експерти в голямата зала на Централния военен клуб. В началото на церемонията председателят на организационния комитет Росен Петков представи историята на форума „Компютърно пространство” от 1989 г. до наши дни, показвайки кадри от списания „Млад конструктор”, „Графика с компютър” , в. „Младеж” от периода 1988 г. – 1994 г., където Росен Петков е популяризирал компютърните изкуства и Форума. Бяха обявени победителите в 8-те категории- компютърна графика, компютърна анимация, уеб-дизайн (с 4 под-категории), мобилни арт приложения и електронна музика. Награди връчиха д-р Тодор Чобанов, Заместник-кмет на Столична община, Биляна Генова, директор на дирекция „Култура” на Столична община, Дончо Барбалов, Заместник-кмет на Столична община, Наталия Митева, програмен директор „Образование” във Фондация „Америка за България”, Михаела Иванова от Постоянната комисия по образование, култура, наука и културно многообразие към Общинския съвет, директора на Национален студентски дом Христиан Даскалов, Росен Петков, председател на организационния комитет и на СОКИ, Георги Шарков, съветник по киберсигурност към Министерство на отбраната и Владимир Джамбазов- композитор и член на журито. В категория „Компютърна графика” наградата взе Cover art/editorial ‘fishhead’- Georgios Dimitriou, Гърция, в категория „Компютърна анимация”- Branded dreams – the future of advertising- Thom Snels, Великобритания. Наградата за електронна музика получи Night study 3- Felipe Otondo, Канада. В категория „Уеб-дизайн- изкуство, култура и хоби” бе отличен сайта „Пловдив- европейска столица на културата”, в „уеб дизайн- информация и медии”- Icarus_thegame- Tobias Micko, в „уеб дизайн- общество и институции”- ННЕК ЮНЕСКО и специална награда за Националното представителство на студентските съвети, в „уеб-дизайн-технологии и пазар”- Orsay- Georgi Vasilev, в „мобилни арт приложения”- Die entscheidung – “the decision”- Jonas Bodingbauer. Раздадени бяха и наградите на публиката, както и други специални награди, които могат да се видят на сайта на събитието. Всеки може да разгледа до 05.11.2018 ретроспективната изложба „30 години „Компютърно пространство” ”, която се намира до „Кравая”, в парка на НДК. Форумът в част от Календара на културните събития на Столична община. Образователните семинари се организират с подкрепата на фондация „Америка за България”.", "date": "2018.10.29", "title": " 30-то юбилейно издание на международния форум за компютърни изкуства „Компютърно пространство“ 2018"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d1%83%d1%87%d0%b8%d1%82%d0%b5%d0%bb%d0%b8-%d0%bd%d0%b5-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d1%82-%d0%b8%d0%bd%d0%be/", "text": "„18% от българските учители са запознати с дигиталните и иновативни инструменти за работа в училище. Въпреки това не ги ползват“, това съобщи председателят на фондация „Дигиталните деца“ – Ивелина Атанасова. През уикенда тя организира за седми път конференция за обучение на преподаватели и учители – DigitalKidZ, която се провежда с подкрепата на Европейската комисия, Министерство на образованието и науката и Регионален инспекторат София. Тази година конференцията е под патронажа на Еврокомисаря по цифровата икономика – Мария Габриел. „Наличието на по-модерни устройства в класните стаи не означава, че дигиталната грамотност на учителите и на децата ще стане автоматично по-добра. Всъщност истинският проблем се крие не в това какво учат, а как го учат децата. И докато ние не започнем да инвестираме и да използваме в съвременните класни стаи модерни и иновативни образователни инструменти, което неминуемо е проблем, аз няма как да кажа, че всичко ни е розово“, допълни още Атанасова. „Всички в сферата на образованието осъзнаваме, че сега в момента изграждаме тези деца, които утре трябва да работят, да използват тези технологии и да бъдат дигитално грамотни”, коментира Ралица Войнова от Регионалния инспекторат на МОН, която беше сред присъстващите на конференцията. Специални гости от Великобритания и Финландия разказаха за иновациите в образованието в техните страни и какви са световните тенденции. Директорът и заместник директорът на СУ „Христо Ботев“ в град Карнобат – Иван Стоянов и Иван Иванов показаха как на практика това може да се случи и в България чрез техния пример. Те са превърнали повереното им образователно средище в едно наистина модерно технологично училище. „Обществото, в което живеем се променя и с него трябва да се променят и целите на образованието. Неграмотността в днешно време се свързва с невъзможността да боравим с дигиталните технологии. По време на конференцията DigitalKidz не се говорят пожелателни неща, ние показваме добрия пример и какво е свършено до момента. Отговаряме на въпроса „Как?“, категорична беше Ивелина Атанасова.", "date": "2018.10.29", "title": " Българските учители не използват иновативни инструменти за работа в училище"}
{"url": "https://trud.bg/%d0%b2%d0%be%d0%bb%d0%b2%d0%be-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-%d0%bd%d0%b0%d0%b4-660-000-%d0%bb%d0%b5%d0%b2%d0%b0-%d0%b2-%d0%bd%d0%be%d0%b2%d0%b0-%d0%b1%d0%b0/", "text": "„Волво Груп България“ инвестира над 660 000 лева в изграждането на нова сервизна база за камиони край Велико Търново. Обектът се намира в периферията на Старата столица, до входа на град Килифарево и има непосредствен достъп до международния път Русе – Свиленград. Сервизната база бе официално открита в края на миналата седмица, а гост на церемонията бе заместник-кметът на община Велико Търново Снежана Данева-Иванова, която преряза лентата на обекта заедно с Карин Йохансон – управител на компанията инвеститор, както и с кмета на Килифарево Димитър Събев. Снежана Данева-Иванова коментира, че инвестицията е поредното доказателство за големия икономически потенциал и привлекателността на Велико Търново за инвеститорите. Обсъдена бе възможността ученици от старопрестолния град да практикуват в базата, както и да бъде създадена нова специалност в сферата на средното техническо образование, чиито възпитаници да се обучават в сервизния център. Карин Йохансон благодари на Община Велико Търново за съдействието при реализирането на проекта и подчерта, че градът е с ключова локация за транзитния поток на товарни автомобили. Новата база разполага със съвременна техника и апаратура и може да обслужва над 2000 камиона годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " „Волво“ инвестира над 660 000 лева в нова база край Велико Търново"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d0%bf%d1%80%d0%b0%d0%b2%d0%b4%d0%b0-%d0%b1%d0%b8%d0%b2%d1%88%d0%b8%d1%8f-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80/", "text": "Съдът оправда бившия външен министър Даниел Митов по обвинението за злоупотреба с доверие. Според първоначалното обвинение на прокуратурата Митов като министър и неговият заместник Христо Ангеличин са ощетили външното министерство след неправомерно платени пари на фирма за организиране на служебни пътувания – за осигуряване на самолетни билети, хотели и застраховки. Бившият зам.-министър на външните работи Христо Ангеличин беше осъден от Специализирания наказателен съд на 4 г. лишаване от свобода по делото за разходите на МВнР за командировки. Определена му бе и глоба от 4000 лв. Според магистратите обаче Ангеличин е ощетил Външно с близо половин милион лева при неправомерно подписване на договор с фирма, която да осигури самолетни билети, хотелско настаняване и застраховки. Тезата и на него, и на Митов беше, че не е извършено нищо незаконно и в случая се е наложило МВнР да работи само временно с туроператор, който обслужва друго ведомство. Присъдата може да бъде обжалвана. На 5 октомври 2018 г. съдът прие за доказано повдигнатото му обвинение в безстопанственост и му наложи наказание 2 години „Лишаване от свобода“, изпълнението на което е отложено с 4 години изпитателен срок. Делото бе за неизгоден договор за доставка на телефонни централи. Кумулативно съдът наложи и наказание „глоба“ в максималния за това деяние размер на 5 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Съдът оправда бившия външен министър Даниел Митов\t\t\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b7%d0%b0-%d0%b7%d0%b0%d1%81%d0%b5%d0%bb%d0%b2%d0%b0%d0%bd%d0%b5-%d0%bd%d0%b0-50-000-%d0%b5/", "text": "Синдикатите и работодателите предлагат програма за заселване на поне 50 000 етнически българи от Украйна и Молдова в България. Програмата включва подготовката на карта на свободните работни места у нас с тяхното разположение и нивата на заплащане, както и карта на изоставените къщи, в които могат да се заселят тези хора. Това обясни в петък президентът на КНСБ Пламен Димитров при обсъждането на проектобюджетите на държавата, здравната каса и държавното обществено осигуряване от Съвета за тристранно сътрудничество. Програмата може да се реализира в рамките не 3-4 години, поясни Пламен Димитров. „Между 100 000-120 000 души са нужни в момента на българската икономика. Бизнесът има готовност да ги поеме. Втората стъпка е общините да направят един мапинг на изоставените къщи в селата. Бизнесът и без това вози в момента между 20-30 до 50 км работниците си и ще продължи да ги вози. Въпросът е да ги има, т.е. да ги заселим тези наши сънародници в тези имоти“, коментира Димитров. „Общата сметка според нас е между 300 и 400 млн. за цялата програма, за да се купят тези къщи, да се предоставят безвъзмездно на тези семейства и бизнесът да им покаже къде ще работят. Това според нас визира смислено усилие на обществото, на правителството и на всички нас, които можем да помагаме“, изтъкна президентът на КНСБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.10.29", "title": " Предлагат програма за заселване на 50 000 етнически българи от Украйна и Молдова\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%be%d0%b2%d0%be%d1%82%d0%be-%d0%bb%d0%b5%d1%82%d0%b8%d1%89%d0%b5-%d0%b2-%d0%b8%d1%81/", "text": "„За мен е чест и удоволствие да участвам в тържественото откриване на новото летище в Истанбул, което се провежда на националния празник на съседна, приятелска и съюзническа Турция – 29 октомври“. Това заяви министър-председателят Бойко Борисов пред президента на Турция Реджеп Тайип Ердоган, който го посрещна преди тържествената церемония, съобщиха от правителствената информационна служба. „Убеден съм, че новото летище в Истанбул е не само огромен принос за развитието на транспортната инфраструктура, за контактите между хората и за развитието на търговско-икономическите отношения. То е значителна стъпка в реализирането на инфраструктурната свързаност на региона с ЕС, която бе сред приоритетите на българската външна политика по време на Българското председателство на Съвета на ЕС“, подчерта министър-председателят Борисов пред турския президент. Българският премиер беше категоричен, че освен непосредствен съсед на България, Турция остава и важен партньор в области като миграцията, борбата с тероризма, енергетиката, земеделието и животновъдството, търговията. „Вярвам, че откриването на новото летище символизира, както нашите досегашни съвместни успехи, така и бъдещото ни сътрудничество, взаимно доверие, толерантност и мир“, посочи още премиерът Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.10.29", "title": " Борисов към Ердоган: Новото летище в Истанбул символизира бъдещото ни сътрудничество (СНИМКИ)"}
{"url": "https://trud.bg/%d1%81%d0%b8%d0%bb%d0%b2%d0%b5%d0%bd%d0%b0-%d1%80%d0%be%d1%83-%d0%b7%d0%b0%d0%bc%d0%b5%d1%81%d1%82%d0%b2%d0%b0-%d0%bb%d0%b5%d0%be-%d0%b1%d0%b8%d0%b0%d0%bd%d0%ba%d0%b8-%d0%b2-%d0%bd%d0%be%d0%b2%d0%b8/", "text": "Една от най-признатите в световен мащаб жени готвачи, собственик на ресторант и кулинарен консултант – българката Силвена Роу, е новият член на журито на риалити предаването „Мастършеф“ по Би Ти Ви. Тя ще се присъедини към екипа на Андре Токев и Петър Михалчев в петия сезон на кулинарното шоу, което ще се появи в ефир през пролетта на 2019 г. Лео Бианки остава в семейството на телевизията, като предстои да започне своя авторска седмична рубрика в токшоуто „Преди обед“.   „Дойде време да привлечем към журито и утвърдена жена шеф-готвач и сме щастливи, че това е именно международно признатата Силвена Роу. Високо ценим приноса на Лео Бианки за успеха на четвъртия сезон на предаването, затова нашата работа с него ще продължи чрез седмичната му рубрика в „Преди обед“, коментира Ангелина Белчева, мениджър локални продукции и изпълнителен продуцент на „Мастършеф“ България. Силвена Роу се нарежда сред топготвачите във Великобритания, където успешно открива високо оценения от критици ресторант Quince в The Mayfair Hotel’s. Тя е автор на шест от най-продаваните кулинарни книги. Популярна е сред широката публика в Европа и с участието си в множество кулинарни предавания, като Saturday Kitchen и Keep Cooking and Carry On по BBC, Time Machine Chefs по ABC, This Morning по ITV, Good Food Live и My Kitchen по UKTV Food. През своята кариера Силвена Роу е готвила за множество известни личности в Лондон, сред които кралски особи и рок звезди, а готварският й стил я превръща и в кулинарен консултант във филма на Дейвид Кронсбърг „Източни обещания“, който излиза през 2007 година. Повече от 650 кандидати за спечелване на престижната титла „Мастършеф“ на България и наградата от 100 000 лева се явиха на предварителните кастинги за сезон 5.", "date": "2018.10.29", "title": " Силвена Роу замества Лео Бианки в новия сезон на „Мастършеф“"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b7%d0%b0%d0%b4%d0%b8%d0%bc%d1%8f%d0%b2%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%81%d1%82%d1%80%d1%83%d0%bc%d0%b0-%d0%ba%d1%80%d0%b0/", "text": "Огромен пожар гори край Дупница, магистрала Струма е силно задимена. Огънят тръгна от сухи треви край пътя, мина през ниска растителност и навлезе в овощните градини, предаде БГНЕС. Пожарът е източно от магистралата между 58 и 59 км. на площ от около 1000 кв. м. Въпреки че сигналът е подаден в 16.45 ч. от преминаващ, пожарът все още не се гаси. Горят овощни градини, сухи треви, храсти. Гори цялото пространство от разклона за Дупница в посока София и тунел Бинека. Районът Бинека е силно задимен. Към 17.15 ч. полицията започна да отцепва района и да предупреждава водачите да внимават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Пожар задимява магистрала „Струма“ край Дупница (ВИДЕО)"}
{"url": "https://trud.bg/%d0%be%d1%82-1-%d0%bd%d0%be%d0%b5%d0%bc%d0%b2%d1%80%d0%b8-%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%b7%d0%b5%d0%bb%d0%b5%d0%bd%d0%b0%d1%82%d0%b0-%d0%b7%d0%be%d0%bd%d0%b0-%d0%b2/", "text": "„Зелената зона“ за платено паркиране в София се разширява от 1 ноември, напомни пред „Труд“ Румяна Милова от Центъра за градска мобилност. Както тази година общината реши по искане на граждани, платените паркоместа се увеличават с 5500. Разширението обхваща булеварди и улици в четири района -“Лозенец“, „Оборище“, „Възраждане“ и „Красно село“. В зелената зона за паркиране от 1 ноември ще попадат улиците между булевардите:  – „Джеймс Баучер“ и „Никола Вапцаров“ в „Лозенец“, като така паркирането в целия квартал ще е платено.  – „Иван Гешов“, „Пенчо Славейков“, „Ген. Тотлебен“ и „Георги Софийски“ в район „Красно село“.  – „Константин Величков“, „Сливница“, „Александър Стамболийски“ и улиците „Димитър Петков“ и „Опълченска“ във „Възраждане“.  – „Христо и Евлоги Георгиеви“, „Ситняково“, „Данаил Николаев“ и ул. „Черковна“ в „Оборище“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " От 1 ноември разширяват зелената зона в София"}
{"url": "https://trud.bg/94-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%87%d0%b5%d1%82%d0%b0%d1%82%d0%b0-%d0%b2-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%b2%d1%81%d0%b5%d0%ba%d0%b8-%d0%b4%d0%b5%d0%bd/", "text": "Половината малчугани у нас влизат в сайтове още на 7 години Законът за киберсигурност влиза в пленарна зала тази седмица Почти всички български деца – 94%, влизат в интернет всеки ден. Това съобщи Георги Апостолов от Центъра за безопасен интернет на конференция относно технологиите и единният цифров пазар. Над 50% от седем годишните вече влизат в мрежата. 4096 са сигналите за детска порнография през миналата година. Увеличават случаите на детска сексуална експлоатация в мрежата, заради което това е един от важните приоритети на ГДБОП, алармира началникът на отдел “Киберпрестъпност” в ГДБОП Явор Колев. Преди педофилите са ловили жертвите си през сайтове за запознанства, а сега правят това през фалшиви Фейсбук профили. Подрастващите лъжат за възрастта си в мрежата. 40% от профилите на децата между 12-14 г. са публични и всеки може да ползва информация от тях. 48% от подрастващите, както и родителите им не различават истините от лъжите в нета. Над 30% от снимките с детска сексуалност са направени от самите деца. Председателят на ПГ на ГЕРБ Цветан Цветанов съобщи, че Законът за киберсигурност ще влезе в пленарна зала тази седмица. “По Закона за защита на личните данни работната група работи активно, за да може текстовете и законодателството, което приемем да съответстват изцяло на европейското”, уточни той. “Що се касае до Закона за киберсигурност – там вече стартират наказателни процедури към държавите членки, които не са приели подобен тип законодателство”, каза Цветанов. Най-високият растеж с добавена стойност на информационните и комуникационни технологии сред държавите членки на ЕС се отбелязва в три държави и една от тях е България наред с Люксембург и Полша, заяви еврокомисарят ни Мария Габриел. Столична община ще отвори лаборатория за иновации с цел развитие на дигиталните умения на млади хора, съобщи кметът на София Йорданка Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " 94% от българчетата в интернет всеки ден\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%be%d0%b1%d1%81%d1%8a%d0%b4%d0%b8-%d0%b4%d1%83%d0%b0/", "text": "В навечерието на 1 ноември – Деня на народните будители, по инициатива на общинското ръководство, в Свищов се проведе кръгла маса на тема „Образование, бизнес, местна влас“. Специален гост на форума беше министърът на икономиката Емил Караниколов. Кметът на Свищов Генчо Генчев представи възможностите за развитие на икономическия потенциал на община Свищов, а министър Караниколов сподели, каква е визията за икономическо развитие на община Свищов през призмата на Министерството на икономиката. На кръглата маса със свои презентации се представиха представителите на средните свищовски училища, както и СА „Д. А. Ценов“ в лицето на зам.-ректора доц. д-р Николай Нинов. Заместник-ректорът покани министъра на икономиката да посети Стопанска академия по повод празника на българските студенти – 8 декември, а г-н Караниколов с радост прие поканата. На срещата министърът на икономиката сподели, че средствата за образование в Бюджет 2019 ще бъдат увеличени, но по-важното е да има добри политики – като визия за развитие, които да излизат от образователните институции и бизнеса, за да вървят ръка за ръка и да се прави най-доброто, като инвестиция в образованието на децата. Той допълни, че Министерство на икономиката стартира кампания, насочена към родителите, за стимулиране на дуалното обучение, за да може да образователната система да отговаря на търсенето на инвеститорите. Министър Караниколов подчерта, че основният въпрос, който инвеститорите задават, когато избират терен за своята инвестиция, е дали има качествена работна ръка. По тази причина, освен активното въвеждане на дуалното обучение, е необходимо да се създадат и центрове за преквалификация, чрез които да се отговаря на търсенето. „Работата ни е да подобрим жизнения стандарт на българския народ и в тази посока са нашите усилия.“, каза той. Караниколов сподели отличните си впечатления от кмета на Свищов Генчо Генчев и неговата активност по отношение стъпките за икономическо развитие на общината. Той благодари на общинското ръководство за бързите и адекватни действия, които се предприемат за превръщането на терена на бившите казарми в икономическо-технологичен обществен парк. Министърът подчерта, че съседните европейски държави предлагат отлични условия за инвестиции и конкуренцията е жестока, по тази причина е хубаво, че община Свищов предприема незабавни действия, за да превърне запустелите терени на бившите казарми в модерна зона за инвестиции. Кметът Генчев отбеляза, че в центъра на Свищов ще бъде открит до края на месец ноември административен офис, в който ще се помещава новоучреденото еднолично акционерно дружество. В него ще се провеждат периодични информационни срещи на представители на Министерството на икономиката, „Национална компания Индустриални зони“, на Българска банка за развитие, Българска агенция за инвестиции и др. с представители на бизнеса и заинтересовани лица, които ще могат да се запознаят възможностите за инвестиции и разширяване на дейността си, чрез различни национални и европейски програми. На проведената по-късно пресконференция стана ясно, че новата зона за развитие ще е подходяща за инвестиции в три направления – производство, логистика и високотехнологичен сектор. Кметът на Свищов подчерта, че усилията са насочени към инвеститори в сферата на производството и услугите в висока добавена стойност. Министърът на икономиката увери жителите на крайдунавския град, че след привличането на първите 4-5 инвеститора в Свищов, като израз на икономическия растеж ще се повишат работните заплати. Със своето геостратегическо местоположение и реализирането на зоната за развитие, Свищов ще стане притегателен център за инвестиции и развитие, който ще даде старт за икономически възход на целия регион. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Министър Емил Караниколов обсъди дуалното обучение и бъдещите инвестиции в Свищов"}
{"url": "https://trud.bg/fibank-%d1%81-%d0%bf%d1%80%d0%b8%d0%b7-%d0%b7%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5/", "text": "Fibank (Първа инвестиционна банка) получи признанието за “Благодетел за иновативно образование” по време на седмото издание на конференция DigitalKidZ, която се проведе в сградата на Европейската комисия в София. Банката беше отличена за програмата си за ранно детско финансово образование, насочена към българските деца, техните родители и учители. Fibank постави начало на инициативата през 2016 г., когато лансира специално разработени дебитни карти за деца и тийнейджъри, които улесняват децата в управлението и планирането на ежедневните им разходи, създаване на личен бюджет и спестявания. От тогава финансовата институция организира и участва в редица инициативи с основен акцент създаване и развитие на финансова култура сред подрастващите от най-ранна детска възраст. Целта на наградите DigitalKidZ Awards е да отличи иновативните компании и техни усилия в областта на иновациите и дигиталната трансформация на българското образование.", "date": "2018.10.29", "title": " Fibank с приз за образование"}
{"url": "https://trud.bg/%d0%b3%d0%bb%d0%b5%d0%b4%d0%b0%d1%82-%d0%b1%d0%b8%d0%be%d0%ba%d1%83%d0%bb%d1%82%d1%83%d1%80%d0%b8-%d1%81%d0%b0%d0%bc%d0%be-%d0%b7%d0%b0%d1%80%d0%b0%d0%b4%d0%b8-%d1%81%d1%83%d0%b1%d1%81%d0%b8%d0%b4/", "text": "Откриха ниви, обрасли с плевели Субсидиите, а не биопроизводството са основната причина голяма част от фермерите да кандидатстват за европари за биологично земеделие. Това показва одит на Сметната палата на изпълнението на мярка 11 “Биологично земеделие” от Програмата за развитие на селските райони. Слаб контрол от страна на ресорното Министерство на земеделието, храните и горите е позволил да не се спазват правилата за биологично земеделие, показва още проверката, която обхваща периода от 2015 до юни 2017 г. От Сметната палата посочват, че отговорност за нередностите носят трима земеделски министри – Десислава Танева, Христо Бозуков и Румен Порожанов. Настоящият министър трябва да отговаря и като шеф на фонд “Земеделие” за периода от края на 2014 г. до февруари 2017 г. Изискванията по мярката са направени така, че позволяват на бенефициентите да получават плащания, без да се стремят да реализират добиви, е друг от изводите на одита. Проверки на място са показали, че 82% от стопаните декларират доходи от продадена продукция спрямо подпомагането по мярката в съотношение по-малко или равно на 1 към 1.  Фермер, обработващ 10 ха лешници, със сертификат за биопродукция за 500 кг лешници за 2017 г., декларира, че няма приходи от реализацията им. Същото декларира и друг производител – на биологични домати. Инспекторите се натъкват и на 14 стопани, чиито площи с биокултури са обрасли с плевели. Според одита има риск да се забавят плащанията по мярката заради липсата на единна информационна система между аграрното министерство и фонд “Земеделие”. В същото време има голямо текучество на ръководен и експертен персонал в компетентното звено в министерството на земеделието, чиято численост е променяна 6 пъти. Повече от две години след стартиране на Програмата за развитие на селските райони няма приети стратегически документи в областта на биологичното земеделие, което не го утвърждава като национален приоритет, твърдят от Сметната палата. Общият бюджет на мярка 11 “Биологично земеделие” е в размер на около 151, 6 млн. евро или 5% от общия бюджет на ПРСР 2014-2020 г.   Двойно повече кандидати за парите Интересът към биологичното земеделие расте главоломно. Над два пъти са се увеличили декларираните площи, животните и пчелните семейства по мярката за кампания 2016 г. спрямо кампания 2015. При пчелните семейства, отглеждани по биологичен начин, увеличението е от 64 445 броя през 2015, на 145 221 през 2016 г. Нарастват и бенефициентите по мярката – от 2 011 през 2015 г. до 4 235 през 2016 г. От одобрените по мярката площи за земеделски култури за кампания 2016 най-голям е относителният дял при полските култури, включително фуражни – 41 на сто, а най-малък при зеленчуковите култури – 2 на сто. За периода 2015-2016 г. от трите направления, насърчени по мярката, най-голям е относителният дял на биологичните животни, спрямо тези в преход към екологично отглеждане.", "date": "2018.10.29", "title": " Гледат биокултури само заради субсидиите (обзор)\t\t\t"}
{"url": "https://trud.bg/%d0%b7%d0%b0%d0%bc%d0%b8%d1%80%d0%b8%d1%81%d0%b0-%d0%bd%d0%b0-2013-%d1%82%d0%b0/", "text": "Пак се започна с протест срещу един човек от кабинета и после нямаше спиране, независимо, че онзи човек се оттегли. Пак отначало бяха различни хора на улицата, обединени от гнева си, независимо, че някои се самоопределиха и себеизтъкнаха като „умните и красивите“. В резултат – обектът на гнева им пак си остана близък до властта. А сега? Сега може да се стигне до същия резултат и пак „онзи човек“ да се окаже още по-близо до властта. Пиша рано през седмицата този коментар, защото ми предстои пътуване. А до понеделник може всичко да се случи – Валери Симеонов да подаде оставка, и коалицията да се разпадне, и правителството да падне. Може и да се размине, когато „танцуващият“ с кризи и протести премиер се завърне от онзи свят, където протести са немислими. Но това не е най-важното. Няма чак толкова голямо значение, ако вицепремиерът се раздели с поста си. Друг ще го смени и толкоз, както неговият кумец перифразира Вапцаров. Големият въпрос е ще се възпроизвеждат ли такива личности във властта. А и що за човек е Валери Симеонов? И защо прави всичките тези гафове? С популистки ходове иска да увеличи привържениците си за предстоящите избори? Иска да изпъкне пред партньорите си, превърнали се в съперници и дори в противници? Иска да остане в историята? Изпълнява някаква поръчка? Нека не си затваряме очите. Има немалко хора, които харесват динамичния и ексцентричен вицепремиер. И ще гласуват за него. И има защо. Той въвежда ред, иска тишина, спокойствие, това се харесва на определени слоеве, особено в провинцията. Той не се страхува да се озъбва на самия премиер Борисов и да му казва най-нелицеприятни неща. И това се харесва, особено на някои по-радикални групи. С потресаваща прямота нападна руския патриарх, което се хареса от либералните кръгове. Не се колебае да притеснява едрия бизнес, с което печели симпатизанти и сред левите. Да не говорим за патриотично настроените… Аз познавам и други подобни политически фигури – исторически или съвременни, които са били масово харесвани заради свои реални дела. За аутобаните на Хитлер и днес се говори с респект от всички, които посещават Германия. Сталин направи индустриализацията на Съветския съюз и му се възхищаваха не само левите европейски и американски интелектуалци. Полковниците от гръцката хунта, направили преврата през 1967 г., развиха затънтената преди тях Северна Гърция. А един от тях – Патакос, бе запомнен как спира една кола и наказва шофьора, че хвърлил фаса си през стъклото. Не ви ли се струва познато? Тодор Живков флиртуваше с интелектуалците и те му се отплащаха, независимо че съчиняваха или разказваха вицове за Тато. Какво обединява тези хора? Ами те бяха диктатори до един. Историята се произнесе. Валери Симеонов вярва в това, което говори. Убеден е в своята правота, дори когато цялото общество е против него. И това е най-лошото и най-опасното. Той не притежава интелектуалните качества на съмнение, размисъл, вслушване в другите, морални задръжки. Затова посяга и дърпа възрастната жена на границата. Затова обижда нечовешки протестиращите майки в черно. Това са чертите на диктатора, да не се спира пред нищо – душевна обида, физическа смърт на отделни хора и на цели народи. Диктаторът е винаги прав, над него няма нищо. Ето защо те не трябва да бъдат допускани в политиката, където могат да нанесат непоправими беди и нещастия. Ето защо Валери Симеонов трябва не просто да подаде оставка. Той трябва да излезе от политиката изцяло. Веднъж и завинаги. За негово и на другите хора добро. Как реагираха телевизиите на казуса Валери Симеонов? В повечето публицистични програми отново бе заложено на повърхностното изброяване на фактите. Коментарите не отиваха отвъд очевидното и известното. „Господари на ефира“ бяха обвинени от привържениците на Симеонов, че си отмъщавали на вицепремиера, който разкри срамната история с фалшивия театър за бития репортер. Не знам дали е така, но церемонията с поднасянето на Златен скункс на Симеонов този път бе лековата, неадекватна на сериозния характер на скандала. Освен това пролича, че „господарите“ са загубили авторитет и в цялата ситуация стоят чуждо, нагласено, фалшиво. Най-задълбочено бе коментирана темата в „Шоуто на Слави“, където водещият бе поканил една от майките и Арман Бабикян. Слави и Арман не се увлякоха да заклеймяват провинилия се вицепремиер, а анализираха събитието като процес, като опасна тенденция в политическия ни живот. Слави отново бе на висота, както винаги, когато засяга важни национални проблеми. Така се очертаха двата подхода в телевизионната журналистика към големите и сериозни теми. Лековатият, повърхностен, елементарен, упражняван от „Господари на ефира“, и отговорният, тревожен, критичен в лицето на „Шоуто на Слави“.   Два подхода – два полюса Само ще изброявам и сравнявам: „Спортисимо“ – забавление и знания, срещу „Тренди“ – претенции, скука, никакво въображение.  „Папараци“ – скрита реклама,глупаво надничане в бита на известните, срещу „Търси се“ – разкриване на дълбоките човешки изживявания на гостите, чак до сълзи. „Мармалад“ – фалшиво забавление, дървено поведение, елементарни шегички, срещу „Обичам България“ – патриотизъм без никаква скука и дидактика. „ВИП Брадър“ – сблъсък на физиология, пошли навици, негативни емоции, срещу „Фермата“ – перфектна драматургия, състезание в трудни житейски условия, характери на обикновени българи. За сериалите – друг път.      ", "date": "2018.10.29", "title": " Замириса на 2013-та\t\t\t"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%b8%d0%b2%d0%b0%d0%bd-%d0%b3%d0%b5%d1%88-2/", "text": "Какво й става на прокуратурата? Удря богати хора и фирми, за които, по думите на един бивш шеф на НСБОП, „служителите на МВР доскоро не смееха и да си помислят“ – Ветко Арабаджиев, Миньо Стайков, Баневи, Джи Пи Груп… „Нищо не й става на прокуратурата. Просто си върши работата“ – отсича зам.-главният прокурор Иван Гешев. Разговаряме с него за знаковите обвинения и арести. – Г-н Гешев, защо сега? Защо точно тази есен ни изненадвате с цяла серия арести на хора, които си играят с пари, дето се казва… а са и близки на властта? – Ами сега се вършат неща, които е трябвало да се свършат отдавна. А защо сега? Най-лесният отговор е, че сме събрали доказателства и е дошло време да предприемем необходимите действия. Но този отговор няма да ви задоволи, предполагам. – Скучен е. – Той е верен. Но ще ви дам и друг, напълно честен. Специализираното правосъдие – а то е един ефикасен модел на борба с организираната престъпност – започва вече да дава резултатите, за които бяха създадени преди 6 г. спецпрокуратурата и спецсъдът. Политици твърдят, че е български експеримент. Не е. Спецправосъдие има в почти всички държави от ЕС. – Българският принос може да е в ролята на спецпрокурора. Дали тя изисква специална строгост към специални обвиняеми, или изисква специални познания, пагубни за мафията? – Прокурорите от специализираните структури разследват организирани престъпни групи, тероризъм и корупционни престъпления по високите етажи на властта. Разследват ги – забележете – на територията на цялата страна. Така се избягват зависимостите между прокурори, съдии, полицаи, кметове, държавни служители и бизнесмени в отделните градове, т.е. връзките от служебен и личен характер, които се преплитат с местната криминална и икономическа престъпност и затрудняват борбата с нея чрез лоши или корупционни практики. Централизираната прокурорска структура е обяснимо по-успешна в тази борба. Ако, разбира се, е обезпечена кадрово, материално и с модерно законодателство. – Спецправосъдието не ми изглежда добре обезпечено обаче. Теснотията на „Черковна“ 90 е очевадна. Спецпрокурорите са твърде малко, сравнени с мутрите и мафиотите у нас. А законите? – Те са от 60-те години на миналия век, да ви кажа. – Да се върнем към въпроса защо сега. Дали пък това „сега“, в което разни олигарси осъмват като арестанти, няма връзка с вашето издигане в обвинителната власт? Сто дни, откакто сте заместник на Цацаров. А ресорът ви е забележителен – спецобвинението и борбата с корупцията. – Нали не очаквате да кажа, че реализациите по тия дела се дължат на моята скромна особа? Да, субекти като мен играят роля, но обективните процеси са водещи. А и сам не мога нищо. Дори с огромната подкрепа на главния прокурор Сотир Цацаров за специализираните структури. Подкрепа, която е видима за всички, особено за колегите ми. Моята роля е на проджект мениджър. Аз управлявам и мотивирам от 3 г. в специализираната прокуратура един колектив от хора, които съзнават, че нашият работодател са българските граждани. И че те ни плащат, като очакват резултати от нас. И че техните очаквания са с натрупване от 30 години в т. нар. Български преход. И че ние трябва да направим всичко по силите си, за да ги оправдаем. Цялата държава им го дължи разбира се, но ние сме в позиция да платим част от този дълг …ако бъдем подкрепени от хората и цялата държавна машина разбира се. Не се съмнявам, че тогава можем да затворим по голямата част от страниците на криминалния ни преход и бандитската приватизация. Мисля, че момента е настъпил и не трябва да го изпускаме. Иначе …иначе ще се виждаме с децата си в интернет. – По чия поръчка подхващате олигарсите? Кой политик пожела постоянно печелившите обществени поръчки Арабаджиев и Стайков, в чиито легла спаха и от чиято ракия пиха гостите на българското европредседателство, да станат арестанти? – Спецпрокуратурата изпълнява единствено и само поръчките на българските граждани. Те казват: искаме справедливост! В наказателно-правен аспект само съдът може да раздава справедливост. Но прокуратурата може да проведе обективни разследвания и да внесе обвинителни актове в съда, където процесът е публичен. Да видят хората истината. – А вие ще ми кажете ли истината, ако попитам: звънят ли ви депутати и министри да ходатайстват за Арабаджиеви, Стайкови, Баневи – да смекчите обвиненията, поне за жените и децата им? – Никой не ми е звънял. Хората с влияние знаят, че в спецпрокуратурата, телефонното право не важи. И че дори да ми повлияе, аз не мога да повлияя на цял екип, работещ по тези дела. И че задвижат ли се процедурите, няма смекчаване и връщане назад. То е все едно да върнете вестника, излязъл от печатницата. – Чужди служби ли ви дават разработките, от които връщане няма? Или нашите внезапно са станали храбри? – В някои случаи си взамодействаме с чужди служби. Ето, за Баневи, които бяха задържани в Ница, за да отговарят за пране на пари, присвоявания и данъчни престъпления, имаше европейска заповед за арест и европейска заповед за разследване. Благодаря на френските колеги за професионализма. Но при всички случаи инициативата е от българските правоохранителни органи. Понякога прокуратурата получава с информация от НАП, АДФИ, Сметната палата и други контролни органи, вижда в нея данни за престъпления и възлага на службите действия. Друг път българските служби ни дават оперативни дела …разработки на професионален жаргон. – Веднъж главният прокурор се оплака, че ГДБОП няма нито една разработка за корупция по високите етажи. Има ли промяна оттогава? – Има промяна, законодателна. С разработките за корупционните механизми по високите етажи се занимава вече не ГДБОП, а тази част от ДАНС, която се вля в новата антикорупционна комисия. И с националната полиция работим по това съчетание между легалния и сенчест бизнес, при което изпираните пари от единия отиват в другия. Престъпленията на богатите, както вие ги наричате, не са корупционни в прекия смисъл на думата. Те са източник на корупционни престъпления. „Нормално“ е да се стремят да плащат за да тече безпроблемно престъпния сегмент на бизнеса им. Така е в цял свят, така е и у нас. Важното е да има ефективна реакция на държавата срещу това.Мисля че колегите от спецструктурите го показват ежедевно с работата си. – Да вземем Джи пи Груп . Тя е №1 сред българските строителни фирми. Печели постоянно обществени поръчки за магистрали, тунели, метростанции… Има 600 млн. европейско финансиране. – И? – Шефовете й казват, че ще си търсят правата. Не се ли притеснявате, че делото срещу нея ще ви докара присъда от Страсбург за уронване на търговската репутация? – Първо, ние нямаме дело срещу Джи Пи Груп. Наказателната отговорност е лична. Делото е за пране на пари и предикатно престъпление, по което има запор на превод за 14 млн. евро от личната сметка на физическо лице от управата на Джи Пи груп, към сметка на същото лице в чужда банка. – Кое е това „физическо лице“? – Спецпрокуратурата не оповестява имена, докато не бъдат повдигнати обвинения с доказателства. Иначе има опасност да се наруши баланса между обществения интерес и репутацията на отделни лица. Днес е Джи Пи Груп, но утре може мен и вас да разпитат в досъдебно произвоство. То не означава, че сме виновни. А и не е коректно да оповестявам имена по дело, което се води от друг прокурор. Ще излезе, че му внушавам обвинения, което нито е законно, нито помага на следствието. – Докъде стигна международното издирване на задочно обвинените за данъчни престъпления съпрузи Арабаджиеви? – То се извършва от съответните полицейски служби включително и Интерпол. Резултатите ще бъдат оповестени, когато Ветко и Мариела Арабаджиеви бъдат намерени. – И те, като Баневи, били във Франция? – Ако се знае къде са, ще бъдат арестувани веднага. Те затова се крият. – Сигурен ли сте, че са от престъпен произход 10-те милиона в дома им? И че синът им Вълчо, когото спецсъдът върна в ареста, е знаел, че са мръсни 2,5-те млн. лв. в неговия сейф? – За да кажа – 100% съм сигурен, трябва да има внесен обвинителен акт и съдебно решение, влязло в сила. Мога да кажа, че имаме доказателства за престъпления, които са възприети от две съдебни инстанции – Адвокатите на Арабаджиеви твърдят обратното. – На адвокатите това им е работата. Да излагат версии в интерес на клиентите си. Колкото са по-сериозни проблемите на клиентите, толкова са по-сериозни адвокатските хонорари. Адвокатът на Арабаджиеви твърдеше, че ще си дойдат до няколко дни. Както каза наблюдаващия прокурор по делото: “Но не каза тия дни от кой ден нататък ги брои“. – Той посочи, че подзащитните му чакат да се извървят опашките от „чистокръвни германци“ по границата. – Ами идете на границата и вижте колко чистокръвни германци чакат на опашка! Не искам да влизам в задочен спор с адвокатите. Ние твърдим едно, те друго, а съдът е арбитър. Адвокатите са два вида. Едните са обидно активни с епитети към прокуратурата (между другото недопустими пред който и да е европейски съд), другите са професионално коректни, както трябва да е. Един даже ми каза:„Защо да сме недоволни от вас? Колкото повече внасяте обвинителни актове и арестувате платежоспособни клиенти, толкова повече работа ни създавате.“ – И аз съм чула, че адвокатите са два вида. Едните носят НК под мишница, а другите носят куфарче. – На мен куфарче не ми е носено. Но аз не си заривам главата в пясъка. Виждам, че има корупционни процеси в съдебната власт, както в цялата държава. В моя 20-годишен стаж съм виждал много действия на магистрати, които нямат друго логично обяснение, освен корупционен мотив. Но то е трудно за доказване в цял свят, а камо ли у нас предвид законодателството от времето на Живков. – За фабриката за фалшиви цигари са знаели и бабите в Карнобат. Само не и кметът, и полицаите. Защо не подхванете и тях? – Бабите едва ли са знаели. Тази фабрика е с високо ниво на секретност, с камиони отпред, за да няма видимост, с товарене по нощите. С дронове сме я локализирали. Но без съмнение, няма как помещенията да са собственост на хора, свързани с местната власт, и те да не са знаели какво правят наемателите. Само че това, което аз знам, е различно от това, което може да се докаже. Искам гражданите да разберат това. – Вие сте прокурор от 12 г., ако не греша. И не сте от тези, които носят червената тога незабелязано. Но мнозина смятат, че дължите кариерата си на жребия, които ви отреди делото „КТБ“. А по него още се чете обвинителния акт. Хиляди страници! – Чете се, защото в закона пише, че трябва. Въпреки, че са го чели адвокатите, а всеки от подсъдимите разполага с него и в хартиен и в електронен вариант. Колеги от чужди държави ми се смеят, не им се вярва. Обвинителният акт не е проблемът. Той е следствието от проблема, който е в законодателството. Проблемът е на държавата. Тя може да го реши през законодателната власт. И публичният процес да почне по същество – да видят хората доказателствата, да чуят свидетелите за станалото КТБ. То е в обществен интирес. Но не се случва. Адвокатите и подсъдимите не го искат, те искат да протакат делото. И фарсът продължава. Законът го позволява. Значи някой с власт не иска да се чуят някои истини в съдебната зала …или не му пука за обществения интерес- – А вие защо не написахте по-кратък обвинителен акт? Виждала съм акт на френската прокуратура от 2 странички за двойно убийство във Франция. -Аз мечтая да пиша кратки актове. Мечтая всеки прокурор да пише актове като който и да е колега от ЕС. Като австрийските колеги: „Петър удари Джонатан. Това е телесна повреда“ – и край. Две странички, подплатени с доказателствени искания. У нас това щеше да е обвинителен акт от 20-30 страници минимум. Според пропагандните тези на защитата ние нарочно сме написали за КТБ 11 000 страници. Да не съм мазохист? Малоумно е да се мисли, че за 10 колеги е било удоволствие да напишем няколко пъти „Война и мир“ за 1 година! Направихме го, защото безумният закон го изисква. Адвокатите не вярваха, че ще решим нерешимата задача, поставена ни от законодателя. Аз се гордея с това. Казах, че сме стигнали с дизелов двигател на луната, за да онагледя стандарта в България. Прокурорът да докаже в съда престъплението на 101% , все едно е бил там. Че нали ако е бил, щеше да е не прокурор, а подсъдим! – Доказателствата за корупция по делото срещу кметицата Иванчева ще издържат ли в съда? – Ние сме внесли този обвинителният акт в съда за рекордно къс срок – 4 месеца, с нагласата, че влизаме в съдебна битка, която ще спечелим. Иначе я губим преди да сме влезли. Вярваме, че доказателствата са достатъчни за осъдителна присъда. Обвинителният акт мина проверката на две инстанции – съществени пороци няма. А обвиняемите минаха през десетина процедури – за отстраняване от длъжност, за промяна на „задържането под стража“. – Много хора ви поздравяват за антимафиотските акции. Но някои от тях напомнят показните арести на г-н Цветанов с цветущите имена, заради които България около 7 пъти бе осъдена в Страсбург. – Аз не виждам нищо лошо акциите да имат имена. Много международни акции имат имена. Вижте най-голямата за миналата година. Пак с участието на спецпрокуратурата. Казва се „Халифакс“. Ние нямаме цветущи имена. Но ще излъжа ако кажа, че понякога не ни се иска. Една от последните наричаме в професионален кръг „Марокански скакалец“. Знаете ли защо? Защото след мароканските скакалци остава само гола земя. Извлекли сме си поуки от предишни етапи от борбата с престъпността и се стремим да не повтаряме грешки. Особено позволяващи да ги наречем недобросъвестни общественици, да се опитат да ни сатанизират. Не че процесът на това не е започнал. Стараем се задържаните от нас лица да си остават задържани по решение на съда. И да започнат – и вече започнаха, да излизат осъдителни присъди. – А колко часа държахте Иванчева и заместничката й пред Спортната палата? Не сте ги пуснали по малка нужда даже, както казват адвокатите. – А вие защо приемате безкритично казаното от адвокатите, а не приемате становището на прокурорите? – Вие кажете защо е така. – Да кажа защо е недоверието на част от обществото към нас? Защо някои политици представят прокуратурата за Империя на злото? – Може би заради несбъднатото очакване да е Империя на доброто? – А може би за това че идеологията на някои партии се гради на това че прокуратурата е виновна за всичко в обществото. Идеология при реални резултати от нас се изпразва от съдържание. А може би заради веруюто на някои деятели, че прокуратурата може, но не иска да контролира всичко и всеки в реално време. Това е невъзможно и по света, и у нас. Има законодателна и изпълнителна власт, контролни органи, партии, обществени организации. Аз ли да поема отговорността на законодателя, че не е променил от 1968 г. НК? И ако не преброим подкупа на място, в присъствието на Иванчева, ако мръднем колата й, следват процесуални проблеми и рухване на делото. И още недоверие. Тук и народопсихологията има роля. Помните ли Андрешко? Как натопи държавния служител в калта? Моят заместник, с когото бяхме пред Спортната палата, отиде за пица наблизо. Продавачът му казал: „Минават хора тук, питат: абе, тая жена, защо я хванаха тук , защо насред булеварда взима пари? Нито един не се възмути: защо ги взима!“ …Така или иначе, на нас ни е нужно доверие, без него не можем. И работим, за да го заслужим. Правим акции през ден-два: срещу трафик на антики, пране на пари, рекет, лоши практики на кметове… За акциите срещу наречените от вас журналистите олигарси имаме одобрение над 49%. Безпрецедентно! Някои наши „фенове“ го обясниха с политическите трусове. – Тази любов към вас може да се обясни и с омразата към „чорбаджията изедник“. -Не е едно обяснението. Хората станаха свидетели на криминалния преход. Видяха как някои необяснимо забогатяха, а други неспреведливо обедняха. Как фабрики, построени от тях, бяха придобити за жълти стотинки и разграбени. Като приватизирания от Баневи завод „Полимери“, който е хранил хиляди семейства с десетилетия. Хората очакват присъди за това. Не искат несправедливостта да е тяхна житейска съдба. И разчитат на нас. Но ние вече срещаме отпор. И това е очаквано и логично. Най-сигурният и елегантен начин да ни спрат, е като не ни осигурят кадрово и материално. То няма да е официално закриване на спецструктурите за борба с престъпността. Ще е блокиране, за което ще порицаят нас. Започват атаките. Никой не иска да бъде арестуван, всеки иска свободно да си харчи парите, които е откраднал или присвоил. В цял свят е така. Но у нас е премината границата на приличието. Иван Гешев е роден на 19 декември 1970 г. Завършва право във ВИ на МВР (1994). Оперативен работник в РПУ (1994-1995), помощник- следовател (1995-1996) и следовател в столичното следствие (1996-2006), прокурор в районната и градската прокуратура на София (2006-2016). От август 2016 г. е административен ръководител на Специализираната прокуратура. А от юли 2018 г. е заместник на главния прокурор Сотир Цацаров.               ", "date": "2018.10.29", "title": " Заместник-главният прокурор Иван Гешев пред „Труд“: В спецпрокуратурата телефонното право не важи\t\t\t"}
{"url": "https://trud.bg/%d1%82%d1%8a%d0%b6%d0%bd%d0%b8%d1%8f%d1%82-%d0%bf%d0%b0%d0%bd%d0%be%d0%bf%d1%82%d0%b8%d0%ba%d1%83%d0%bc-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%bf%d1%80%d0%b5/", "text": "Натискат ни да признаем Истанбулската конвенция Напоследък станахме свидетели на събития, които илюстрират някои от най-съществените негативни аспекти на българския живот от „избухването“ на демокрацията насам. Истински паноптикум на тъжния български преход, който израни душите и съдбите на поколенията, изградили България, оплисквайки със сярната киселина на разочарованието и нихилизма порива за свобода, демокрация и справедливост, който промените през 1989 г. отприщиха. Първо, две от пословичните лица на родния връзкарски капитализъм – Коко Банев и Прокопиев, поеха по пътя на наказателното преследване за приватизационните им деяния. Единият арестуван, другият с мярка за неотклонение „подписка“. Не са важни обаче физическите лица Коко от Хасково и Иво от Разград. Като обвиняеми те разполагат със свещеното право на защита и съдебната част от биографиите им ще се пише тепърва. Важно е явлението. Защото те са илюстрация как старите мрежи на тоталитарния режим се трансформираха в икономическа власт, а за фасада събраха няколко дузини сивкави момчета от провинцията и ги инсталираха за една нощ като мултимилионери от и чрез властта. Само лайфстайла им беше различен – едните чалга-парвенюта, другите – „бели якички“. Израсли в придворни фамилии на номенклатурата, които живуркаха сладко като лоялен обслужващ персонал на властта. Приватизирали с политически протекции и на безценица предприятия и ресурси. И осъществили на практика и на терен гигантския приватизационен грабеж, обезлюдил цели региони и запратил в бедност и несигурност стотици хиляди български домове. Илюстрация са и на отговорността, която носят двете основни партии, които управляваха България в най-мътните години на прехода – БСП и СДС (днес раздробено и пребоядисано за пореден път в „Демократична България“). Защото арестуваният Банев придоби крупни предприятия главно благодарение на измамническата „масова приватизация“, зачената от кабинета „Виденов“, а обвиняемият Прокопиев – от „разбойническо-ментарджийската“ приватизация по времето на Иван Костов. И двата процеса не бяха приватизация, а завземане на държавна собственост с груба сила, грозни манипулации, дебели връзки със задкулисието и почти без пари. Повтарям – превземане, а не приватизация. Тогава започна „превзетата държава“, а не днес, както се опитват да внушават някои. Неслучайно корупционният индекс на „Трансперънси интернешънъл“, който се измерва и в България от 1998 г., е безстрастно показателен – според този индекс като най-корумпирано управление оттогава до днес е възприемано правителството на Иван Костов (1997-2001). През трите пълни години от мандата на Костов индексът е съответно: 2,9 през 1998 г., 3,3 за 1999 г. и 3,2 за 2000 г. При максимална стойност 10, която бележи състояние на „свободна от корупция“ държава. По-добри данни по този показател в онези години имат дори раздирани от корупция и нестабилност държави от Третия свят като Салвадор, Мозамбик, Ямайка, Замбия. За сравнение, България дърпа напред при следващото управление – на НДСВ и ДПС, с добри стойности на антикорупциония индекс – 4 за 2002 г., 3,9 за 2003, 4 и 4,1 за 2004 и 2005 г. Изпреварва завинаги посочените държави от Третия свят, чийто прахоляк дишаше по времето на Костов. И така е в общи линии и до днес при правителствата на Станишев, Орешарски и Борисов. Ако беше мерен и в годините на Луканов, Филип Димитров, Беров, Виденов, вероятно антикорупционният индекс щеше да има и по-лоши стойности. Без да надценяваме излишно смисъла и информацията, която дават подобни измерители, те са индикация за процесите в държавата и онагледяват това, което общественото мнозинство у нас знае – корупцията и клиентелизмът бяха превърнати в държавна политика от „сините братовчеди“, „Иване, кажи си“, кръгът „Агнешки главички“. И когато днес някогашни апологети, крепители, застъпници и активни участници в корумпираното управление от периода 1997-2001 г., се представят за невинни „ангелчета“ на демокрацията и почтеността, и от такава фалшива позиция назидават и „четат морал“ от името на евроатлантическите ценности (които също изкористиха и извратиха!), то те заслужават единствено посочване с пръст. Всеки има право да се променя, да развива възгледите си, да се покайва, да осъзнава по нов начин процеси и събития. Но никой, дори и непрекъснато мимикриращите деятели и следовници на костовото управление, „експертите на прехода“, няма право да се самообявава за монополист на демокрацията, истината и добрите каузи. Не за друго, а защото дрънчи на кухо. Като оглозганите до кокал някога цветущи предприятия, превзети от Банев. Или като сделките по превземане на „Дамяница“ и „Каолин“ от Прокопиев „кеш енд кери“. Извън тези събития, но всъщност неизбежна последица от пороците на прехода в паноптикума, за който говорим, станахме отново свидетели на развалата, обзела политическите нрави. И, не – омерзителното поведение на Валери Симеонов, скандалите в малката съуправляваща коалиция, неспособността на ГЕРБ да управлява интелигентно, а на БСП да представи кадри и кауза, способни да убедят някого извън партийния апарат и техните роднини, не са проблема на проблемите. Но са ясен знак за дъното, до което сме стигнали в политиката. Затова у нас няма дискусия, а скандал. Няма аргументи и политически оценки, а лични обиди и презрителни подмятания. Затова няма и развитие, а тъпчене на едно място. И за капак, властта ни сервира някои свои решения, които определено са „бомба със закъснител“. Първо, „тайните арести“. Европейската директива, с която оправдават това недемократично решение, съвсем не задължава държавите от ЕС да въведат подобна дерогация на основни права. Тя е предвидена само като възможност, когато извънредни обстоятелства налагат подобни мерки. Каква е извънредната ситуация в България? И защо тайните арести се въвеждат като нещо трайно и нормално, а не, примерно, само като временна мярка в условията на обявено по конституционен ред извънредно положение? Това са тежките въпроси, на които мълчаливата гилотина на механичното парламентарно мнозинство дължи отговори. Второто „блюдо“ със съмнителна стойност, което ни поднасят, е категоричната позиция в подкрепа на Глобалния пакт на ООН за миграцията, който легитимира порочния подход на „отворени врати“ на Меркел. Междувременно САЩ обявиха, че няма да подпишат този пакт. Защо ние го подкрепяме? Къде е нашата евроатлантическата солидарност? И, третото, от този тъжен паноптикум, е мълчанието на правителството в Брюксел по въпроса за скандалната Истанбулска конвенция, която беше отхвърлена от България както морално-политически – от широката общественост, научния и духовен елит на нацията, така и юридически – с решението на Конституционния съд, което сложи солидна преграда пред опитите тази конвенция и прокарваната чрез нея джендър-идеология да бъдат ратифицирани. Както е добре известно, брюкселското чиновничество иска ЕС да ратифицира Истанбулската конвенция. Странна амбиция при положение, че ЕС все още не се е присъединил към Европейската конвенция за защита на правата човека и няма изгледи това да стане скоро. Каква е целта? Казано накратко – да бъде заобиколена суверенната воля на държави, като България, които отказват да се присъединят към Истанбулската конвенция. Ако това стане, онези въпроси, които са в изключителната компетентност на Съюза, ще станат задължителни за нас, независимо, че не сме я ратифицирали. България може да спре този процес. Процедурата изисква правителството да заяви изрично, с формален акт, пред работната група към КОРЕПЕР II, че няма правна възможност да ратифицира Истанбулската конвенция. Това би означавало, че няма да се постигне изискуемото „общо съгласие“ в КОРЕПЕР II, а оттам и в Съвета на ЕС. С други думи, така ще бъде блокирано присъединяването на ЕС към Истанбулската конвенция. Правителството е длъжно да изрази такава позиция, ако уважава върховенството на българската Конституция. Вместо това, родните ни управници използват една типична лицемерна вратичка на европейското право, която им позволява да замълчат, което ще се приеме като своего рода мълчаливо съгласие с ратификацията. И те мълчат. И така подкрепят Истанбулската конвенция. Сякаш за да потвърдят още веднъж, че в България нищо в годините на прехода не се случва по волята на гражданите, а само с благоволението на задкулисието и неговите хранени хора. И ако „експонатите“ в този паноптикум на прехода ви се струват недостатъчни, отворете новините, излезте на улицата, и ще видите още много други. Тъжно, но факт.          ", "date": "2018.10.29", "title": " Тъжният паноптикум на българския преход\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%be%d0%b2%d1%8a%d0%b3%d0%bb%d0%b8-25-%d0%b4%d0%ba%d0%b0-%d0%bf%d1%80%d0%b0%d1%81%d0%ba%d0%be%d0%b2%d0%b5%d0%bd%d0%b0-%d0%b3%d1%80%d0%b0%d0%b4%d0%b8%d0%bd%d0%b0/", "text": "25 декара прасковени дръвчета и 2 км съоръжения за капково напояване изгоряха при пожар на 26 октомври в землището на сливенския кв.“Речица“, съобщиха от полицията. Според първоначалната версия за случая, крадци на кабели са предизвикали огъня, унищожил труда и имуществото на местен земеделец, научи „Труд“. Сигнал за пожара е подаден в 18,50 ч. на 26 октомври. Произшествието е било ликвидирано в 20,40 часа от огнеборците. Бързата им намеса е спасила останалите 350 декара прасковени насаждения. При огледа на местопроизшествието, в непосредствена близост до плодовите дръвчета е открито обгоряло място, с остатъци от обгорели кабели. Предполага се, че неизвестните засега извършители са запалили огън на открито, за да свалят гуменото покритие на кабелите. Това бил способът, който крадците на проводници използвали, за да извадят металните жици и да ги предадат за старо желязо. Вероятно те не са угасили огнището и така пламъците са обхванали трайните насаждения и системата за капково напояване. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.29", "title": " Пожар овъгли 25 дка прасковена градина, издирват крадци на кабели за палежа"}
{"url": "https://trud.bg/%d0%b3%d1%80%d0%b8%d0%bf%d0%b5%d0%bd-%d0%b5-%d0%b8%d0%b7%d1%81%d1%82%d1%80%d0%b5%d0%bb%d1%8f-%d0%bf%d1%8a%d1%80%d0%b2%d0%b0%d1%82%d0%b0-%d1%81%d0%b8-%d1%80%d0%b0%d0%ba%d0%b5%d1%82/", "text": "„Грипен Е” успешно приключи първите тестове, доказващи способността на изтребителя да пуска и изстрелва външен товар. Те бяха проведени на полигона „Видсел” в Швеция, съобщават от Сааб. По време на изпитванията беше проверено изхвърлянето на един допълнителен резервоар с гориво и едно изстрелване на ракетата въздух-въздух „IRIS-T”. „Като пилот, който лети с товар като допълнителен резервоар и ракети, е важно да мога да предоставям данни, за да може да се оцени представянето на изтребителя с този товар на борда. Този тест дава също възможност да се оцени ефектът върху изтребителя при качване и разтоварване на товар. Основният тест, разбира се, беше да видим как ще изстреля оръдието. Това ще ни доближи до етапа, в който изтребителят ще готов да бъде оперативен“, каза Маркус Вандт, тестови пилот. През юли тази година бяха проведени тестове, при които оръжията само се носят, без да се изстрелват. „Грипен Е” има оръжия за всякакъв тип мисия. Той може да носи контейнери и сензори за разузнаване и специални мисии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.29", "title": " „Грипен Е” изстреля първата си ракета"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5-%d0%b2%d0%b0%d1%80%d0%bd%d0%b0-%d0%be%d0%b1%d1%8f%d0%b2%d0%b8-%d0%b7%d0%b8%d0%bc%d0%bd%d0%be%d1%82%d0%be-%d1%81%d0%b8-%d1%80%d0%b0%d0%b7%d0%bf%d0%b8%d1%81%d0%b0/", "text": "Летище Варна обяви зимното разписание на полетите, което влиза в сила от 29 октомври и  ще е в сила до 31 март 2019 г. През този период директна въздушна връзка от морската столица ще има до София, Виена, Истанбул, Москва, Лондон Лутън, Дортмунд, Мюнхен-Меминген, Айндховен, Ларнака и Тел Авив. До София полети ще има два до три пъти дневно (19 на седмица), а до Виена и Истанбул полетите ще бъдат ежедневни. За първи път през зимата полети до австрийската столица ще изпълнява не само Austrian Airlines, но и нискотарифната авиокомпания Wizz Air, която ще обслужва направлението във вторник и събота. Полети до Лондон ще има пет пъти седмично (понеделник, сряда, четвъртък, петък и неделя), а до останалите дестинации полети ще се изпълняват два пъти в седмицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Летище Варна обяви зимното си разписание"}
{"url": "https://trud.bg/%d0%b6%d0%be%d0%b7%d0%b5-%d0%bc%d0%be%d1%83%d1%80%d0%b8%d0%bd%d1%8c%d0%be-%d0%bf%d0%be%d0%b3%d0%b1%d0%b0-%d0%bd%d0%b5-%d0%b5-%d1%81%d1%82%d1%80%d0%b0%d1%85%d0%bb%d0%b8%d0%b2-%d0%bc%d0%b8%d0%ba%d0%b8/", "text": "След месеци на студена война Жозе Моуриньо изригна в яростна подкрепа към Пол Погба. Световният шампион би лошо дузпа, но вкара при добавката за победата на „Манчестър Юнайтед“ с 2:1 над „Евертън“ на „Олд Трафорд“. „Явно трябва да подобря техниката си при тези удари“, призна халфът. Но на барикадата скочи Моуриньо: „Харесва ми желанието му да бие. Не обичам да имам футболисти като Мики Маус. Да са уплашени и да ме молят друг да бие. Искам тези, които веднага са готови. Дали Пол може да стреля по-добре? Да, може. Вратарите вече научиха как се засилва. За мен най-важното е, че в следващия случай той пак ще иска да е изпълнителят.“ „ Имах късмет – призна Погба. – Винаги се опитвам да дестабилизирам вратаря. Вероятно ме научиха как бия.“ А в Англия много повече коментират ситуацията за дузпата. Антони Марсиал симулира и това предизвика гнева на Марко Силва, треньор на „Евертън“ и ученик на Моуриньо. Специалния не спря да хвали и нападателят си, който вкара победния гол за 2:1. Марсиал все още не е потвърдил, че ще подпише нов договор. „Не може всеки мач да вкарва – каза Моу. – Дори да не бе успял, представянето му щеше да е отлично.“", "date": "2018.10.29", "title": " Жозе Моуриньо: Погба не е страхлив Мики Маус"}
{"url": "https://trud.bg/%d0%b4%d1%83%d0%b0-%d0%bb%d0%b8%d0%bf%d0%b0-%d0%bf%d0%be%d0%ba%d0%b0%d0%b7%d0%b0-%d0%b3%d0%b0%d0%b4%d0%b6%d0%b5%d1%82%d0%be-%d1%81%d0%b8-%d0%b2-%d0%b8%d0%bd%d0%b4%d0%b8%d1%8f/", "text": "Поп сензацията Дуа Липа се похвали в Инстаграм с пътуване до Индия. Певицата е прекарала две седмици в държавата в Южна Азия. Пътешествието е било истински романтично, защото Дуа Липа е била с любимия си мъж. Двамата са посетили резервата за тигри Рантамбор, градовете Джейпур, Джодпур, екзотичните щати Гоа и Керала. „Пътешествие, което планирахме от много време. Толкова съм щастлива, че успяхме да го организираме. Напълно се изключихме и бяхме завладени от магическата култура, храна и традиции. Редовните йога сесиите в 5 сутринта ме подготвиха да се върна на работа с пълни сили“, написа Дуа Липа. Изпълнителката разказа и как при посещение на храма „Ганеш“ в Джейпур местна жена й помогнала, като й показала как да си сложи сарито, преди да влезе. Звездата и гаджето й са участвали в ритуал и са оставили дарове за боговете. Цялата статия и всички снимки вижте в АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Дуа Липа показа гаджето си в Индия"}
{"url": "https://trud.bg/%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8%d1%85%d0%b0-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b0-%d0%bf%d1%80/", "text": "Действията, осъществени от служители на „Икономическа полиция“ в ГДНП, стартирали след като засекли, че зад столичен магазин 55-годишен налива гориво с бензинов пистолет от един товарен автомобил в друг, съобщиха от Агенция „Митници“. При проверката станало ясно, че в багажника на товарната кола е монтиран резервоар с вместимост над 1000 литра и прибори за точене. Обектът бил запазен до пристигане на служители на Агенция „Митници“ и на Изпълнителната агенция „Автомобилна администрация“, пред които мъжът не е представил необходимите документи за търговия с горива и превоз на опасни товари. В хода на разследването било установено, че товарният автомобил е на фирма, собственост на 31-годишен мъж, а 55-годишният  бил нает на работа от преди  ден, без трудов договор. От монтирания резервоар, зареден с дизелово гориво, са били захранени още няколко коли, като  клиентите плащали по-късно лично на собственика на фирмата. На място служители на  Централното митническо управление са иззели течността от монтирания резервоар. Съставени са протокол за извършената проверка и акт за констатираните нарушения. Служителите на Изпълнителна агенция „Автомобилна администрация“ на място са съставили два акта – за превозван опасен товар от пътно превозно средство, без да е обозначено и снабдено със съответните противопожарни средства, както и за това, че  водачът не е имал нужната правоспособност да извършва подобен превоз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Предотвратиха случай на незаконна продажба на гориво в София"}
{"url": "https://trud.bg/%d0%bf%d1%80%d0%b8%d1%81%d1%8a%d0%b4%d0%b0-%d0%b8-%d0%b3%d0%bb%d0%be%d0%b1%d0%b0-%d0%b7%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0/", "text": "35-годишна жена от Сливен получи присъда и глоба от Районния съд за това, че е управлявала автомобил без регистрация, след употреба на наркотици и с чужди табели на колата, съобщиха от съдебната палата. Дрогираната шофьорка била установено при пътна проверка на 17 август по обяд, на бул.“Братя Миладинови“ в града. Тестът отчел употреба на амфетамин и метаамфетамин. Колата й „Форд фиеста“ не била регистрирана. Табелите с номерата поставени на автомобила, били на „Форд ескорт“, също нейна собственост. За трите нарушения на закона, при съкратеното следствие, подсъдимата е осъдена на 6 месеца условно с 3-годишен изпитателен срок, лишена е от книжка за 8 месеца, трябва да плати глоба от 300 лева. Определението е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Присъда и глоба за дрогирана шофьорка, заловена с чужди табели на колата"}
{"url": "https://trud.bg/1-330-%d0%bb%d0%b5%d0%b2%d0%b0-%d0%b1%d1%8f%d1%85%d0%b0-%d1%81%d1%8a%d0%b1%d1%80%d0%b0%d0%bd%d0%b8-%d0%be%d1%82-%d0%b4%d0%b0%d1%80%d0%b5%d0%bd%d0%b8%d1%8f-%d0%b2-%d1%82%d0%b2%d1%8a%d1%80%d0%b4%d0%b8/", "text": "1 330 лева са събрани от дарения за гимназията в Болград, Украйна, съобщиха от общината. Кампанията е проведена по повод 160-годишнината от основаването на първата българска гимназия. От дарителски кутии, поставени в сградата на местната администрация в Твърдица и Шивачево, в магазини и детски заведения в балканското градче за близо месец са постъпили 603 лева. Останалите дарения са от НУ „Христо Ботев”, синдикати, четири частни лица. Парите са преведени. Общата сума, събрана от дарения и други постъпления в Сливенска област, възлиза на над 15 хил.лева, като 5 хиляди лева от тях са от бюджета на Сливен с решение на общинския съвет. Гимназията в Болград е създадена с указ на княз Никола Богориди и с активното съдействие на Георги Раковски, чието име носи учебното заведение. В нея са учили министър-председателят Александър Малинов, министри, народни представители, лекари, юристи и други известни българи, които след в следосвобожденска България създават независимата държавност. С решение на МС това лято бяха отпуснати 150 000 лева за нуждите на гимназията. Болград е неофициалната столица на българските преселници. На 29 октомври 1838 г. в града е осветена трипрестолната църква „Свето Преображение Господне”, съградена с труда на хиляди доброволци. Тази дата се чества като Ден на бесарабските българи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " 1 330 лева бяха събрани от дарения в Твърдица за Болградската гимназия"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d0%bd%d0%b0%d0%bf%d1%83%d1%81%d0%ba%d0%b0%d0%bd%d0%b5%d1%82/", "text": "Великобритания ще отбележи напускането на ЕС с възпоменателна монета идната година, съобщи „Сън“. Според вестника министърът на финансите Филип Хамънд ще обяви пускането на специалната монета от 50 пенса (64 цента) при речта си в парламента за бюджет 2019 година по-късно днес. Върху монетата ще е изписано „Приятелство с всички народи“ и тя ще бъде пусната на 29 март, когато Великобритания трябва да напусне 28-членния съюз след 45 години членство в него. Противниците на Брекзит не бяха впечатлени от жеста и много бързо напълниха социалните мрежи с шеги, много от които са насочени срещу отрицателното въздействие, което напускането на ЕС може да има върху британската икономика. Депутатът от опозиционната Лейбъристка партия Уес Стрийтинг написа в Туитър: „Правителството ще представи новата монета от 50 пенса след Брекзит“ над снимка с монета от 1 британска лира, която в момента струва два пъти повече. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.29", "title": " Великобритания отбелязва напускането на ЕС с възпоменателна монета"}
{"url": "https://trud.bg/%d0%b2%d0%bb%d0%b0%d0%ba-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-13-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b2-%d1%80%d1%83%d1%81%d0%b5/", "text": "13-годишно момче загина, след като бе блъснато от влак в Русе. Това съобщиха от полицията в крайдунавския град. Сигнал за инцидента е постъпил в 13,35 часа днес. Детето е било блъснато на около 100 метра от ж.п.-спирката на Товарна гара от композиция на бърз влак, идващ от Варна и отиващ към гара „Разпределителна“ в крайдунавския град. Предстои оглед на мястото на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Влак блъсна и уби 13-годишно дете в Русе"}
{"url": "https://trud.bg/1000-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d0%bc%d0%bb%d0%b0%d0%b4%d0%be-%d0%bc%d0%be%d0%bc%d0%b8%d1%87%d0%b5-%d0%ba%d1%80%d0%b0%d0%bb%d0%be-%d0%ba%d0%be%d0%bd%d1%81/", "text": "Младо момиче от Сливен получи глоба 1000 лева от Районния съд за три кражби на хранителни продукти, извършени за близо седмица в началото на пролетта. Делото бе разгледана по съкратеното следствие, съобщиха от съдебната палата. Магазинът е от популярна верига в Сливен. При преглеждането на видеозаписите, от охраната установили, че слабо, дългокосо момиче пълни продукти в дамската си чанта и напуска без да плати. При повторното си посещение, още на следващия ден, момичето дошло с баща си. Той платил стоката, която сложил в пазарската кошница. Но дъщеря му отново пъхала шоколадови яйца, кашкавалени ролета, лимони, китайско зеле в чантата си и направила опит да излезе с родителя си пак без да плати. Тогава била засечена от охраната. Момичето направило признания за още една кражба. Посягало предимно на консервирани и пушени меса, риба тон, банани, ядки, взело над 10 шоколадови яйца. Съдът отхвърлил предявения от магазина иск, тъй като стойността на откраднатите храни от 121 лева била възстановена. Извършителката ще трябва да плати и 134 лева разноски. Присъдата влезе в сила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " 1000 лева глоба за младо момиче, крало консерви с месо и шоколадови яйца"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b8-%d0%bc%d0%b5%d0%bb%d0%b0%d0%bd%d0%b8%d1%8f-%d1%80%d0%b0%d0%b7%d0%b4%d0%b0%d0%b4%d0%be%d1%85%d0%b0-%d0%bb%d0%b0%d0%ba%d0%be/", "text": "Американският президент Доналд Тръмп и съпругата му Мелания отбелязаха Хелоуин в Белия дом, като раздадоха лакомства на деца на Южната морава. За събитието децата бяха маскирани като супергерои, астронавти или принцеси. Южният вход на Белия дом пък бе специално декориран с тикви, бали сено и царевични масури. Тръмп и съпругата му не бяха дегизирани, но се усмихваха и позираха за снимки с децата, докато им раздаваха лакомства от плетени кошници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Доналд Тръмп и Мелания раздадоха лакомства за Хелоуин пред Белия дом"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d1%82%d1%83%d1%80%d1%86%d0%b8%d1%8f/", "text": "Премиерът Бойко Борисов, придружаван от министъра на финансите Владислав Горанов, пристигна в Истанбул за церемонията по откриването на новото летище в Истанбул по покана на турския президент Реджеп Тайип Ердоган. Съоръжението е сочено за най-голямото в света и е с площ от 8 млн. кв. м. Официaлнoтo oткpивaнe e пpeдвидeнo зa 29 oктoмвpи, нaвpъx 95-гoдишнинaтa нa Typcкaтa peпyбликa. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.29", "title": " Премиерът Борисов пристигна в Турция за церемонията по откриването на новото летище в Истанбул"}
{"url": "https://trud.bg/%d0%bf%d0%b8%d0%ba%d0%b5-%d0%b4%d0%b6%d0%b5%d0%bd%d1%82%d1%8a%d0%bb%d0%bc%d0%b5%d0%bd-%e2%84%961-%d0%bd%d0%b0-%d0%b5%d0%bb-%d0%ba%d0%bb%d0%b0%d1%81%d0%b8%d0%ba%d0%be/", "text": "Жерар Пике и Серхио Рамос са съвременният символ на омразата между „Барселона“ и „Реал“ (Мадрид). На спортна и политическа основа. След последното „Ел Класико“ Пике има основание да претендира да е джентълмен №1. Когато трибуните на „Камп Ноу“ подигравателно освиркваха Рамос с думите „син на проститутка“ при 1:5, защитникът на „Барса“ с ръце отправи призиви към трибуните да спрат. Пике обаче не изпусна възможността след края да разтвори дланта си с пет пръста към камерите. На „Сантяго Бернабеу“ враждата между испанските национали няма значение. Еврошампионът загуби пет от последните си 7 мача във всички турнири и треньорът Хулен Лопетеги всеки момент ще бъде уволнен. Италианецът Антонио Конте чака официалното повикване, за да се появи в Мадрид. През лятото той беше уволнен от „Челси“, а в кариерата си има титли и в Лондон, и с „Ювентус“. „ Отговорността е на треньора, но аз още вярвам, че може да имаме добър сезон“, рече Лопетеги в последен опит да оцелее. Два дни преди Мондиал 2018 той бе уволнен като национален селекционер, след като „Реал“ го обяви за свой наставник. „ Барса“ прониза смъртоносно „Реал“, написа мадридският вестник „Ас“, анонсирайки за раздялата с Лопетеги. А флагманът на „кралските“ медии в. „Марка“ твърди от първа страница: „Вината не е само в треньора!“ Само преди пет месеца „Реал“ ликува за трети път поред в Шампионската лига, днес е една руина.", "date": "2018.10.29", "title": " Пике – джентълмен №1 на „Ел Класико“"}
{"url": "https://trud.bg/%d0%b7%d0%b0%d0%b5%d0%b4%d0%bd%d0%be-%d0%b7%d0%b0-%d0%bf%d1%80%d0%b8%d1%80%d0%be%d0%b4%d0%b0%d1%82%d0%b0-%d1%81%d1%8a%d0%b1%d1%80%d0%b0-%d0%bd%d0%b0%d0%b4-40-000-%d0%b1%d0%b8%d1%80/", "text": "„Пиринско“ и „Шуменско“ в партньорство с Екопак България събраха над 40 000 стъклени, пластмасови и алуминиеви опаковки от бира за рециклиране по време на кампанията „Заедно за природата“. В това число са близо 2 тона стъклени бутилки за многократна и еднократна употреба. Инициативата е част от политиката на двата бирени бранда на компанията Карлсберг България за устойчиво развитие и корпоративна социална отговорност и има за цел да насочи вниманието към разделното събиране и рециклиране на бирени опаковки. Кампанията обхвана София, Благоевград и Шумен, където близо 4000 души взеха участие. „Пиринско“ и „Шуменско“ призоваха жителите и гостите на градовете да донесат максимален брой празни стъклени, пластмасови бутилки от бира и кенове за рециклиране (без значение от марка или цвят на опаковката) и срещу тях да получат еднократно комплимент от компанията под формата на продукти от техните марки. Кампанията се провежда за 3-та поредна година и има за цел да насочи вниманието на обществото към опазването на околната среда, да насърчи разделното събиране и рециклиране на опаковки, както и да напомни за ползите от бирения амбалаж за многократна употреба. За м.г. Карлсберг България, с помощта на най-голямата компания за разделно събиране и рециклиране на опаковки – Екопак България, събра и рециклира близо 6 000 тона опаковки от стъкло, пластмаса, хартия, метал и дървесина. Благодарение на тези свои усилия успяват да спасят от изсичане над 13 000 дървета, спестяват над 13 млн. кВтч електроенергия, над 32 000 кубика вода и над 5 000 барела петрол. С тези действия намаляват обема на депонираните отпадъци на градските депа с над 4000 куб.м и бяха спестени 1509,5 тона емисии на парникови газове, изчислени в еквивалент на въглероден диоксид.", "date": "2018.10.29", "title": " „Заедно за природата“ събра над 40 000 бирени опаковки за рециклиране\t\t\t"}
{"url": "https://trud.bg/%d1%84%d0%be%d1%82%d0%be%d0%b3%d1%80%d0%b0%d1%84%d1%81%d0%ba%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b4%d0%be%d0%bd%d0%b5%d1%81%d0%b5-%d0%be%d1%82%d0%bb%d0%b8%d1%87%d0%b8%d0%b5-%d0%b7/", "text": "Изложбата „Светлописците на Шумен“, която разказва историята на фотографията в региона, донесе отличие за Регионалния исторически музей в Шумен. Експозицията е отличена по време на Панаира на музейните изложби в Русе за принос в популяризиране на нематериалното културно наследство. Както „Труд“ писа, тя проследява развитието на фотографското изкуство с големи традиции в града, където се е родила първата снимка у нас.   Ценителите могат да видят уникална техника на местни фотографи, ползвана от края на XIX до средата на ХХ в. – копирно-прожекционен апарат с пламък от края на XIX в., магнезиеви светкавици, печатна машина с воден знак на фотографска фирма, рол преси, майсторски свидетелства, оригинални снимки с фотографски инициали, възстановка на фотоателие и още много любопитни експонати. За първи път „Светлописците на Шумен“ бе показана в Регионален исторически музей – Шумен миналата есен, а успоредно с нея се проведе дарителска акция сред гражданството и фотоконкурс за деца. Изложбата веднага предизвика интереса на музейната колегия и гостува на други музеи в страната.  Тазгодишното издание на Панаира на музейните изложби събра над 100 специалисти от България, Великобритания, Хърватска, Сърбия и Македония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Фотографска изложба донесе отличие за музея в Шумен"}
{"url": "https://trud.bg/%d0%b2%d0%be%d0%b4%d0%be%d0%bb%d0%b0%d0%b7%d0%b8-%d0%bf%d0%be%d1%87%d0%b8%d1%81%d1%82%d0%b8%d1%85%d0%b0-%d0%bf%d0%be%d0%b4%d0%b2%d0%be%d0%b4%d0%bd%d0%be-%d1%81%d0%bc%d0%b5%d1%82%d0%b8%d1%89%d0%b5/", "text": "Водолази с подводен робот се спуснаха в подземен канал насред Монтана и измъкнаха от дълбините му купища боклуци. Отпадъците от години задръстваха водния тунел под града и предизвикваха заливане на близката улица и проблеми за пешеходци и шофьори. Акцията по почистването на подводното сметище започна в края на миналата седмица. Местната управа извикала на помощ двама водолази от Черноморския флот, който с помощта на робот огледали подземната част на канала, който минава през центъра на областния град и установили, че е превърната в истинско сметище. За близо ден водолазите измъкнали от 30 метровия тунел изхвърлени автомобилни гуми, кошчета за смет, ръждясали железа, стари мебели и още десетки боклуци. „Години наред специалисти проучваха проблема и твърдяха, че разливите от канала, който минава от местността „Извора” през центъра на Монтана, се дължат на повишено изпускане на водни маси от ВИК, на подземни води и какво ли не. А се оказа, че недобросъвестни граждани са изхвърляли боклуците си във водата!Това е недопустимо!”, заяви кметът Златко Живков. Той предупреди, че състоянието на канала ще бъде следено стриктно и опити за превръщането му отново в сметище ще бъдат строго санкционирани. За по-голяма сигурност наземната част на канала ще бъде покрита с решетки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Водолази почистиха подводно сметище в Монтана"}
{"url": "https://trud.bg/%d0%b2%d0%b8%d1%82%d0%be%d1%88%d0%b0-%d1%81%d0%b0%d0%bc%d0%be-%d1%81-%d0%b5%d0%b4%d0%b8%d0%bd-%d0%b3%d0%be%d0%bb-%d1%81%d1%80%d0%b5%d1%89%d1%83-%d1%86%d1%81%d0%ba%d0%b0/", "text": "„ Витоша“ има само един гол в кратката си история срещу ЦСКА. Във вторник „бистришките тигри“ гостуват на стадион „Българска армия“, където им е и рекордната загуба в елита. Миналия сезон за първенството „Витоша“ падна с 1:6 дуела срещу „червените“ в Борисовата градина. Освен това има още два мача за шампионата, в които ЦСКА спечели с по 2:0. Съдийската комисия на БФС изпрати Петър Костадинов да свири двубоя на „Армията“. През този сезон арбитърът ръководи в елита само мачовете „Черно море“ – „Дунав“ (3:2) и „Славия“ – „Берое“ (1:1). В кариерата си Костадинов само веднъж е ръководил двубой на ЦСКА – миналата футболна година срещу „Септември“ (2:0). Освен това има и две срещи на „Витоша“, в които „тигрите“ не са отбелязали гол – 0:3 с „Ботев“ и 0:4 със „Септември“. Единственият скандал, в който Костадинов е замесен, е в мач за купата. Реферът бе наказан след жалба на „Етър“ след поражение с 1:3 от „Славия“. В същото време ръководството на ЦСКА пусна билетите за двубоя, които са между 10 и 20 лева в зависимост от секторите. „Червените“ вече имат една победа в турнира – 2:0 на терена на втородивизионния „Монтана“, голям фаворит са да продължат на четвъртфинал във вторник. Очаква се треньорът Нестор Ел Маестро да направи и ротации в състава следствие на незадоволителното 1:1 с „Берое“ в събота и предстоящото гостуване срещу „Локомотив“ (Пд) през уикенда.  ", "date": "2018.10.29", "title": " „Витоша“ само с един гол срещу ЦСКА"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be-3/", "text": "Държавният глава Румен Радев изпрати съболезнователно писмо до президента на САЩ Доналд Тръмп по повод   срещу синагогата „Дървото на живота“ в Питсбърг, при което загинаха и бяха ранени много хора. В писмото си Румен Радев изразява своите и на българския народ най-искрени съболезнования на близките на жертвите и пожелания за възстановяване на ранените. „Грубото покушаване срещу свободата на вероизповедание води до опустошителни последици през вековете. Уроците от миналото са най-добрите съветници как да избегнем неговото повторение“, се казва още в писмото на президента Румен Радев до президента Доналд Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Президентът Радев изпрати съболезнователно писмо до президента на САЩ Доналд Тръмп по повод нападението срещу синагога в Питсбърг"}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%bc%d0%b0%d1%81%d0%ba%d0%b8%d1%80%d0%b0-%d0%bd%d0%b0-%d1%81%d0%b0%d0%bc%d1%8e%d1%8a%d0%bb-%d0%b4%d0%b6%d0%b0%d0%ba%d1%81%d1%8a%d0%bd-%d0%b2-%d0%ba%d1%80%d0%b8/", "text": "Мъж, маскиран като героя на Самюъл Джаксън от филма „Криминале“ Джулс Уинфилд, предизвика недоволството на манекенката Петра-Изабела Джоли на централната линия на лондонското метро, съобщи „Дейли мейл“. 22-годишната лондончанка го атакувала словесно, като го обвинила в расизъм. В отговор той изтъкнал, че харесва героя на Самюъл Джаксън. „Аз не бих се маскирала като чернокож“, заявила младата дама, а той попитал от своя страна: „Защо не?“. Петра-Изабела Джоли публикува видео от случката на профила си в Инстаграм, където нарича мъжа българин и отново го обвинява в расизъм. „Станах свидетел на проява на отвратително неуважение към чернокожите, показано от българин“, пише тя в социалната мрежа. Не е ясно откъде тя е направила своето заключение за националността на мъжа. Британското издание „Дейли мейл“ се опитва да разбере произхода му, като за целта моли читателите си за съдействие в разпознаването му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.10.29", "title": " Мъж се маскира на Самюъл Джаксън в „Криминале“, мулатка го напсува на „българин“ и „расист“ (ВИДЕО)"}
{"url": "https://trud.bg/%d1%81%d0%b5%d0%b4%d0%b5%d0%bc-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%bd%d0%be%d1%89%d0%b5%d0%bd-%d0%ba%d0%bb%d1%83%d0%b1-%d0%b2/", "text": "Седем човека бяха ранени при стрелба в нощен клуб в американския град Ривърсайд, щата Калифорния, предаде ТАСС, като се позова на властите. Всички пострадали са приети в болница. Полицията каза, че по случая се води разследване. За момента не се съобщава за задържани за стрелбата. Според телевизия Ен Би Си няма опасност за живота на ранените. По времето, когато е станала стрелбата, в клуба е имало празненство за Хелоуин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.29", "title": " Седем ранени при стрелба в нощен клуб в Калифорния"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%87%d0%b0%d0%ba%d0%b2%d0%b0-%d0%bd%d0%b0%d0%b4-10-%d0%bc/", "text": "Очаква се България да получи с 8% увеличение на европейските средства след 2020 г. Това е заложено в предложението на ЕК за бъдещата Кохезионна политика на ЕС. Ако в момента разполагаме с малко повече от 9.5 млрд. евро, парите след 2020г. трябва за бъдат над 10 млрд. евро. Това каза във Варна Андрей Новаков, евродепутат и главен преговарящ по Кохезионната политика. Това 8-процентно увеличение на европейските средства за България е на фона на 10 % по-малко за ЕС и 25% по-малко за Унгария, Чехия и Полша например, добави евродепутатът и развенча един от митовете, че след 2020 г. парите ще свършат. Той посочи още, че повечето от нещата, които чува за европейските фондове е, че те са сложни и неразбираеми. „Европейските програми и фондове са създадени за хората и ако те не разбират функционирането им, трябва да го променим, а не да чакаме хората да се обучават или да ходят при скъпо платени консултанти. Кандидатстването по европейските проекти трябва да е лесно като да си поръчаш кафе, само тогава има смисъл от него“, каза Новаков. Той призова хората да се възползват от европейското финансиране, което не е само за общините, а е за фермери, студенти, млади учени, за малкия и среден бизнес. България се справя много по-добре в сравнение с други държави, тъй като нивото на грешка е по-ниско от средното в ЕС. Евродепутатът обори с цифри и другия мит, че България внася повече средства в Европейския бюджет, отколкото получава. Вноската на страната ни е половин млрд.евро годишно, а получава 2.5 млрд. евро обратно, което е пет пъти повече, посочи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.29", "title": " Андрей Новаков: България очаква над 10 млрд. евро от ЕС след 2020г.\t\t\t"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%b7%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%b2-%d0%b4%d0%b0%d0%b1%d1%87-%d1%80%d0%b0%d0%b1/", "text": "Касае се за наказателно производство за организирана престъпна група, занимаваща се с документни престъпления и подкупи, това обяви зам.-главният прокурор във връзка с  Работи се с над 20 лица, задържано е част от ръководството на ДАБЧ, в това число председателят и главният секретар. Работи се със зам.-председателя на Агенцията“, каза още Иван Гешев. Обвинения ще има най-рано утре, подробности ще бъдат дадени най-рано в сряда, каза още прокурор Гешев. Над 20 лица са задържани при акцията в ДАБЧ, заяви зам.-председателят на КПКОНПИ Антон Славчев.„Оперативната работа е в насока на удостоверения за български произход на чужди граждани. Касае се и за вземане на подкупи. Над 20 лица са задържани. Ще получите подробна информация за всички тях след сряда“, коментира Славчев.    ", "date": "2018.10.29", "title": " Иван Гешев за разследването в ДАБЧ: Работи се с над 20 лица, задържани са председателят и главният секретар на агенцията"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%bf%d0%b5%d0%b4%d0%b0%d0%b3%d0%be%d0%b7%d0%b8-%d0%be%d1%82-%d1%88/", "text": "Кметът на Шумен Любомир Христов се срещна в понеделник с учители, директори на учебни заведения и представители на различни образователни институции от Германия, Италия, Литва, Словения и Турция. Педагозите са участници в международния проект „АВС“ по програма „Еразъм+“, а поводът за посещението им в града е обучение по проекта. По време на петдневния си престой в града всеки от гостите ще представи иновативни практики, нови методи и техники за развиване на основни умения у децата. Сред основните цели на проекта е да се задържат малчуганите в детските градини и училищата, както и да се увеличи качеството на образование в ранна детска възраст, чрез новаторски методи. Координатор на международния проект „АВС“ в Шумен е Надежда Минчева, директор на детска градина „Светулка“. Проектът ще се реализира в рамките на две учебни години до август 2020 г. Кметът Христов увери педагозите, че образованието е приоритет и една от най-важните задачи за общинското управление. Той обясни, че един от проблемите е намаляващият рой деца, както в Шумен, така и в други градове на страната. По думите на градоначалника започналото развитие на икономиката в града ще бъде фактор, който ще задържи младите семейства и така ще има повече деца в детските градини и училищата. Зам.-кметът по образование Найден Косев припомни, че през следващата година отбелязваме 130 години от създаването в Шумен на една от първите забавачки в страната. „С това нашият град доказва, че е една от люлките на предучилищното образование в България и добрите традиции от миналото се пазят и до днес“, допълни Косев.", "date": "2018.10.29", "title": " Кметът на Шумен посрещна педагози от шест държави"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d1%82%d1%83%d1%80%d0%b8%d1%81%d1%82%d0%ba%d0%b0-%d0%b2-%d1%80%d0%b5%d0%b7%d0%b5%d1%80%d0%b2%d0%b0%d1%82-%d0%bc%d0%b0%d0%b4%d0%b0%d1%80%d0%b0/", "text": "Неизвестен обра автомобил, паркиран в района на резерват „Мадара“  край Шумен, докато собственичката му се разхождала в парка. 2 870 лв. и кредитна карта са отмъкнати от „Фиат Пунто“ с шуменска регитрация, съобщават от полицията. Кражбата е станала за времето от 13,55 до 15 часа в неделя по данни на 24-годишната собственичка. По нейни данни колата й е била отключена по неустановен начин от крадеца. За кражбата е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Обраха туристка в резерват „Мадара“"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d1%8a%d1%81-%d1%81%d0%b0%d0%bc%d0%be%d0%bb%d0%b5%d1%82-%d0%b4%d0%be-%d0%b2%d0%b0%d1%80%d0%bd%d0%b0/", "text": "  Футболистите на „Левски“ ще пътуват със самолет за Варна, където в сряда срещат „Черно море“ в мач от 1/8-финалите за Купата на България. „Сините“ тръгват за морската ни столица вторник вечер, след като проведат занимание на базата на стадион „Георги Аспарухов“. От клуба разкриха, че не възнамеряват да провеждат тренировка във Варна преди важния сблъсък с „моряците“. Ден преди мача ръководството на „Черно море“ пуска в продажба билетите. Пропуските са на цена от 6 лева. За съдия на мача бе определен Ивайло Стоянов, а негови помощници на „Тича“ ще бъдат Мартин Венев и Мирослав Иванов.", "date": "2018.10.29", "title": " „Левски“ със самолет до Варна"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b4%d0%b0%d0%bb%d0%b8-%d1%81%d0%b5%d0%b2%d0%b5%d1%80%d0%b8%d0%bd-%d0%ba%d1%80%d0%b0/", "text": "Полицията проверява твърденията на Северин Красимиров, обвинен в убийството на тв водещата Виктория Маринова, че е бил под въздействието на дрога. Това заяви директорът на ОД МВР-Русе старши комисар Теодор Атанасов на въпрос на журналисти дали действително Северин е употребил „кристали“ в нощта преди убийството, съобщи Русе Медиа. „Това са негови обяснения които подлежат на проверка. Както знаете, в момента върви наказателно производство“, каза Атанасов. Той каза още, че в полицията не е подавана жалба, че Виктория Маринова е имала пререкания с трима души в седмицата преди смъртта й, както бе тиражирано в някои медии. Не са постъпвали и жалби от други жени, че са били следени и закачани преди инцидента. Директорът на ОД МВР-Русе коментира още, че е имало голяма активност на „горещия телефон“, който полицията отвори след убийството за допълнителна информация по случая. Много граждани са се обаждали с готовност и желание да помогнат на разследването, каза Атанасов. Повече информация към момента не може да бъде съобщена, тъй като все още продължават действията на органите на реда и прокуратурата. Северин Красимиров е в следствения арест и ще остане там, докато приключи разследването и прокуратурата внесе обвинителен акт в съда, за да се гледа делото срещу задържания за убийството. Обстановката в града вече е спокойна, и по-специално в ромските квартали, като преди седмица оттам е била изтеглена и жандармерията. Русенска област си остава една от областите с най-ниско ниво на престъпност в страната, отчете Атанасов. От началото на годината до момента най-голям е броят на престъпленията против собствеността, които заемат 54 %. Малко над 11 % от извършителите са непълнолетни. Положителна тенденция на намаляване има при грабежите, кражбите на коли и телефонните измами. През миналата година щетите от телефонните измами са били двойно повече – 120 000 лв., докато сега са само 60 000 лв. В резултат от действията на полицията са предотвратени измами за 50 000 лв., а 10 души са задържани за това престъпление. Активната работа за противодействие на разпространението на наркотици е довела до разкриване на двойно повече случаи – от 38 за м.г., сега те са 74. Извършителите са 43 души, от които 3 жени и 5 непълнолетни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Полицията проверява дали Северин Красимиров наистина е бил под въздействие на дрога (ВИДЕО)\t\t\t"}
{"url": "https://trud.bg/%d0%b0%d0%bc%d0%bf%d1%83%d0%bb%d0%b0-%d1%80%d0%b5%d0%bb%d0%b8%d0%ba%d0%b2%d0%b0%d1%80%d0%b8%d0%b9-%d0%bd%d0%b0-%d1%81%d0%b2-%d0%b9%d0%be%d0%b0%d0%bd-%d0%b1%d0%be%d0%b3%d0%be%d1%81%d0%bb%d0%be%d0%b2/", "text": "За пръв път миряните ще могат да се докоснат до ампула-реликварий на св. Йоан Богослов, намерена на полуостров Форос, в близост до Крайморие. Тя ще бъде изложена за поклонение в храма „Св. Пимен Зографски“ на квартала на патронния му празник 3- ти ноември. Според археолозите, пилигрим от крепостта „Порос“ е извършил поклонение на гроба на св. Йоан Богослов в Ефес, откъдето е донесъл ценната реликва – ампула с лечебен прах. Ампулата-реликварий ще бъде изложена за поклонение заедно с частица от Христовия кръст и мощите на преподобномъченици, пренесени от Йерусалим. Всички набрани средства от дарения в деня на храмовия празник на 3.11.2018 г. ще бъдат предоставени за кампанията за зографисване на църквата. За да спомогне дарителската кампания, Регионалният исторически музей организира представяне на ценния експонат. Той беше открит от екип с ръководител Милен Николов през 2014 г., при археологически разкопки на единствената раннохристиянска базилика в община Бургас. Находката е единствена по рода си в света.  Подобни са открити в Ефес, но те са изработени от глина, докато ампулата от Форос е оловна. Датирана е от VІ в. и се свързва с култа към св. Йоан Богослов. Той е бил любим ученик на Исус Христос, заселил се по заръка на учителя си в Ефес, където написва Апокалипсиса и свършва земния си път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Ампула-реликварий на св. Йоан Богослов в храма на Крайморие"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b8-%d0%b0%d0%bb%d0%b5%d0%bd-%d0%bf%d1%80%d0%be%d1%81%d1%82/", "text": "Люис Хамилтън ликува с пета световна титла във Формула 1, два кръга преди края на сезона. В Мексико пилотът на „Мерцедес“ завърши четвърти, но това му бе достатъчно, за да вдигне триумфално купата. Така британецът изпревари именития французин Ален Прост, който има с една по-малко, и се изравни по този показател с друга легенда – Хуан Мануел Фанджо (Аржентина). С най-много титли е германецът Михаел Шумахер – седем.  Хамилтън имаше аванс от 70 точки преди старта за Гран при на Мексико и за крайния успех му бе необходимо да завърши до седмо място, без значение от класирането на основния му конкурент Себастиан Фетел (“Ферари”). Германецът се надяваше да съкрати изоставането си, но голямата надморска височина на пистата (2285 м) му развали плановете. По време на цялата надпревара болидите на „Мерцедес“ и „Ферари“ не бяха сред лидерите.  Най-бърз по трасето бе звездата на „Ред Бул“ Макс Верстапен, който стартира силно, изпревари съотборника си Даниел Рикардо и не позволи Фетел да му отнеме победата. Пилотът на „Ферари“ завърши втори, което се оказа недостатъчно да измести от върха Хамилтън. А трети на стълбичката се качи Кими Райконен (“Ферари”).  „Усещането е невероятно – каза Люис. – Обичам „Мерцедес“ откакто бях на 13 години. Фанджо е ликувал с този тим пет пъти, сега и аз толкова пъти станах световен шампион – трудно е да повярвам!“  И призна, че гонката е била „ужасна“ за него и съотборникът му Валтери Ботас, финиширал пети.  „Добре стартирах но след това нещо стана – продължи британецът. – Имах проблеми с гумите, Валтери също. В крайна сметка гледахме само да финишираме.“  Тото Волф, шеф на „Мерцедес“, поздрави Люис. Но обяви, че има противоречиви емоции, защото тимът е направил слабо състезание. „Засега не знаем откъде идват проблемите с гумите, но трябва да ги отстраним, защото сме амбицирани да спечелим и титлата при конструкторите“, каза той. Шампионът може да се само един и този сезон това е Люис – каза Себастиан Фетел, основен конкурент на Хамилтън. – Ще си извлечем поуки и най-важното е да направим правилните изводи. При нас работят талантливи специалисти и „Ферари“ има голям потенциал, който предстои да разкрием.  Германецът изрази задоволство, че със съотборника си Кими Райконен са се качили на почетната стълбичка, но бе разочарован от личния си резултат. „Опитахме се да изпреварим Макс Верстапен, но имахме проблеми с гумите, а и той се оказа много бърз – продължи Фетел. – Но когато се затваря една врата се отваря друга. Надявам се да завърша сезона по най-добрия начин и да помогна за спечелването на титлата при конструкторите.“  Райконен пък призна, че класирането е било максимум за „Ферари“.  „Поздравявам Люис – каза финландецът. – Той най-добре от всички си свърши работата този сезон и заслужи титлата.“ Шампионът бе поздравен и от шефа на Международната федерация по автомобилизъм (ФИА) Жан Тод.  „Скъпи Люис, добре дошъл в клуба на петкратните шампиони в компанията на великия Хуан Мануел Фанджо и Михаел Шумахер“, написа Тод в социалните мрежи.  –––––- Кристиан Хорнер, шеф на „Ред Бул“, изрази съжаление, че тимът е изпуснал двоен триумф в Мексико. Надпреварата бе спечелена от Макс Верстапен, но другия пилот на тима – Даниел Рикардо получи повреда в двигателя и отпадна малко преди финала. „Провалът е за целия отбор, очаквахме победен дубъл – заяви Хорнер. – Вероятно е проблем с хидравликата.“  А след финала Рикардо, който спечели квалификацията, нарече болида „проклет“.", "date": "2018.10.29", "title": " Хамилтън изпревари Ален Прост"}
{"url": "https://trud.bg/%d0%b0%d0%b3%d0%b0%d1%81%d0%b8-%d0%b2%d0%b5%d1%87%d0%b5-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd%d1%82-%d0%bd%d0%b0-%d0%b3%d1%80%d0%b8%d0%b3%d0%be%d1%80/", "text": "Легендата Андре Агаси е новият консултант на Григор Димитров. Носителят на 8 титли от Големия шлем придружава българина на турнира от верига „Мастърс“ в Париж. А идеята американецът да се включи в екипа на първата ни ракета е на неговия треньор Дани Валверду. Българинът продължава със слабите си изяви, като във Виена миналата седмица отпадна още в първия кръг. Но все пак запази 10-то си място в световната ранглиста. Агаси бе до Димитров в първия му мач на двойки в зала „Берси“ във френската столица, но и това не помогна на нашия. Вчера той и партньорът му Фабио Фонини (Италия) загубиха от Жан-Жулиен Рожер (Холандия) и Хориа Текъу (Румъния) с 6:7, 4:6. А на сингъл хасковлията започва от втория кръг, а негов съперник ще бъде Роберто Баутиста Агут (Испания).", "date": "2018.10.29", "title": " Агаси вече консултант на Григор"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b2%d1%81%d0%b5-%d0%bf%d0%be-%d0%b4%d0%be%d0%b1%d1%8a%d1%80-%d0%b7%d0%b0%d0%b1%d0%b8-22-%d1%82%d0%be%d1%87%d0%ba%d0%b8/", "text": "Цветан Соколов влиза във все по-добра форма, след операция на коляното, която претърпя през лятото. Националът имаше основна заслуга за успеха на своя тим „Кучине Лубе“, който победи при гостуването на „Калцедония“ (Верона) с 3:1 (-22, 21, 24, 19) в италианската Суперлига по волейбол. Българинът бе най-полезен играч, като заби 22 точки и имаше 54 процента ефективност от атака.  Така „Лубе“ излезе начело във временното класиране с 3 успеха от 3 мача и 9 точки, колкото има и шампионът „Сър Сейфти Конад“ (Перуджа), но с по-лоши показатели. Дербито между „Лубе“ и тима от Перуджа е в четвъртък от 17 ч българско време.  Силен мач направи и капитанът на националите Виктор Йосифов. Неговият отбор „Веро Волей“ (Монца) надигра като гост „Тонно Калипо Калабрия“ (Вибо Валентия) с Тодор Скримов в състава си – 3:1. А успехът изкачи тима на пето място в класирането. Йосифов заби 9 точки и имаше 50 процента ефективност в атака. Скримов пък стана вторият по резултатност с 11 т.  А „Нефтохимик“ отпътува за Сърбия, където утре ще играе реванш с „Младост“ (Нови сад) от Шампионската лига. Бургазлии загубиха първия мач, а сега се нуждаят от победа с 3:0 или 3:1 за да продължат.", "date": "2018.10.29", "title": " Соколов все по-добър, заби 22 точки"}
{"url": "https://trud.bg/vdigat-statuq-na-nai-dobriq-prezident-vuv-futbla/", "text": "Футболният свят отново потъна в мъка. Малко повече от 6 месеца, след като внезапно в съня си почина италианският бранител на „Фиорентина“ Давиде Астори, клубове, фенове, играчи и ръководители се обединиха в скръбта си. Този път заради Вичай Сривадханапрабха. Босът на „Лестър“ загина в събота, след като хеликоптерът му катастрофира минути след двубоя на „лисиците“ с „Уест Хем“ (1:1) от Висшата лига. Инцидентът отне живота на общо петима души. Освен 60-годишния тайландски милиардер, на борда са били дясната му ръка Кевепорн Пунпаре, както и Мис Тайланд – магнетичната Нусара Сукнами. А летателната машина е била управлявана от Ерик Суофър и неговият помощник Роза Лечович. Двамата живеели и на съвместни начела. В понеделник Суофър и Лечович бяха обявени за герои, тъй като с действията си предотвратили далеч по-голяма трагедия, насочвайки хеликоптера към място, където не е имало други хора. Машината избухнала в пламъци на 180 метра от съоръжението „Кинг Пауър Стейдиъм“. А крайната дестинация бе съвсем друга – летището в Лутън, откъдето босът на „сините“ трябваше да лети за Тайланд. Часове след катастрофата фенове на „сините“ стартираха петиция за издигането на паметник на Сривадханапрабха. За краткото време близо 20 000 подкрепиха идеята за създаването на монумент, който да бъде поставен пред стадиона на клуба. А крайната цел са 25 000 подписа. И докато това е въпрос на време, съоръжението на „Лестър“ се превърна в сборен пункт на местните жители, където да изкажат своите съболезнования и да изплачат мъката си. Хиляди шалове, знамена и фланелки бяха положени пред един от секторите, където преди 2 години отборът празнуваше своята първа титла в историята. На тях привържениците бяха изписали своите послания към президента на клуба, отговорен за най-големите успехи на „сините“.  „Ти направи нашата мечта реалност, която никога няма да забравим – гласеше едно от съобщенията, написано върху артикул на „лисиците“, визиращо шампионския сезон от 2016 година. – Ние никога няма да те забравим!“  Други пък благодариха не само за просперитета на клуба, но и на града. „Разделени от цветовете, обединени от скръбта“, пък гласеше кратък, но съдържателен надпис върху фланелка на „Уулвърхямптън“. В близост до нея имаше и такава на „Лийдс“.  „Благодаря ти, че сбъдна мечтите ни. Най-добрият собственик в света“, бе изписано върху екип на „лисиците“.  В понеделник на стадиона се появиха и съпругата на загиналия бизнесмен Аимон и техният син Аияват, който също е трябвало да бъде на борда, но в последния момент променил плановете си.  Към изказването на съболезнования пък се присъединиха всички клубове от Острова, както и много други от цял свят. Редица футболни величия сториха същото. Съчувствие изказаха също принц Уилям, както и Джани Инфантино, президентът на ФИФА. В знак на съпричастност стадион „Уембли“ изгря в цветовете на „Лестър“. Едно от най-силните послания обаче бе на Каспер Шмайхел, вратарят на „сините“. Датчанинът е станал и пряк свидетел на катастрофата.  „Уважаеми г-н собственик, не мога да повярвам, че това се случи. Съкрушен и разбит съм. Не мога да повярвам какво видях. Просто не беше реално. Трудно е да се опише с думи какво представлявате за клуба и града. Никога не съм срещал човек като вас – толкова щедър, страстен, трудолюбив. Вие променихте футбола. Завинаги! Вие дадохте надежда на всеки, че невъзможното е възможно. Буквално направихте мечтите ми реалност. Сега имаме отговорност като клуб, играчи и фенове да ви почитаме. Ще бъдем семейството, което вие създадохте.“ Силни думи използва и Джейми Варди, друг от авторите на приказката на „лисиците“.  „За мен вие сте легенда, невероятен човек с най-голямото сърце! Душата на „Лестър Сити“. Благодаря ви за всичко, което направихте за мен, семейството ми и отбора. Ще ми липсвате, почивайте в мир.“  А след съкрушителната вест клубът ангажира психолог, който да разговаря с футболистите. Голяма част от тях са в шок след случилото се. На Острова разкриха, че никой от тимът на мениджъра Клод Пюел не е спал след срещата с „Уест Хем“. Напълно логично бе отложен и двубоят със „Саутхямптън“ за „Карабао къп“. Същото се случи и със срещите на женския отбор. Следващият мач по програма е гостуване на „Кардиф“ на 3-ти ноември. Все още не се знае дали ще се състои. А първото домакинство след голямата трагедия е на 10-ти ноември с „Бърнли“. Повече от сигурно е, че ще бъде емоционален ден за всички, обичащи „Лестър“ и футбола…", "date": "2018.10.29", "title": " Вдигат статуя на най-добрия президент във футбола"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d0%bd%d0%b0%d0%b3%d1%80%d0%b0%d0%b4%d0%b8-43-%d0%bc%d0%bb%d0%b0%d0%b4%d0%b8-%d1%83%d1%87%d0%b8%d1%82%d0%b5%d0%bb%d0%b8/", "text": "Парични награди и грамоти от община Варна получиха за мотивиран старт в професията 43 млади учители. Номинираните са от 12 детски градини, основни, средни училища и гимназии. Отличията им връчиха кметът Иван Портних и председателят на общинския съвет Тодор Балабанов. „В навечерието на Деня на народните будители имам честта и удоволствието да изразя своята благодарност за това, че сте се посветили на тази благородна професия. Всички знаем, че има дефицит на млади кадри в образованието. Затова е важно младите учители да бъдат подкрепяни и мотивирани. Оценяваме работата и всеотдайността ви! Вчера правителството прие проектозакона за държавния бюджет за 2019 г., в който е предвидено заплатите на педагогическия персонал да бъдат увеличени средно с 20%. За община Варна образованието също е приоритет номер едно. Пример за това е фактът, че 30% от макрорамката на бюджета е за тази функция, сериозна част от инвестициите също са насочени към подобряване на образователната инфраструктура“, заяви на церемонията кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Община Варна награди 43 млади учители"}
{"url": "https://trud.bg/%d0%bf%d1%80%d0%be%d0%b2%d0%b5%d0%b4%d0%b5-%d1%81%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d0%be%d0%bf%d0%b5%d1%80%d0%b0%d1%82%d0%b8%d0%b2%d0%ba%d0%b0-%d0%b2-%d0%b4%d0%b5/", "text": "Първа „оперативка” беше проведена в Детското полицейско управление в Начално училище „Любен Каравелов” в Нова Загора, съобщиха от местната администрация. Преди началото й ст.инспектор Иван Георгиев, началник на „КАТ-Пътен контрол”, и негови колеги запознаха децата с професията на полицая. А от общината подариха на малчуганите униформите – тениски и шапки с обозначителни надписи. Служителите на реда ги запознаха с правилата на движението, отговорността на всички участници в него, причините за пътните произшествия. На следващите занятия децата ще бъдат запознати с личната полицейска защита, работата със следово куче, пожарната безопасност. Нова Загора бе първата сред четирите общини в Сливенска област, която се включи в националната програма за ранна превенция на подрастващите и създаде детско полицейско управление. Целта на програма е да бъдат създадени навици за безопасно поведение и адекватни решения в трудни ситуации. В ДПУ-Нова Загора участват 24 деца от 6 паралелки.", "date": "2018.10.29", "title": " Проведе се първата „оперативка” в Детско полицейско управление в Нова Загора"}
{"url": "https://trud.bg/%d0%b6%d0%b5%d0%bd%d0%b0-%d1%81%d0%b5-%d0%b5-%d0%b2%d0%b7%d1%80%d0%b8%d0%b2%d0%b8%d0%bb%d0%b0-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%82%d1%83%d0%bd%d0%b8%d1%81-%d0%b2/", "text": "Жена се е взривила в центъра на столицата на Тунис, съобщи туниското министерство на вътрешните работи, цитирано от Франс прес. Тя е задействала експлозив близо до група полицейски служители на един от основните булеварди, които пресичат центъра на тунизийската столица. Първоначалните съобщения са за девет ранени, 8 от които са полицаи. Би Би Си предава, че към мястото са изпратени много линейки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Жена се е взривила в центъра на Тунис (ВИДЕО)"}
{"url": "https://trud.bg/%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d1%82-%d0%b2-%d0%b3%d1%8a%d1%80%d1%86%d0%b8%d1%8f-%d0%b3%d0%b0%d0%b1%d1%80%d0%be%d0%b2%d0%b5%d1%86-%d0%be%d1%81%d1%8a%d0%b4%d0%b5%d0%bd/", "text": "Съдът уважи искане на Окръжна прокуратура – Габрово, като допусна изпълнение на европейска заповед за арест по отношение на 59-годишен български гражданин от гр. Габрово, издирван от гръцките власти. Габровецът е обявен за международно издирване от гръцките власти въз основа на Европейска заповед за арест, издадена от съд в гр. Каламата, Гърция с цел изпълнение на наложено наказание 19 години лишаване от свобода за извършени престъпления – развратни действия по отношение на лице, ненавършило 14 години. Издирваното лице е установено от полицейските власти и е задържан на територията на страната. На 29.09.2018 г. постановление на Окръжна прокуратура – Габрово лицето е задържано за срок до 72 часа до довеждането му пред съда. С определение от 02.10.2018 г. Габровски окръжен съд е уважил искането на прокуратурата като му е взел мярка на неотклонение „задържане под стража“. Съдът уважи внесеното от Окръжна прокуратура – Габрово искане за екстрадиране и допусна изпълнение на Европейска заповед за арест и предаване на българския гражданин на искащата държава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Екстрадират в Гърция габровец, осъден на 19 години затвор за разврат с малолетно момиче"}
{"url": "https://trud.bg/%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d1%85%d0%b0-23-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f/", "text": "Към 18.30 часа в полицията е получен сигнал за открита от близки простреляна и починала 23-годишна жена в жилище в столичния кв. “Надежда“, съобщиха от МВР. Към мястото са насочени екипи на СДВР и Второ РУ-СДВР. Предприети са процесуално-следствени и издирвателни действия. Според БНР тялото на жената е открито в апартамент на ул. „Бели Дунав“ в столичния квартал „Надежда“. Сигналът е подаден от съсед на жената, който е чул изстрелите. По първоначална информация в апартамента на жената е имало и дете, което обаче не е там и в момента се издирва. Полицията издирва и съпруга на жената. Предполага се, че той е евентуалният извършител на престъплението и се смята, че е въоръжен и опасен. Столичната полиция е вдигната на крак, за да издирва евентуалния извършител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Простреляха 23-годишна жена в столичния квартал „Надежда“\t\t\t"}
{"url": "https://trud.bg/%d1%81%d0%b7%d0%be-%d0%bc%d1%80%d1%8a%d1%81%d0%bd%d0%b8%d1%8f%d1%82-%d0%b2%d1%8a%d0%b7%d0%b4%d1%83%d1%85-%d1%83%d0%b1%d0%b8%d0%b2%d0%b0-%d0%bf%d0%be-600-%d1%85%d0%b8%d0%bb%d1%8f%d0%b4%d0%b8-%d0%b4/", "text": "Замърсяването на въздуха, както на открито, така и на закрито, годишно причинява смъртта на около 600 000 деца, ненавършили 15 години, от остри дихателни инфекции, сигнализира Световната здравна организация (СЗО), цитирана от Франс прес. Замърсяването на въздуха е новият „тютюн“, подчертава генералният директор на СЗО Тедрос Аданом Гебрейесус на сайта на СЗО, която днес и утре организира в Женева първа световна конференция за „замърсяването на въздуха и здравето“. По този повод организацията публикува доклад, в който се казва, че всеки ден около 93 процента от децата по света на възраст под 15 години дишат толкова мръсен въздух, че това застрашава здравето и развитието им. Според СЗО около 91 на сто жителите на нашата планета дишат замърсен въздух, което годишно отнема живота на около 7 млн. души. През 2016 г. замърсяването на въздуха на закрито и на открито е причинило смъртта на 543 00 деца под 5 години и на 52 000 деца на възраст между 5 и 15 години в резултат на дихателни инфекции, се казва в доклада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " СЗО: Мръсният въздух убива по 600 хиляди деца годишно"}
{"url": "https://trud.bg/%d0%bc%d0%b8%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%b0%d1%80%d0%b8%d0%bd%d0%b0-%d0%b2%d0%be%d0%b9%d0%ba%d0%be%d0%b2%d0%b0-%d1%81%d0%b5-%d1%81%d0%b3%d0%be%d0%b4%d0%b8/", "text": "„Мис България“ 2015 Марина Войкова обяви в Инстаграм, че се е сгодила. Нейният приятел – бизнесменът Давид Бонев, я изненада с романтично предложение на плажа. Двойката е на почивка в Тайланд. По време на престоя на Марина и Давид на о-в Пукет той изненадва хубавицата, запалвайки надпис на плажа. С огнени букви той изписва на английски „Ще се омъжиш ли за мен?“ Войкова веднага приема. „Казах „да“ на възможно най-прекрасната личност, която някога съм срещала… Обичам те, Давид Бонев“, написа Марина в социалните мрежи. Двойката сподели и клип от предложението, по време на което звучи „Truly Madly Deeply“ на Savage Garden. Войкова е във възторг от начина, по който нейния любим е поставил важния въпрос: „На най-прекрасното място, с най-страхотния мъж, направил ми най-блестящото и приказно предложение….благодаря на Вселената, че ме запозна с теб, любов. Хармонията ми с теб е необятна като безкраен хоризонт…“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " „Мис България“ Марина Войкова се сгоди в Тайланд"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d1%80%d0%b5%d0%b4%d0%bf%d0%be%d1%87%d0%b8%d1%82%d0%b0%d0%bd%d0%b0-%d0%be%d1%82-%d1%81%d1%8a%d1%80%d0%b1%d0%b8%d1%8f-%d0%b7%d0%b0-%d0%b5%d0%ba/", "text": "Гостите се увеличиха с 4,2% Германия изпревари Сърбия като предпочитана от българите дестинация за екскурзии. През септември туристическите пътувания на българи в Германия нараснаха с 60% и надминаха 15,2 хил., сочат данните на НСИ. Така Германия се нареди на 4-то място сред най-любимите страни за почивки и екскурзии, а Сърбия остава на 5-то място с 10,4 хил. туристи от България. Челната тройка на най-посещаваните туристически дестинации от сънародниците ни остава без промяна – Гърция, Турция и Македония. Общият брой на пътуванията на българи в чужбина през септември е 633,4 хил., което е ръст с 11% на годишна база. Най-много нарастват задграничните пътувания с цел цел почивка и екскурзия – с 13,4%, като през септември те са над 221 хил. Командировките се увеличават с 11,1% и достигат 130 хил. Най-много са пътуванията с други цели (гостуване, обучение, посещение на културни и спортни мероприятия), които имат дял от 44,5% и нарастват с 9,1%. През септември най-много нарастват туристическите пътувания на българи до Израел – с 451%, но те все още са малко – само 1217 броя. На второ място по ръст на екскурзиите е Холандия с 282%. Така Холандия изпреварва Полша в предпочитанията на българите. На трето място по ръст се нарежда е Унгария, закъдето туристическите пътувания са се удвоили. През септември посещенията на чужденци в България са 1,324 млн., което е ръст с 4,2% на годишна база. От тях 617 хил. са туристите. Увеличават се посещенията с други цели (вкл. гостувания и транзитни преминавания) – с 6,6%, и с цел почивка и екскурзия – с 5,8%, докато тези със служебна цел намаляват с 6,2%. Транзитните преминавания са 25,7% (340 хил.) от всички посещения на чужденци.", "date": "2018.10.29", "title": " Германия предпочитана от Сърбия за екскурзия\t\t\t"}
{"url": "https://trud.bg/%d0%b8%d1%81%d0%ba%d0%b0%d1%82-%d0%be%d1%82%d0%bb%d0%b0%d0%b3%d0%b0%d0%bd%d0%b5-%d0%bd%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be%d1%82%d0%be-%d0%b2%d1%80%d0%b5%d0%bc%d0%b5/", "text": "За въвеждането на новите правила били нужни месеци Мнозинството държави от ЕС, а също и бизнесът, искат премахването на смяната на времето на лятно и зимно да се отложи. Това стана ясно на започналите вчера между транспортните министри от ЕС обсъждания на новите правила, обявени от Еврокомисията миналия месец, предаде Ройтерс. Тогава шефът на ЕК Жан-Клод Юнкер обяви, че ЕК предлага да бъде премахнато местенето на стрелките два пъти годишно след проведено проучване, в което милиони европейци се обявиха против. Планът на Брюксел е догодина времето да бъде сменено за последно, като до април всяка страна трябва да реши дали да остане за постоянно на зимно (астрономическо) или на лятно часово време. Норберт Хофер – транспортен министър на Австрия, която в момента председателства ЕС, каза вчера, че повечето държави са обявили, че имат нужда от повече време да се подготвят за новите правила. На авиоиндустрията например й били необходими 18 месеца, за да се настрои за постоянното време. Люксембург пък настоял системата да остане хармонизирана, т.е. целият ЕС да избере лятно или зимно време, а не всяка държава да въведе различно.  ", "date": "2018.10.29", "title": " Искат отлагане на постоянното време\t\t\t"}
{"url": "https://trud.bg/%d0%bd%d0%b0%d0%b4-2000-%d0%b5%d0%b2%d1%80%d0%be%d0%ba%d0%b2-%d0%bc-%d0%b7%d0%b0-%d0%b6%d0%b8%d0%bb%d0%b8%d1%89%d0%b5-%d0%b2-%d1%86%d0%b5%d0%bd%d1%82%d1%8a%d1%80%d0%b0/", "text": "15% поскъпване в района на Докторски паметник Луксозните имоти поскъпнаха с 15% през първата половина на 2018 г. спрямо същия период на миналата, показва анализ на консултантската компания Unique Estates. Като най-високи са нивата на поскъпване в района на Докторски паметник и централната част на София. През второто тримесечие средните цени за продажба на имот в посочените зони трайно варират между 2000 и 2400 евро/кв.м. Тези райони се характеризират с най-активен инвестиционен пазар, заради многобройните сделки със стари апартаменти, които, след цялостно обновяване, отново са на пазара за наем или препродажба. В разрез с тенденцията за ръст в цените при продажбите на луксозни имоти, засиленото предлагане на жилища доведе до спад в цените на наемния пазар в някои райони като “Драгалевци”, “Изток” и “Младост”. Тази тенденция се дължи на споменатия ръст в инвестиционни покупки през последните години, който доведе до превес на предлагането над търсенето. Ключова роля за развитието на наемния пазар в София също така изигра сегментът на кратките наеми. През първото полугодие на 2018 г. се наблюдаваше засилен интерес към Airbnb услугите у нас, дължащ се на все по-голям избор от нискотарифни полети, както и увеличено търсене на луксозни апартаменти покрай председателството на ЕС в България. През последните месеци обаче много собственици започнаха да се връщат към по-дългосрочното отдаване на имоти. Въпреки засилената активност в някои столични квартали, наемният пазар също страда от надценени оферти през второто тримесечие, като горната граница за наем на луксозен апартамент с една спалня е 600 – 650 евро, а за такъв с две спални – 1200 евро. В подобни случаи, специалистите съветват собствениците да се стремят към реалистични цени за наеми, за да предотвратят излишно дългия престой на жилищата на пазара.   Купуват парцели за еднофамилни къщи Предлагането изостава През първото полугодие на 2018 г. се наблюдава лек ръст в продажбите във високия ценови сегмент на пазара на луксозни имоти – над 500 хил. евро, показва анализ на консултантската компания Unique Estates. Повишеният интерес към подобен тип жилища произлиза основно от нарастващия брой сделки с къщи. Все пак предлагането продължава да изостава спрямо търсенето, поради липсата на качествено строителство. Интересът към покупка на къщи в кварталите в полите на Витоша е трайно висок, но ограниченото предлагане подтиква купувачите да се ориентират към алтернативи. Тази тенденция води до засилено търсене на малки строителни парцели, подходящи за конструиране на еднофамилни къщи. Сделките, които се осъществяват в този район най-често варират между 100 хил. и 150 хил. евро, като най-голям интерес представляват имоти в кварталите по южната дъга на Околовръстен път, “Драгалевци”, “Симеоново” и старата част на “Бояна”. Тъй като парцелите в тази част на София са дефицитни, покупките се реализират бързо при разумни цени.   Бум в търсенето на луксозни апартаменти Сделките се сключват за 190 дни Благоприятните икономически условия водят до повишен интерес към луксозния пазар на имоти, сочи анализ на Christie’s International Real Estate – една от най-влиятелните международни мрежи от брокери в света. В България предлагането на имоти във високия сегмент е по-малко от търсенето. Като тази тенденция на несъответствие между търсенето и предлагането се наблюдава и на международно ниво. Това води до по-голяма активност от страна на заинтересованите купувачи и ускорява сключването на сделки. Специалистите посочват, че ако през 2016 г. обичайното време за осъществяване на продажба на луксозен имот е 220 дни, през 2017 г. то спада на 190 дни, заради засилената конкуренция между представители от различни демографски групи, чийто доход и начин на живот традиционно се различават. “В синхрон с напредъка на икономиката и продажбата на жилища, луксозният имотен пазар у нас също отбеляза динамична година. Високият сегмент в България се развива все по-бързо, следвайки световните стандарти за ексклузивност на предлаганите имоти. Аналогично на международните тенденции, през 2017 г., както и в първите месеци на 2018 г., интересът към луксозни покупки остава висок както за жилищни нужди, така и за инвестиция”, коментира Весела Илиева, управляващ партньор в Unique Estates. Световният пазар на луксозни имоти отбелязва солиден ръст в продажбите, сочи анализът. Въпреки лекия застой на пазара в някои страни, през 2017 г. и в началото на 2018 г. се забелязва цялостен ръст от 11% на продажбите на висок клас имоти в световен мащаб. Увеличената активност в луксозния сегмент е в резултат на бързото развитие на глобалната икономика, ниските лихви по банковите депозити, както и нарастващото доверие на клиента в експертното мнение на консултантските компании за недвижими имоти. Освен икономическите фактори, които оказват силно влияние върху луксозния пазар на недвижими имоти, през 2017 г. политическите явления, характерни за различните страни, също въздействат на продажбите. Политическа нестабилност, политизация на имуществената собственост и заплаха от тероризъм са сред факторите, върху които чуждестранните клиенти най-често се фокусират при инвестиция в луксозен имот. Все пак, въпреки нарастващото влияние на политическата обстановка на отделните пазари, цялостният интерес към луксозни имоти в световен мащаб продължава да расте. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Над 2000 евро/кв.м. за жилище в центъра\t\t\t"}
{"url": "https://trud.bg/125-%d0%bc%d0%bb%d0%bd-%d0%ba%d1%83%d0%bf%d1%83%d0%b2%d0%b0%d1%82-%d1%87%d1%80%d0%b5%d0%b7-%d0%bc%d1%80%d0%b5%d0%b6%d0%b0%d1%82%d0%b0/", "text": "Онлайн търговията в България нараства до 664 млн. евро през 2018 г., сочат данни от Европейски доклад за електронна търговия. За година ръстът на пазара е с 30%, обявиха от Българската е-комерс асоциация (БЕА). Сред основните потребителски желания за подобрения в онлайн търговията в развитите европейски държави са скоростта на доставка (17% от купувачите) и отстраняване на техническите повреди (13% от купувачите). В България само 6,9% от онлайн купувачите смятат, че времето за доставка може да е по-кратко, а 1,9% докладват за техническа грешка в даден сайт. Удовлетвореността на онлайн потребителите в България е изключително висока. Само 0,002% от онлайн купувачите са подали сигнали в КЗП за периода януари-септември. При брой поръчки малко над 2,5 млн., жалбите са 50. Над 1,25 млн. са онлайн купувачите в България през първите 9 месеца на годината. От БЕА посочват, че потребителите могат сами да избегнат евентуални злоупотреби като игнорират сайтове без нужните атрибути (име, адрес, юридическо лице, телефон, имейл) и избягват оферти, граничещи с фантастиката – например, не е реално да се предлага стока с 90% намаление от сайт без възможност за връзка и контакт, без отзиви и препоръки.", "date": "2018.10.29", "title": " 1,25 млн. купуват чрез мрежата\t\t\t"}
{"url": "https://trud.bg/%d0%b4%d1%8a%d0%bb%d0%b6%d0%b8-%d0%bb%d0%b8-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d1%8f%d1%82-%d0%b2%d0%b0%d1%83%d1%87%d0%b5%d1%80%d0%b8-%d0%b7%d0%b0-%d1%85%d1%80%d0%b0/", "text": "Въпрос:  Работя във фирма, където получаваме ваучери за храна всеки месец. Работодателят ми със заповед определя, че платената отпуска не са работни дни и при ползването й не се дължат ваучери за храна. Бих искала да попитам, когато се ползва какъвто и да било отпуск, ваучери за храна могат ли да се получават? Ваучери за храна единствено за отработени дни ли се получават? Д.Л., гр. Шумен Отговор:  Вayчepи зa xpaнa ce пpeдocтaвят пpи ycлoвия, yгoвopeни мeждy paбoтoдaтeля и пpeдcтaвитeля/итe нa paбoтницитe и cлyжитeлитe и/или нa пpeдcтaвитeля/итe нa нaциoнaлнo пpeдcтaвeнитe cиндикaлни opгaнизaции в пpeдпpиятиeтo. Чpeз вayчepитe зa xpaнa paбoтoдaтeлитe пpeдocтaвят нa лицa, paбoтeщи пo тpyдoви пpaвooтнoшeния и пo дoгoвopи зa yпpaвлeниe, нapичaни пo-нaтaтък “пoлзвaтeли”, cpeдcтвa зa xpaнa, oтдeлнo oт възнaгpaждeниeтo им. ?peдocтaвянитe вayчepи зa xpaнa ca cpeдcтвo зa зaмянa, пocpeдcтвoм кoeтo пoлзвaтeлитe пoлyчaвaт xpaнa и xpaнитeлни пpoдyкти cpeщy нoминaлнaтa cтoйнocт нa вayчepитe в pecтopaнти, зaвeдeния зa бъpзo oбcлyжвaнe, кaктo и в oбeкти зa тъpгoвия c xpaни, включитeлнo мaгaзини зa xpaнитeлни cтoки, cyпepмapкeти, xипepмapкeти и дp., ocъщecтвявaщи дeйнocт в cъoтвeтcтвиe c изиcквaниятa нa Зaкoнa зa xpaнитe. ?peдocтaвянeтo нa вayчepи зa xpaнa мoжe дa бъдe извъpшeнo cъc cpeдcтвaтa зa coциaлнo-битoвoтo и кyлтypнoтo oбcлyжвaнe нa paбoтницитe и cлyжитeлитe, тъй кaтo вayчepитe зa xpaнa ca coциaлни пpидoбивки, пpeдocтaвeни в нaтypa нa paбoтницитe и cлyжитeлитe, кoгaтo ca пpeдocтaвeни пo peдa и нaчинa, oпpeдeлeн в зaкoнa. Пълният отговор четете в   във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Дължи ли работодателят ваучери за храна по време на отпуска?"}
{"url": "https://trud.bg/%d0%bc%d1%8a%d0%b6%d0%b5%d1%82%d0%b5-%d1%81%d0%b5-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0%d1%82-%d0%bd%d0%b0-64-%d0%b3%d0%be%d0%b4%d0%b8%d0%bd%d0%b8-%d0%b8-2-%d0%bc%d0%b5%d1%81/", "text": "Парите за здраве се увеличават с 490 млн. лв. През 2019 г. необходимите условия за пенсиониране за работещите трета категория труд са 61 г. и 4 месеца навършена възраст и 35 г. и 8 месеца стаж за жените, и 64 г. и 2 месеца навършена възраст и 38 г. и 8 месеца стаж за мъжете. Това пише в мотивите към проектобюджета на НОИ за 2019 г., който е внесен от Министерски съвет в парламента. През 2019 г. необходимата възраст за пенсиониране при непълен стаж е 66 години и 4 месеца, а необходимият стаж е 15 години. Условията за пенсиониране за хората от сектор „Отбрана и сигурност” ще са 53 г. и 4 месеца навършена възраст и 27 г. стаж и за двата пола. От 1 юли 2019 г. пенсиите, отпуснати до края на 2018 г., ще се увеличат с 5,7%. От средата на следващата година минималната пенсия за стаж и възраст се увеличава на 219,43 лв., социалната пенсия за старост нараства на 132,74 лв., максималният осигурителен доход става 3000 лв., а максималната пенсия – 1200 лв. За 2019 г. са заложени 490 млн. повече за здраве в бюджета на НЗОК в сравнение с 2018 г. Така общата сума на касата догодина ще бъде 4,350 млрд. лв. Най-същественият дял на увеличението идва от допълнителна събираемост на здравни вноски от страна на НАП – 418 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Мъжете се пенсионират на 64 години и 2 месеца"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d1%84%d0%b8%d0%bb%d1%87%d0%b5%d0%b2-%d0%bf%d1%80%d0%b8%d0%b2%d0%b0%d1%82%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%b1%d0%b5%d1%88%d0%b5-%d0%b8%d0%b7/", "text": "Масовата приватизация беше извършена по престъпен начин, заяви в студиото на „Още от деня“ бившият главен прокурор Никола Филчев. По думите му, основен виновник за това и за последвалата липса на обвинения около приватизацията носи тогавашният премиер Костов. Никола Филчев поздрави скорошните действия на прокуратурата като разследването срещу Николай и Евгения Баневи. На всички банкери, виновни за раздаването на необезпечени кредити, бяха повдигнати обвинения, но по времето на Симеон Сакскобурготски беше отменена разпоредбата на НК за раздаването на такива кредити, заяви Филчев. По този начин прокуратурата е била бламирана, допълни той. „Всички дела за раздаване на необезпечени кредити бяха внесени в съда. И в този момент Народното събрание отмени разпоредбата в НК. Обвиненията увиснаха във въздуха – няма законово основание.“ След това обвиненията са били променени на престъпления по служба, но се е появил спорният момент, че за такива престъпления може да се обвиняват хора в публичната, а не в търговската сфера, към която принадлежали банките, допълни Филчев. Прокуратурата трябва да бъде поздравена за решителната си битка за законност в страната, търсене на отговорност за разграбването, но тя е едно деловодство без оперативните възможности на МВР и другите контролни органи на изпълнителната власт. Така Никола Филчев коментира скорошните действия на прокуратурата. „Трябва да има политическа воля. Изпълнителната власт, водена от премиера Бойко Борисов, прокуратурата, водена от главния прокурор Сотир Цацаров, трябва да бъдат поздравени за това, което правят – налагането на законност на държавата. Защото законността е другото име на справедливостта. Има ли справедливост, младите няма да бягат.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Никола Филчев: Приватизацията беше извършена по престъпен начин"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-272/", "text": "5000 евро и аз съм българче Банда чиновници издавала фалшиви документи на чужденци. Арестувани са над 20 души, сред които шефът и главният секретар на Държавната агенция за българите в чужбина.         Дължи ли работодателят ваучери за храна по време на отпуска? Трудово-правна консултация на „Труд“.           Да преговаряме за еврозоната заедно с Чехия и Румъния Потребителите преминават от най-скъпите бързи заеми към по-евтините банкови кредити, казва финансистът Емил Хърсев в интервю за „Труд“.           Недофинансирането на армията остава Новият бюджет за отбрана е под очакванията – коментар на Спирдон Спирдонов.         Реквием за стратегическата сигурност в Европа Последици от денонсирането на Договора за ракетите с малък и среден обсег. Основният потърпевш и заложник е Старият континент – анализ на коментатора на „Труд“ Димитър Гърдев.             Госпожата си отива Силует на Ангела Меркел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Вижте акцентите в броя на вестник „Труд“ във вторник, 30 октомври 2018"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b2-%d1%87%d0%b5%d1%88%d0%bc%d0%b0-%d0%b2%d0%be%d0%b4%d0%b0%d1%82%d0%b0-%d0%bd%d0%b0-%d0%bb%d0%b5%d0%ba%d0%be%d0%b2%d0%b8%d1%82-%d0%b8%d0%b7%d0%b2%d0%be/", "text": "Водата на извор между шуменските села Янково и Кълново вече е хваната в красива чешма с подкрепата на община Смядово. Тя е изградена за три месеца с доброволен труд и ще може да се ползва, както от местните хора, така и от пътници. Над извора гостоприемно е изписано „Пътнико, пий и споменувай“. Общината помогнала на ентусиастите с 5 000 лв. Легенда или истина, но местните смятат, че водата е добра за страдащи от язва. Дори дават пример с човек, който се избавил от болестта, след като пил от извора, но после чешмата била разрушена и потънала в забрава. Затова селският кмет на Янково Веселин Петков и градоначалникът на Смядово Иванка Петрова се заели с възстановяването й още през лятото и довели инициативата до край. Новата чешмата беше открита с водосвет от свещеник на празника на село Янково. Община Смядово е възстановила три изворни чешми, а сега има идея за възраждането на още две, защото природните дадености трябва да се използват, а водата трябва да се цени, казва кметицата Иванка Петрова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " Хванаха в чешма водата на лековит извор"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8%d1%81%d0%ba%d0%b0-%d0%be%d0%b1%d0%bb%d0%b5%d0%ba%d1%87%d0%b5%d0%bd%d0%b8%d0%b5-%d0%b7%d0%b0-%d1%85%d0%b8%d0%b1%d1%80%d0%b8%d0%b4%d0%b8%d1%82/", "text": "Общините и администрациите купили само 40 електромобила В законодателството не са предвидени данъчни облекчения или стимули за плъгин хибридите, въпреки че имат и автомоно електрическо движение, при което замърсяването реално е нулево. Това каза Храбрин Иванчев, председател на асоциация „Електрически превозни средства“ и на сдружението на производителите на автомобили в България. “Предложили сме на Народното събрание това да се вземе предвид в изчисляването на новия данък. Възможно е да има облекчения на тези автомобили в размер до 50%, ако се съгласят депутатите, тъй като електрическите автомобили са изцяло освободени от данък”, допълни той. От Асоциация “Активни потребители” коментираха по време на кръгла маса в София, че газовите уредби замърсяват най-малко, а ще бъдат наказани с новия данък за колите, тъй като при определянето му няма да се отчита компонента гориво, а само мощността, годината и екостандарта. А за стимулирането за покупка на електромобили, експертите се обединиха около тезата, че в България няма работещи политики. “Дори общините и администрациите, които ползват евросубсидии за електротранспорт, нямат интерес да обновят автопарка си”, коментира Иванчев и допълни, че за две години са закупени само 40 електромобила по двете работещи програми.", "date": "2018.10.29", "title": " Бизнесът иска облекчение за хибридите\t\t\t"}
{"url": "https://trud.bg/5000-%d0%b5%d0%b2%d1%80%d0%be-%d0%b8-%d0%b0%d0%b7-%d1%81%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d1%87%d0%b5/", "text": "Арестувани са над 20 души, сред които шефът и главният секретар на Държавната агенция за българите в чужбина Банда от чиновници, продавала българско гражданство срещу 5000 евро на чужденци от Македония, Украйна и Молдова, бе разбита при акция на спецпрокуратурата, комисия „Антикорупция”, полицията и ДАНС. Рано сутринта бяха задържани над 20 души в София, Плевен и Кюстендил, сред които шефът на Държавната агенция за българите в чужбина Петър Харалампиев и главния секретар Красимир Томов. Акцията стана част от серията удари по хора от властта, „приватизатори”, нелегални производители на цигари и алкохол, измамници с ДДС, независимо от тяхното обществено положение. Поредицата започна през април с ареста на кметицата на „Младост” Десислава Иванчева. Сигналът за далаверата бил получен преди няколко месеца и по него започнало разследване и със СРС. Отначало ставало дума за „ниско ниво” в Кюстендил, но после се изяснило, че става дума за цяла мрежа. Тя организирала създаването на фалшиви документи за български произход на мераклии за наше гражданство. Въз основа на тях те получавали лични документи, с които да пътуват без визи в ЕС. Харалампиев стоял начело на бандата, за която се смята, че си е разпределяла по около 400 000 евро на месец. Той е заел поста като шеф на гражданското сдружение „БГ Патриот”, което е в коалицията „Обединени патриоти”, без да е част от нито една от партиите на Сидеров, Симеонов и Каракачанов. Криминалисти изнесоха кашони с документи и компютри от сградата на Държавната агенция за българите в чужбина на бул. „Дондуков 2А”. Претърсването на канцелариите там продължи повече от 4 часа. В Кюстендил са били обискирани счетоводна къща и частен селски имот. Сред задържаните има и посредници, пътували често до близки и далечни страни, за да издирват кандидати да си платят за „Аз съм българче”. Издавани били по 20-30 фалшиви удостоверения за нашенски произход месечно и схемата работела като добре смазана машина. Според запознати със случая да плащат били принуждавани и хора, които наистина имат български корени и самосъзнание. От прокуратурата обявиха, че в интерес на продължаващото разследване спират да дават допълнителна информация до утре – 31 октомври. Дотогава било необходимо да се издирят и разпитат десетки свидетели, включително и зад граница.   Премиерът Бойко Борисов: Борбата с корупцията се води безкомпромисно Борбата с корупцията се води безкомпромисно по всички етажи на властта, заяви пред „Труд“ от Атина премиерът Бойко Борисов по повод разследването на спецпрокуратурата за корупция в Държавната агенция за българите в чужбина. Само преди дни министър председателят обяви и, че олигарси, които „години наред са се отчитали тук и там“ искат предсрочни избори. „Дали толкова много мощни фигури, които в момента са или издирвани за арест, или арестувани, искат ГЕРБ и патриотите да управляват, или искат оставка?“, попита риторично министър-председателят. „Яростна е съпротивата. Искат да си спасят милионите. Ние твърдо сме решили всички пари да съберем от крадците на ДДС, от контрабандистите, за да може да дадем двойни заплати на учителите, за култура, спорт, образование, здравеопазване, за всички бюджетни заплати“, каза още Борисов.   ВМРО: Подкрепяме разследващите „Напълно подкрепяме работата на разследващите и настояваме всички доказано виновни лица да получат възможно най-тежките наказания, предвидени в българското законодателство”. Това обявиха от ВМРО, въпреки че Петър Харалампиев не е техен член. От партията посочват, че винаги са държали всеки етнически българин, независимо къде живее, да има право да получи гражданство и ако някой си е позволил да злоупотребява с това, той трябва да си понесе последиците.   Турция ни връща Митьо Очите, общинари пъдят Бенчо Бенчев Димитър Желязков-Митьо Очите ще бъде върнат до дни от Истанбул. Има решение на турски съд за екстрадицията, уточнява се само датата, на която да бъде предаден на българските власти. Днес – 30 октомври, в Бургас ще стане ясно дали зърненият бос Бенчо Бенчев, който бе задържан с Очите в Турция, ще продължи да бъде общински съветник. Тогава е третата поредна сесия на общинския съвет, откакто в началото на август гръмна скандалът с Бенчев. Според регламента, ако съветник не се яви на три поредни сесии, той губи мястото си в местния парламент, освен ако не представи болнични. Бенчев страда от различни заболявания, но не е ясно дали ще направи постъпки, за да запази позицията си. На последните местни избори Бенчев влезе в общината с листата на БСП и бе избран за заместник председател на съвета. Преди близо 3 месеца социалистите го изключиха от групата си, но той изгуби само зам.-председателския пост, който се полага на квотата на червената партия. Още на първата сесия след скандала, столът на Бенчев бе преместен от президиума, където стоял досега, на най-последния ред. Той не се е появявал на сесиите, но е бил забелязан на заседанието на Комисията по търговете, в която участва, научи „Труд”. Бенчев, известен още като Бенчо Бентлито, поради страстта си към скъпите лимузини, внесе 50 000 лева парична гаранция. Срещу него се води дело по две обвинения – лично укривателство на Митьо Очите и за незаконно притежание на 57 патрона. Зърненият бос притежава акции от охранителната фирма „Аркус сигурност”, за която неофициално се смята, че е на Очите, но по договор той се води само консултант.   Решават до дни за домашния арест на Иванчева Иска да е кметица на цяла София Апелативният спецсъд трябва до реши до петък дали да освободи под домашен арест отстранената кметица на „Младост“ Десислава Иванчева и заместничката й Биляна Петрова. Миналата седмица съдията по делото Иво Хинов реши, че двете могат да бъдат освободени от ареста, но те остават зад решетките. Спецпрокуратурата протестира и трябва да се произнесе по-горната инстанция. Иванчева, Петрова и бившият кмет на район „Младост“ Петко Дюлгеров са в ареста от 17 април, когато бяха задържани при акция в центъра на София. Обвинени са, че са взели 70 000 евро подкуп от строителния предприемач Александър Ваклин, за да придвижат негова преписка за обект в района. Разследването по случая приключи след 4 месеца делото влезе в съда. Подсъдимата не само твърди, че е невинна, а дори обвява, че на местните избори догодина иска да се кандидатира за кмет не само на „Младост”, а и на цяла София.   Прокопиев обвинен за пране на пари от „Каолин” Той се прави на жертва Иво Прокопиев вече е с обвинение за пране на пари, след като в края на миналата седмица прокуратурата обяви, че разследва за продажбата на акциите от предприятието „Каолин“ на германската компания „Кварцверки“. Той ще отговаря в качеството му на председател на Съвета на директорите на “Алфа Финанс Холдинг” АД, заедно с други двама шефове от дружеството – Константин Ненов и Иван Ненков. До разследването се е стигнало след подаден сигнал от председателя на комисия „Антикорупция” Пламен Георгиев от 23 април т.г. към прокуратурата. Приложени били и документи за много факти и обстоятелства, които били открити при проверка на имуществото на Прокопиев. Негови акции и имоти вече са под запор по искане на комисията, а т.нар. бизнесмен се представя за репресиран и се изживява като жертва на свободното слово. Днес издателят каза, че вече води дело срещу България в Страсбург заради действията на комисия „Антикорупция“. Според него обвинението за пране пари е нелепо и никога няма да бъде внесено в съд. „Нашият закон не е писан, за да репресира конкретни лица, а когато са създавали НК през 1968 г. едва ли са знаели за съществуването на Прокопиев. Това е защитна версия“, коментира пред „Труд“ Пламен Георгиев. Срещу Прокопиев вече има друго дело за продажбата на миноритарния дял на държавата в електроразпределителното дружество EVN, по което е подсъдим заедно с бившия вицепремиер от кабинета „Борисов 1“ Симеон Дянков и бившия министър Трайчо Трайков. Според спецпрокуратурата от сделката е нанесена щета на бюджета за близо 28 млн. лв.   4 г. затвор за бивш зам.-министър Даниел Митов – оправдан Спецсъдът оправда напълно бившия министър на външните работи Даниел Митов, но наложи 4 г. затвор на заместника му Христо Ангеличин. Той е осъден да плати и глоба от 4000 лв. Двамата бяха предадени на съд за това, че са ощетили външното министерство с близо половин милион лева след неправомерно платени пари на фирма, организирала служебни пътувания. Разходите били направени без провеждане на обществена поръчка и с тях туристическата агенция осигурявала самолетни билети, хотели и застраховки за дипломатите. Според съда, няма доказателства за вината на Митов, а тя била на Ангеличин. Присъдата не е окончателна.   Баневи присвоили повече от 1,5 млн. лв. Анализират документи на офшорки Обвиненията срещу Евгения и Николай Баневи са повдигнати задочно за присвоени 1,5 млн. лв. и дългове от около половин милион, но е възможно сумата да се окаже над 10 пъти по-голяма, научи „Труд” от разследващи. Това били само първоначалните доказани суми от източването на завод „Полимери” до назначаването на синдик през 2012 г. Проверява се дали по същата схема са били източвани и други две предприятия в Троян и Костенец. Експерти ще анализират оригиналните документи за офшорните им фирми, открити при обиска на имението им в кв. „Бояна”. Очаква се и съдействието на френските власти, за да се установи от какви източници фамилията е финансирала престоя си в Ница, където през есента Баневи записали трите си деца на училище. Предстои в рамките на около 2 месеца френски съд да реши дали да бъде изпълнена Европейската заповед за арест на съпрузите.   Ветко и Маринела още се крият Синът им Вълчо е в ареста Интерпол и българските служби продължават издирването на Ветко Арабаджиев и съпругата му Маринела. Те са търсени от началото на септември, когато стартира акция в хотелите, офисите и домовете на семейството. По това време съпрузите били в имението си в Сен Тропе, от където изчезнали, след като научили за операцията. Въпреки уверенията на адвокатите им, че те ще се предадат доброволно, това още не се е случило. Според разследващите престъпната група действала от 2016 до 2018 г. по четири схеми, чрез които укривали доходи и не плащали ДДС в огромни размери. В момента в ареста е синът им Вълчо. Зад решетките са и две счетоводителки.   Миньо Стайков иска на свобода Продължава издирването на сина му Собственикът на групировката „СИС Индустрийс“ Миню Стайков най-вероятно до дни ще поиска да излезе от ареста. Той е зад решетките от началото на септември с обвинения за участие в престъпна група, извършвала данъчни измами, пране на пари и държане на акцизни стоки без бандерол. В средата на ноември изтича двумесечният срок, през който Стайков няма право да обжалва ареста си. Според запознати той и адвокатите му в следващите дни ще подадат молба за преразглеждане на мярката за неотклонение. МВР и Интерпол продължават издирването на сина Стайко Стайков. Разследващите смятат, че групата стои зад нелегалната цигарена фабрика, разкрита в Карнобат на 18 юли. След ареста на Стайков бяха инициирани законодателни промени, които предвиждат до 10 години затвор за този, който нелегално произвежда алкохол или тютюневи изделия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " 5000 евро и аз съм българче\t\t\t"}
{"url": "https://trud.bg/%d0%bd%d0%b0%d0%b4-50-%d0%b1%d0%b5%d1%81%d0%b0%d1%80%d0%b0%d0%b1%d1%81%d0%ba%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d1%89%d0%b5-%d0%b7%d0%b0%d1%80%d0%b0%d0%b4%d0%b2%d0%b0%d1%82-%d0%b2%d0%b5/", "text": "Над 50 бесарабски българи ще зарадват жителите и гостите на Велико Търново с концерт, който ще състои в утрешната вечер /30 октомври/ в емблематичното за града читалище „Надежда – 1869“. Гостите на Старата столица са от Украйна и Молдова, а повод за изненадата, която те поднасят на великотърновската общественост, е Денят на бесарабските българи – 30 октомври. Концертът започва в 18,30 ч., а участие ще вземат 23 деца на възраст между 13 и 16 години, част от Детска танцова група „Кадънджа“ – с. Кубей, музиканти и танцьори от ансамблите „Български сърца“ /с. Нови Троян/, „Хор на учителите“ /с. Чийший“/ и „Мюзик Драйв“ /Всеукраински център за българска култура, Одеса/. Входът е свободен. Групата бесарабски българи е на посещение в България, а идеята и желанието за гостуването в Старата столица възникват спонтанно. Организацията на концерта и визитата веднага получават подкрепата на кмета на Велико Търново Даниел Панов, на „Лайънс клуб Велико Търново – Арбанаси“ и на местния бизнес. В старопрестолния град бесарабските българи ще бъдат посрещнати лично от Даниел Панов, ще посетят крепостта Царевец и други исторически забележителности и паметници на културата. Подарък за тях ще бъде прожекция на аудиовизуалния спектакъл „Царевград Търнов – звук и светлина“.", "date": "2018.10.29", "title": " Над 50 бесарабски българи ще зарадват великотърновци с концерт в читалище „Надежда“"}
{"url": "https://trud.bg/%d0%bb%d1%8e%d0%b1%d0%be%d0%b2-%d0%b2%d1%8a%d0%b7%d0%b4%d0%b8%d0%b3%d0%b0%d0%bd%d0%b0-%d0%b4%d0%be-%d0%ba%d1%83%d0%bb%d1%82/", "text": "В претъпканата столична галерия „Класика” привечер на 28 октомври 2018 поетът Ивайло Терзийски трудно издържа преливащата любов от своите над 150 почитателки. Имаше, разбира се, и мъже – все още поезията не разделя половете, а събира вълните на общото желание за естетическо съпреживяване. Една амалгама от сълзи, аплаузи и възторзи обграждаха аурата на поета. Повечето бяха негови фенове от фейсбук, където поетът през последните години се радва на изключителна популярност. Поводът за рецитала му в София беше появата на новата му книга „Сърце в ремонт”. (изд. „Артграф”, 2018). Книгата е великолепно оформена с рисунки на Евгений Босяцки, предоставени безвъзмездно от дъщеря му Росица Босяцка. В премиерата се включиха: управителят на галерията Виолета Панайотова и редакторката Виолета Инева. Това е книга-апология на спираловидното любовно чувство – от възхода и летежа, до разочарованието и раздялата. В днешното претъпкано от суха информация време очевидно оголеният любовен трепет е онази жизненонеобходима глътка ведрина, която почитателите на поезията все повече търсят. Ивайло Терзийски е майстор на детайлното, експресивно описание на несподелената страст, но винаги в неговите творби се появява една автоиронична поанта, която очарова и издига поезията му над мрачното битие. За него поезията е виртуална живопис, вмъкване в един друг, примамлив свят, а любовта не престава да бъде най-важната тема на неговото изкуство. „Толкова се вълнувам! Благодаря на всички, които помогнаха да се съберем тук! Добре че са моите приятели, които всяка пролет настояваха да издам нова книга. Аз все обещавах и нищо не се случваше. И така – 10 години. В крайна сметка изведнъж в края на септември книгата се появи под напора на моите приятели. Помагаха ми хора от фейсбук, които никога не са ме виждали. Това е уникално! Колкото и понякога фейсбук да е вреден, той е велика сила… Сърцето ми непрекъснато е в ремонт. Това ще разберете от събраните тук стихотворения” – каза Ивайло Терзийски. Авторският рецитал се редуваше с музикални изпълнения, дело на: Тодор Трайчев (поет, композитор, изпълнител), Иван Ненков (поет, бард, изпълнител), Виктор Макаров (бард), Евгени Бенов (композитор), Орлин Миланов (поет и бард).   От новата книга: КЪСНА ЛЮБОВ ИВАЙЛО ТЕРЗИЙСКИ Тя идва в миг, не толкова възвишена,  не тъй добра, неизлечимо късна,  да ни спаси от вещи и излишества  и да смекчи коравата ни същност. В нозете ни, за кой ли път, ще вземе  да се пригали като сляпо коте.  И ще ни води в нощните подземия  с очите си избодени Животът.", "date": "2018.10.29", "title": " Любов, въздигана до култ"}
{"url": "https://trud.bg/%d0%b4%d0%b8%d0%b0%d0%bd%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d1%81-%d1%87%d0%b5%d1%82%d0%b8%d1%80%d0%b8-%d0%b7%d0%bb%d0%b0%d1%82%d0%bd%d0%b8-%d0%bc%d0%b5%d0%b4%d0%b0%d0%bb%d0%b0-%d0%b8/", "text": "Спортният талант на „Еврофутбол“ Диана Петкова постави национален рекорд при жените – 1:02.09 мин. на 100 м съчетано по време на международния турнир по плуване в малък басейн „Руси Русев“ в Стара Загора. Досега рекордът принадлежеше на Нина Рангелова (1:02.15 мин). С този резултат Диана покри и норматив за Световното първенство в Китай през декември.  Тя грабна още три златни медала от турнира – на 50 м св. стил (26.39 сек.), на 200 м св. стил (2:13.19 мин.) и на 100 м св. стил (56.14 сек.). Логично Диана беше избрана и за най-добра състезателка на първенството.  Друг спортен талант на българския букмейкър – Иван Алмаджиев, взе два златни и един сребърен медал в надпреварата в група В (родени 2001-2003 год.). Той завърши първи на 50 м гръб с 26.42 сек, на 50 м бътерфлай с 24.41 сек. и на второ място на щафета 4х50 м свободен стил. С постижението си на 50 м бътерфлай Иван спечели 712 точки по ФИНА, с което взе купа и награда за най-добър състезател на група В. Шампионите по таекуондо – братята Александър и Митко Джорджеви, спечелиха сребърни медали на международното състезание Галеб Белград Трофи в Белград – Сърбия, в своите възрасти и категории.  Александър победи последователно представители на Хърватия с 17:4, на Италия с 16:2 и на Гърция с 9:4, но заради контузия на левия глезен не можа да се яви на финала и остана втори.  Митко игра 5 мача, в които отстрани съперници от Сърбия (със златна точка), Словакия с 24:4, Япония с 31:11 и Хърватска с 10:9. На финалата изгуби от испанец.  Талантът в спортната стрелба Таня Звискова спечели сребърен медал в дисциплината 60 изстрела с въздушна пушка на Международния турнир по спортна стрелба с пневматично оръжие в гр. Пловдив. В квалификациите тя постигна резултат от 624.3 т., а на финала – 245.3 т.  Александър Сръндев се включи в държавното първенство по крос кънтри за мъже до 23 г. и завърши на четвърто място.", "date": "2018.10.29", "title": " Диана Петкова с четири златни медала и нов национален рекорд"}
{"url": "https://trud.bg/%d0%b1%d0%b0%d0%b1%d1%85-%d0%ba%d0%be%d0%bd%d1%81%d1%82%d0%b0%d1%82%d0%b8%d1%80%d0%b0-%d0%b8%d0%bd%d1%84%d0%bb%d1%83%d0%b5%d0%bd%d1%86%d0%b0-%d0%bf%d0%be-%d0%bf%d1%82%d0%b8%d1%86%d0%b8%d1%82%d0%b5-2/", "text": "Българската агенция по безопасност на храните (БАБХ) констатира две първични огнища на заболяването Инфлуенца по птиците (грип) в животновъдни обекти, предназначени за гушене на патици мюлари, намиращи се в с. Гарваново и с. Малево, община Хасково, област Хасково. Заболяването е потвърдено с протокол от лабораторно изследване. С цел контрол и ликвидиране на заболяването, БАБХ започна прилагане на всички мерки в съответствие с действащото законодателство. Предприето е хуманно умъртвяване и унищожаване на всички птици, отглеждани в засегнатите обекти. Ще бъдат извършени почистване и дезинфекция в птицевъдните ферми. Определени са 3-километровите предпазни зони и 10- километровите зони за наблюдение около констатираните огнища на заболяването. Забраняват се движението на птици и продукти от тях в и от предпазната и наблюдаваната зона, както и провеждането на пазари и изложби за живи птици и отглеждането на птици на открито. В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона. Засилен е надзорът и мерките за биосигурност в птицевъдните обекти, както и при водните басейни, където е силно концентрирана популацията на диви птици. Извършва се епизоотично проучване за причините, довели до заболяването. БАБХ напомня, че спазването на мерките за биосигурност е ключов елемент в превенцията срещу заболяването. Фуражите следва да се съхраняват в закрити помещения, както и суровините за фуражи – така се избягва възможността диви пернати да заразят фуража, а оттам и питомните да бъдат заразени с вируса. На този етап няма засегнати хора и няма опасност за потребителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.29", "title": " БАБХ констатира инфлуенца по птиците в  два животновъдни обекта в Хасковско"}
