{"url": "https://trud.bg/%d0%ba%d1%80%d0%b8%d1%82%d0%b8%d1%87%d0%bd%d0%be-%d0%bd%d0%b8%d1%81%d0%ba%d0%b8-%d0%b4%d0%be%d0%b1%d0%b8%d0%b2%d0%b8-%d0%be%d1%82-%d0%b3%d1%80%d0%be%d0%b7%d0%b4%d0%b5-%d0%be%d1%87%d0%b0%d0%ba%d0%b2/", "text": "Критично ниски добиви от грозде и влошено качество на продукцията очакват тази година лозарите в цялата страна. Причината за лошата реколта от грозде са обилните дъждове през юни и юли, които нанесоха големи щети на лозовите масиви, съобщи  . Според производителите от Великотърновско, тази стопанска година е една от най-лошите за гроздовата реколта от десетилетия. Деян Жеков стопанисва 420 декара лозя в землището на Горски Долен Тръмбеш. Казва, че е направил двойно повече разходи, за да спаси реколтата. Жеков отглежда осем сорта бяло и червено грозде, като във всички насаждения има поражения от дъждовете. „Обикновено имаме четири-пет пръскания, а тази година са осем, даже девет! И доста повече пари отидоха за препарати, горива и за работна ръка“, каза замеделският стопанин. Лозарите изчисляват, че една трета от белите сортове ще е брак, а от някои червени сортове добивите ще паднат наполовина. „Червените се оказаха по-капризни и при тях проблемите са по-сериозни! Може би на 60-70 процента ще бъде тази година, при белите по-малко, но там ще има може би 40%“, обясни Деян Жеков.", "date": "2018.08.29", "title": " Критично ниски добиви от грозде очакват стопаните"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b8%d1%80%d0%b0%d0%bd-%d0%b5-%d0%b1%d0%b8%d0%bb-%d0%bd%d0%b0-%d0%bd%d0%b5%d0%be%d0%b1/", "text": "Министърът на външните работи на Иран Мохамад Джавад Зариф е провел преговори с държавния глава на Турция Реджеп Тайип Ердоган в Анкара, предава AFP, като подчертава, че посещението на първия дипломат на Техеран не е било обявено предварително. Информацията е потвърдена от Президенството в Анкара. Зариф е бил приет за разговорите в седалището на управляващата партия на Ердоган. Агенцията отбелязва, че те са проведени на фона на нарастващите опасения от нова офанзива в провинция Идлиб в Северозападна Сирия, граничеща с Турция.", "date": "2018.08.29", "title": " Външният министър на Иран е бил на необявено посещение при Ердоган"}
{"url": "https://trud.bg/%d0%ba%d1%8e%d1%81%d1%82%d0%b5%d0%bd%d0%b4%d0%b8%d0%bb%d1%86%d0%b8-%d1%81%d0%b5-%d0%b1%d0%b8%d1%85%d0%b0-%d0%b7%d0%b0-%d0%bf%d0%b0%d1%80%d0%ba%d0%be%d0%bc%d1%8f%d1%81%d1%82%d0%be-%d0%b5%d0%b4%d0%b8/", "text": "19–годишен е задържан в полицията за побой. По първоначални данни вчера, между него и 30-годишен кюстендилец е възникнал скандал за паркомясто в кв. „Герена“, съобщиха от МРВ. Спорът бързо прераснал в сбиване. Пострадалият е откаран в болнично заведение за лечение. По случая е образувано досъдебно производство, уведомена е прокуратурата. Работата по случая продължава.", "date": "2018.08.29", "title": " Кюстендилци се биха за паркомясто, единият отиде в ареста, другият – в болница"}
{"url": "https://trud.bg/%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%be%d1%82%d0%bf%d1%83%d1%81%d0%ba%d0%b0-%d0%bd/", "text": "51 проектни предложения за над 38 млн.лв. са подадени в Министерството на регионалното развитие и благоустройството в рамките на процедурата „Енергийна ефективност в периферните райони – 2“, която се финансиране по Оперативна програма „Региони в растеж“ 2014-2020 г. Крайният срок за подаване на проектни предложения изтече в 19.00 часа на 27 август. По процедурата кандидатстват само 28-те общини бенефициенти от 4-то ниво на националната полицентрична система, съобщиха от МРРБ. Общият размер на финансовите средства по процедурата, която е на 100% безвъзмездна финансова помощ, възлиза на 38,17 млн. лв. Основна цел е да се повиши енергийната ефективност на публичната инфраструктура и на жилищния сектор в общините бенефициенти. Дейностите целят постигане най-малко клас на енергопотребление „С“ в жилищния сектор, в сгради от културната, образователната и социалната инфраструктура и в сгради на държавната и общинската администрация, както и намаляване на крайното енергийно потребление и разходите за енергия, включително намаляване на емисиите на парникови газове. Постигането на по-високо ниво на енергийна ефективност на сградите ще осигури и по-добро качество на въздуха, условията на живот и работна среда в съответствие със съвременните изисквания и критерии за устойчиво развитие. С подобряването на експлоатационните характеристики на сградите се очаква да се удължи не само техния жизнен цикъл, но и да се запазят традиционните функции на малките градове да бъдат т.нар. опорни центрове в предлагането на административни услуги за местното население. Допълнителният ефект от инвестициите по ОПРР 2014-2020, който се търси в в малките населени места, е свързан не само с подобряване на условията за предоставяне на административни услуги, но и с намаляване на темпа на миграция към по-големите градове и задържане на икономически активното население в целевите територии. Предстои сформирането на оценителна комисия, която в рамките на 3 месеца следва да разгледа подадените в срок проектни предложения и да предложи одобрените проекти за финансиране. Изпълнението на процедурата се извършва чрез подбор на проектни предложения. От началото на програмен период 2014-2020, Управляващият орган на Оперативна програма „Региони в растеж“ 2014-2020 г., в МРРБ е обявил общо 16 процедури за предоставяне на безвъзмездна финансова помощ на обща стойност над 3 млрд.лв. Подадените проектни предложения по програмата са 604. Към момента са сключени 512 договора, на обща стойност от 2, 309 млрд. лв.", "date": "2018.08.29", "title": " Регионалното министерство отпуска над 38 млн. лв. за енергийна ефективност в 28 малки общини"}
{"url": "https://trud.bg/%d1%82%d0%b5%d1%81%d1%82%d0%b2%d0%b0%d1%82-%d1%85%d1%80%d0%b0%d0%bd%d0%b8%d1%82%d0%b5-%d1%83-%d0%bd%d0%b0%d1%81-%d0%b7%d0%b0-%d0%b4%d0%b2%d0%be%d0%b5%d0%bd-%d1%81%d1%82%d0%b0%d0%bd%d0%b4%d0%b0%d1%80/", "text": "Ще се изследват и спиртни напитки Комисията за защита на потребителите (КЗП) ще тества храни у нас за двоен стандарт. За целта ще се взимат лабораторни проби и от продукти в магазини и дистрибутори в страните от Европейския съюз, с които да се докаже дали има нелоялни търговски практики. Какви точно ще са стоките, които ще се изследват, все още не е ясно, но информацията до момента показва, че анализът ще обхване храни и спиртни напитки. Периодът за изпълнение на проекта е 18 месеца, а финансирането идва от ЕС по Програма на Европейския съюз за потребителите (2014-2020 г.). Разходите за проекта, които са предвидени, възлизат на 180 хиляди евро. Ще бъдат създадени методи за провеждане на лабораторните тестове, които да показват какво е качеството на продуктите. Припомняме, че редица държави от Централна и Източна Европа установиха със свои проверки, че продукти от едни и същи марки са с по-ниско качество в сравнение със същите стоки, които се продават в Западна Европа. В България имаше три изследвания за двойния стандарт при храните и трите показаха съществени разлики както в цената, така и в състава на повечето от изследваните продукти. В 20% от случаите има разлики в етикетите, а в 40% от продуктите цените са по-високи в България. При детските храни бяха констатирани и най-големи разминавания в стойностите в сравнение със Западна Европа. По време на международен форум на високо равнище в София, посветен на темата, министри от Европа и България и еврокомисарят Вера Йоурова се споразумяха за обща методика за изследване на двойния стандарт при храните и промяна в законодателството.   Проверяват мандрите за сирене с палма Влизат и в магазините за имитиращи продукти Инспектори от Българската агенция по безопасност на храните (БАБХ) започнаха масирани проверки на мандрите дали спазват новата наредба за хигиената на храните. От 19 юли тази година вече е забранено те да произвеждат, разфасоват и преопаковат истински млечни храни и имитиращи продукти в един и същ обект. Новите изисквания се прилагат само за храни, произведени на територията на Република България. Инспекторите ще проверяват и магазините дали са готови да започнат да прилагат новите правила за предлагане на млечни продукти и такива с растителни мазнини. Имитиращите продукти, съдържащи в състава си мляко, трябва задължително да са опаковани, да се предлагат на отделни щандове или обособени места с надпис “Имитиращи продукти”. На тях не трябва да има истински млечни продукти. Тези изисквания ще влязат в сила от 14 октомври 2018 г. На етикетите им задължително трябва да пише “Имитиращ продукт” и да е обозначена съставката, която е използвана като частичен или пълен заместител на млякото.  Храни със старите етикети могат да се предлагат на пазара до 14 януари 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Тестват храните у нас за двоен стандарт\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b4%d0%b0%d0%b4%d0%b5-%d0%b7%d0%b0%d0%b4%d0%b5%d0%bd-%d0%b7%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0%d0%bd%d0%b5%d1%82%d0%be/", "text": "Предлага възраст­та за жените да бъде повишена само с 5 години до 60 години В опит да намали народното недоволство, руският президент Владимир Путин представи днес смекчен вариант на пенсионна реформа. Измененията, които предстои да внесе в парламента, предвиждат намаляване на пенсионната възраст за жените от 63 на 60 години и въвеждане на облекчения за многодетни майки, предаде Би Би Си. Планът на правителството, приет от парламента на първо четене миналия месец, предвиждаше пенсионната възраст в страната да се повиши поетапно и от 60 г. да стане 65 г. за мъжете до 2028 г., а до 2034 г. – от 55 г. на 63 г. за жените. Икономисти предупреждават, че мярката не просто е необходима, а дори е закъсняла. Проектът обаче взриви недоволство и предизвика протести, в резултат на които рейтингът на Путин падна от 80% на 64%, по данни на ВЦИОМ. Статистиката на Световната здравна организация сочи, че средната продължителност на живот на мъжете в Русия е 66 години, а на жените – 77 години. В тв обръщение днес Путин посочи, че повишаването на възрастта за пенсиониране е било отлагано с години, но продължаването на това отлагане би било “безотговорно” и би застрашило сигурността и стабилността на руското общество. Същевременно той се обяви за балансирани решения и даде своите предложения. Увеличението с 5 г. на пенсионната възраст за мъжете до 65 г. да остане в сила, но за жените този скок да бъде намален от 8 на 5 г., т.е. до 60 г. през 2034 г. Президентът предлага и преференции – майки на 3 деца да излизат 3 г. по-рано в пенсия, на 4 – с 4 г. по-рано, а при 5 да се запазва сегашната пенсионна възраст от 55 г. Путин смята и че трябва да бъдат въведени наказания за работодатели, уволнили граждани в предпенсионна възраст.  ", "date": "2018.08.29", "title": " Путин даде заден за пенсионирането\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%85%d0%b2%d0%b0%d0%bd%d0%b0-%d0%b0%d0%bf%d0%b0%d1%88-%d0%b7%d0%b0%d0%b4%d0%b8%d0%b3%d0%bd%d0%b0%d0%bb-%d0%ba%d0%b0%d1%81%d0%b0-%d1%81-%d0%b1/", "text": "Под наблюдението на Районна прокуратура – Разлог се води разследване на кражба в апартаментен комплекс в Банско. През нощта на 27- 28.08.2018 г. била отнета метална каса с намиращите се в нея парични средства, собственост на търговско дружество, заедно с ключове и компютър, принадлежащи на управителя му, съобщават от МВР. В резултат на извършените оперативно- издирвателни мероприятия е установен авторът деянието – В.С. от гр. Варна. Вещите били отнети от офис, намиращ се на приземния етаж на сградата. Чрез използване на техническо средство, крадецът повредил вратата на терасата и проникнал в помещението. Той укрил касата в храстите в близост до комплекса с намерение по-късно да я разбие. В хода на разследването предметът на деянието е открит, а извършителят на престъплението задържан. Установено е, че отнетата парична сума е в размер 35 647.22 лева и 1 535.40 евро. Местонахождението на компютъра е посочено на разследващите от В.С., като вещта е била иззета при оглед в местността „Кошерината“. Понастоящем извършителят на кражбата е задържан за срок до 24 часа по Закона за МВР. Предстои привличането му в качеството на обвиняем. От справката за съдимост се установява, че деянието е извършено от С. при условията на „опасен рецидив“ по смисъла на Наказателния кодекс.", "date": "2018.08.29", "title": " Полицията хвана апаш задигнал каса с близо 80 000 лв. от офис"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%be%d0%b4-%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d1%88%d0%be%d1%84%d1%8c%d0%be%d1%80%d0%b0-%d0%bd%d0%b0-%d0%ba/", "text": "Софийският окръжен съд прие поисканата от прокуратурата мярка за неотклонение „домашен арест“ спрямо шофьора на катастрофиралия край Своге автобус Григор Григоров. При катастрофата в събота загинаха 17 души, а десетки бяха ранени.  за причиняване на телесни повреди и смърт по непредпазливост на 17 души, защото е нарушил Закона за движение по пътищата и е карал със скорост по-висока скорост от позволената в участъка. В залата Григоров изрази съжаление за случилото се, видимо разстроен. Той беше докаран в Съдебната палата със съдебна охрана, с белезници и с видими следи от катастрофата от събота вечерта. Прокуратурата цитира показанията на 8 свидетели, сред които и на пострадалата Бистра Ангелова, която твърди, че е говорела с шофьора при навлизането в завоя. Друг очевидец Иван Зафиров карал с мотор след автобуса и забелязал как навлиза с висока скорост в насрещното платно в завоя, блъска последователно две коли и се отклонява надясно към пропастта. Повечето свидетелите казват, че е валяло, но дъждът не е бил проливен, а се усилил след катастрофата. Адвокат Христо Ботев обяви, че ще обжалва, като ще поиска по-леката мярка за неотклонение „Подписка“. Искането ще бъде разгледано от съда на 11 септември. Ботев посочи, че причините за катастрофата не може да се доказват от свидетелски показания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Пуснаха под домашен арест шофьора на катастрофиралия автобус"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d0%b2%d0%be%d0%b3%d0%b5-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%bf%d1%8a%d1%82%d1%8f-%d0%bf%d1%80%d0%b5%d0%b7-%d0%b8%d1%81/", "text": "Жители на Своге излязоха на протест с искане за по-добри пътища и блокираха пътя в района на жестоката катастрофа, при която загинаха 17 души, а десетки бяха ранени. Протестът започна точно в 17 часа. Хората блокираха за кратко движението по Искърското дефиле, предаде  . Те оставиха цветя и запалиха свещи в памет на загиналите в жестоката катастрофа. На място дойде и дядото на 14-годишния Георги, който загина при инцидента. Мъжът настоя за справедливост и възможно най-тежки наказания за тези, които са отговорни за този тежък пътен инцидент. Хората от Своге застанаха зад 3 конкретни искания:  – незабавна ревизия на документацията за ремонта на пътя от Нови Искър до Ребърково  – пътната отсечка да бъде незабавно преасфалтиран  – опасният завой да бъде реконструиран Хората предупреждават, че докато не се оправи пътя, няма да спрат протестите си. Към тяхното недоволство ще се включат и протестиращите в защита на шофьора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Жители на Своге блокираха пътя през Искърското дефиле"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%80%d0%b5%d0%b7%d0%b5%d1%80%d0%b2%d0%bd%d0%be-%d1%85%d1%80%d0%b0%d0%bd%d0%b8%d0%bb%d0%b8%d1%89%d0%b5-%d0%b7%d0%b0-%d1%80%d0%b5%d0%b3%d0%b8%d1%81%d1%82%d1%80/", "text": "Анализират рисковете до 10 септември Новото правителствено хранилище за всички държавни регистри ще заработи до 15 ноември. Това стана ясно на заседанието на кабинета вчера. Държавният дейта център, който властта обеща да създаде след срива на Търговския регистър, ще събере всички резервни копия на държавните регистри на едно секретно място. Новото резервно хранилище ще бъде изградено и поддържано от Държавна агенция “Електронно управление” (ДАЕУ). За целта ще се разшири капацитета и и функционалностите на съществуващото хранилище, разположено в Основния център за данни на електронното управление. Там ще се съхраняват резервни копия по утвърдена от всяка администрация процедура. Към момента системите и регистрите са разположени върху инфраструктура на административните органи, отговарящи за тях, става ясно от решението. До 10 септември институциите трябва да изпратят на председателя ДАЕУ изготвените от тях детайлни процедури за създаване на резервни копия и възстановяване на данни. Дотогава трябва да е готов и анализа на рискове по отношение на преносния капацитет на Единната електронна съобщителна мрежа, която ще се използва за резервните копия. До 15 ноември трябва да е обезпечен необходимият капацитет за работа на хранилището. Административните органи ще получават пространство, където задължително да съхраняват резервно копие по утвърдената процедура. Отговорността за целостта и сигурността, включително криптографска, на резервните копия на данни е на съответната администрация. ДАЕУ ще осигурява физическата, комуникационната и инженерно-техническата сигурност, необходима за съхраняване на копията в Основния център на е-управлението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Правят резервно хранилище за регистри\t\t\t"}
{"url": "https://trud.bg/%d0%b5%d1%81-%d0%be%d1%82%d0%bf%d1%83%d1%81%d0%ba%d0%b0-34-%d0%bc%d0%bb%d0%bd-e%d0%b2%d1%80%d0%be-%d0%b7%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d0%bd%d0%b5/", "text": "Помощи от Фонда за солидарност на ЕС на стойност от 34 млн. eвро за възстановяване в Гърция, Полша, Литва и България след природните бедствия през 2017 г., бяха одобрени от Комисията по бюджети на Европейския парламент, съобщиха от ЕП. През есента на 2017 г., силни бури и дъждове също засегнаха района на Бургас, в резултат на което бяха причинени щети на мостове, дренажни канали и подпорни стени и на основната инфраструктура. Наводнението взе 5 жертви и засегна 6 000 души, като 142 жилищни и над 1 200 нежилищни имоти бяха наводнени. Предоставените помощи на стойност от 2 258 225 евро ще покрият отчасти разходите за възстановителни дейности на основна държавна инфраструктура. Средствата включват 16 918 941 евро за възстановяване в Литва след продължителните дъждове и наводнения, които причиниха щети на отводнителни системи, язовири и пътища, както и земеделски земи през лятото и есента на 2017 г. Полша ще получи 12 279 244 евро за възстановяването на щетите от силните бури и проливни дъждове в три войводства — Куявско-Поморско, Поморско и Великополско, които унищожиха десетки хиляди хектара гори и реколта, както и транспортна и енергийна инфраструктура. Гърция ще получи 2 535 796 евро за възстановяване на засегнатите части на остров Кос, който беше разтърсен от земетресението през юли 2017 г. Съветът се очаква да одобри помощите до 4 септември. Фондовете ще бъдат достъпни няколко седмици след като Европейският парламент одобри предложението по време на септемврийската пленарна сесия. ФСЕС е създаден през 2002 г. след сериозните наводнения в Централна Европа през лятото на същата година. Оттогава той е бил използван при 80 различни бедствия, причинени от природни катастрофи като наводнения, горски пожари, земетресения, бури и суша. До момента Фондът е предоставил помощ на 24 различни европейския държави в размер от над 5 млрд. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " ЕС отпуска 34 млн. eвро за възстановяване след бедствията в Гърция, Полша, Литва и България"}
{"url": "https://trud.bg/%d0%b2-%d1%82%d1%83%d1%80%d1%86%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%b2%d0%be%d0%b7%d0%b8%d0%bb-%d0%b4%d1%8a%d1%89%d0%b5%d1%80%d1%8f-%d1%81%d0%b8/", "text": "Турските власти са арестували шофьор от Истанбул, след публикуването на видео, в което се вижда как вози дъщеря си, вързана за задницата на микробуса му. Записът е направен от водач на друг автомобил в град Чанкъръ. Случаят предизвикал бурно обществено недоволство в цялата страна и призиви мъжът да бъде задържан. Идрис К. е бил прибран от полицията ден, след като клипът се появил в интернет, според в. „Хюриет“, пише  . Пред разследващите бащата обяснил: „Дъщеря ми е на 13 години. Тя обича да пътува така“. Мъжът твърдял, че е возил момичето по този начин едва около 700 метра и то със скорост едва 15-20 км/ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " В Турция задържаха мъж, возил дъщеря си вързана за автомобила"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d0%b8%d0%b7%d0%b1%d1%80%d0%b0%d0%bd-%d0%b7%d0%b0-%d0%b0%d1%81%d1%82%d1%80%d0%be%d0%bd%d0%b0%d0%b2%d1%82-%d1%81%d0%b5-%d0%be%d1%82%d0%ba/", "text": "За първи път от 1968 г. американец, избран от НАСА да получи подготовка за космически полети, се отказа от обучението, съобщиха от американската космическа агенция, пише БГНЕС. През юни 2017 г. от над 18 хиляди кандидати НАСА селектира 12 души (пет жени и седем мъже), които да преминат подготовка за бъдещи космически полети. Един от щастливците – 35-годишният Роб Кулин, обаче взел решение от 31 август да прекрати обучението си. Официалните мотиви са „лични причини“, като повече подробности не се съобщават. От НАСА заявиха, че нямат намерение да привличат нов кандидат на мястото на напусналия Кулин и обучението ще продължат 11 курсанти. Това е първи случай от далечната 1968 година бъдещ астронавт да напуска тренировъчната програма на НАСА. Кулин, който е роден в щата Аляска, три пъти е кандидатствал за астронавт, преди да бъде одобрен през миналата година. Преди това той е работил като инженер за компанията „Спейс екс“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Американец, избран за астронавт, се отказа от програмата на НАСА"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d1%88%d0%be%d1%84%d1%8c%d0%be%d1%80%d0%b0-%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb/", "text": "Ковчег за живите и мъртвите. Така дъщерите на Григор Григоров наричат автобуса, с който баща им катастрофира, а 17 души загубиха живота си. От събота вечерта семейството на шофьора оплаква жив човек и се моли за справедливо наказание. Здравка е единственият човек, на когото Григор звъни минути след трагедията. “Tой ми каза: Здравче, случи се най-лошото. Много тежка катастрофа, полицаите казват, че има жертви, карат ме към ИСУЛ”, разказа  дъщерята на Григоров по  . Здравка вижда баща си пред болницата. И не може да познае най-близкия си човек „Не беше добре психически. Гледаше в една точка. Той каза, за мен животът беше до тук. Свърши! Просто съжалявам. Но той ми е баща, не може той да отнеме цялата вина”, допълва Здравка. Дъщерите на Григоров разказват, че баща им возил групата повече от 8 години и всяко едно пътуване е запечатано със снимки. Според тях те са били като семейство, а той е знаел проблемите и болестите им. „В момента се набляга на татко. Не, че някой не си е свършил работата или някой е прибрал пари, за да има сега толкова много жертви. Всички са жертви на една немарливост”, посочва Здравка. Надеждата на семейството сега е Григоров, който е единствен обвинен за трагедията, да не остане и единственият наказан.  Често и жената до Григоров пътувала на екскурзии с него и знае как той подготвял автобуса за всяко пътуване. Липсата на втори преглед обясняват, като недоглеждане, а не умишлено. „Щом чуе някакъв шум, тука нещо ми чука в ляво, веднага отива в сервиз и го оправя. Колите винаги като тръгне трябва да са в ред. Просто е пропуснал”, каза Христина Банкова. „Аз не мога да ги помоля да му простят, че са загубили близките си. Просто ги моля да бъдат справедливи. Да бъдат милостиви, просто да бъдат милостиви към него”, допълни Здравка. Семейството му споделя, че Григоров е мечтаел да си купи нов автобус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Дъщерята на шофьора на катастрофиралия автобус: Той каза, за мен животът беше до тук"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%b0%d0%b4%d0%b2%d0%be%d0%ba%d0%b0%d1%82%d0%b0-%d0%bd%d0%b0-%d0%b1%d0%b5%d0%bb%d0%b8%d1%8f-%d0%b4%d0%be%d0%bc/", "text": "Държавният глава на САЩ Доналд Тръм обяви, че съветникът на Белия дом Дон Макган скоро ще напусне поста си, предаде AFP. „Адвокатът на Белия дом Дон Макган ще напусне поста си през есента, малко след потвърждението (надяваме се) на съдия Брет Каванау пред Върховния съд на САЩ“, съобщи Тръмп в социалната мрежа „Туитър“. „Работя с Дон от дълго време и наистина оценявам службата му!“ добави американският президент, без да изложи каквато и да било причина, поради която Макган напуска длъжността си.  По-рано този месец The New York Times съобщи, че Макган e „сътрудничил“ с екипа на Мюлер.Тръмп заяви, че е упълномощил екипа си да сътрудничи на следователите, но се появиха спекулации за това, което Макган е разказал конкретно за това дали лидерът на Вашингтон се е опитал да възпрепятства правосъдието.", "date": "2018.08.29", "title": " Тръмп освободи адвоката на Белия дом"}
{"url": "https://trud.bg/%d0%bc%d0%b0%d1%81%d0%be%d0%b2%d0%be-%d0%ba%d0%b0%d1%80%d0%b0%d1%82-%d0%b2-%d0%bd%d0%b0%d1%80%d1%83%d1%88%d0%b5%d0%bd%d0%b8%d0%b5-%d0%bf%d1%80%d0%b5%d0%b7-%d1%81%d0%b2%d0%be%d0%b3%d0%b5-%d0%be%d0%b1/", "text": "Шофьорите масово карат с 30 % по-висока скорост от разрешената в участъка, в който катастрофира автобусът в Своге. Това съобщиха вчера от Агенция „Пътна инфраструктура” (АПИ) като се позоваха на данни от трафик камерите. Екип на „Труд” видя, че само на 80 метра от фаталния завой в Своге има арка с камери на АПИ, но те не правят записи, а само отчитат преминаващите превозни средства. По първоначални експертни заключения по показанията на тахошайбата, автобусът се е движел с 53 км/ч, което горе-долу  повтаря масовия случай за превишение от 30 % на разрешените 40 км/ч. Ето защо от АПИ са решили за повишаване безопасността на движение в участъка скоростта да бъде намалена на 30 км/ч. Частна лаборатория, акредитирана за подобни изследвания, е одобрявала материалите, с които се е работило по участъка в Своге, обясни вчера регионалният министър Николай Нанков. Той добави, че ще направят паспортизация – събиране на информацията за пътищата от всички институции на едно място, за да се предотвратят нови инциденти.  Във вторник в офиса на „Трейс Груп Холд“ е получено писмо  от АПИ с искане да се ремонтира пътя край Своге. И компанията вече работи по заданието. Преди ден министър Нанков заяви, че в асфалта край Своге има варовик, който се полира и прави пътя хлъзгав. Варовик се използва при рецептите за асфалт и това не е изключение, коментира за „Труд“ председателят на УС на Научно-техническите съюзи по транспорта инж. Ясен Ишев. Той поясни, че варовикът е от по-слабите материали, които са с по-нисък коефициент на полируемост за разлика например от доломитите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Масово карат в нарушение през Своге (обзор)"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8-%d1%81%d0%b8-%d0%b8%d1%81%d0%ba%d0%b0%d1%82-%d0%b2%d0%be%d0%b5%d0%bd%d0%bd%d0%b8%d1%82%d0%b5-%d1%83%d1%87%d0%b8%d0%bb%d0%b8%d1%89%d0%b0/", "text": "Местните власти искат да им се чува думата и по отношение на военното образование. Някои от тях вече надигнаха глас с настояване да им се върнат военните училища. Изглежда, решиха да последват примера на Варна, която ползва ВВМУ „Никола Й. Вапцаров“ не само за визитна картичка, но съдейства за издигане на престижа му. А августовските празници на Военноморските сили показаха точно това. Едва ли в друго учебно заведение, било то и военно, около завършване на випуска ще се изсипят толкова ВИП-гости, включително президент и премиер! В Плана за развитие на Въоръжените сили до 2020 г., приет от второто правителство на Бойко Борисов, е записано, че организационната структура на военно-образователната система ще се запази, като ще се изработят механизми за оценка на образователните способности и проекти за тяхното развитие, както и на възможността за придобиване на комплексно авиационно образование. Тоест, една академия, един военен университет, едно военно училище и един институт по отбрана. Независимо от това, на най-високо ниво – изпълнителна и законодателна власт, се подготвя ревизиране на тази постановка и най-вероятно в новия план тя няма да бъде толкова категорична. Още повече, че се настани трайно впечатлението за постигнат политическия консенсус на ниво президент, правителство и парламентарна комисия по отбрана за възстановяване на Висшето военновъздушно училище. Впрочем усилията в това отношение не се крият, авторите им също са известни. Те са министри, политици, депутати, генерали, кметове и, разбира се, авиатори. В ситуация, когато дойде поредната надежда, че бойната ни авиация ще бъде превъоръжена с нови самолети, тази кауза изглежда оправдана. Пионер в опитите местната власт да коригира решенията на централната е Общината в Долна Митрополия. От години кметицата Поля Цоновска участва в различни обсъждания и твърдо отстоява позицията на тези, които мотивират необходимостта от възстановяване на Военновъздушното училище. В тази атака отдолу не остана безучастна и Общината в Плевен, независимо, от коя партийна формация е кметът. Впрочем тамошната идея има сериозно лоби в централната власт. Тя намира място и в предизборните кампании на различни политически сили. В тази обстановка плевенските общинари решиха и излязоха с Декларация за възстановяване статута на Висшето военновъздушно училище в Долна Митрополия. „Това е въпрос, около който всички трябва да се обединим, в декларацията няма политика“, заяви председателят на Общинския съвет Мартин Митев при обявяване на предложението, внесено от групата общински съветници от ГЕРБ. Според документа, българската авиация се нуждае от качествен образователен продукт, а това не може да стане при сегашната военнообразователна структура, в която факултет „Авиационен“ е в състава на НВУ „Васил Левски“. Направена бе прогнозата, че ще има подкрепа от всички народни представители, избрани от 15 МИР – Плевен. Така въпросната декларация стана факт с 37 гласа „за“, 2 „въздържал се“ и 1 „против“. Подобно развитие на нещата притесни и общинските съветници в Шумен. Там от 1951 г. има военно артилерийско училище, което през 2002 г. бе преобразувано във факултет на НВУ „Васил Левски“. Представителите на централната власт уверяват, че връщането на самостоятелността на въздушното училище няма да наруши целостта и престижа на Националния военен университет, но това, като че ли не звучи достатъчно убедително в столицата на българската артилерия. Може би точно за това Общинският съвет прие доста интересна декларация. В нея на първо място подкрепя съществуването на НВУ „Васил Левски“ във вид, който е създаден с решение от 2002 г. на Народното събрание. Втората точка от решението обаче е „В случай, че структурата на университета бъде променена, тогава Общинският съвет ще подкрепи предложенията на инициативния комитет за преобразуване на военния факултет във военно училище“. Решението е гласувано на сесия на съвета от 28 юни т. г. с 38 гласа „за“, нито един „прoтив“ и нито един „въздържал се“. То е взето на основата на докладна записка на председателя на Общинския съвет проф. д.т.н. инж. Борислав Беджев, с която се предлага „възстановяване на статута на Висшето военно училище по артилерия и ПВО, град Шумен“. В мотивите е посочено, че в Общинския съвет е постъпило писмо от полк. проф. д-р инж. Сашо Евлогиев – декан на факултет „Артилерия, ПВО и КИС“ към НВУ „Васил Левски“. В тази връзка е създаден организационен комитет с инициатор проф. д.т.н. Андон Лазаров. Изпратено е мотивационно писмо по проблема до президента, председателя на Народното събрание и министъра на отбраната. Създадена е Асоциация на завършилите военното артилерийско училище, която работи за възстановяване самостоятелността на учебното заведение. Подобни инициативи на местната власт може и да бъркат плановете на националните ведомства. Те обаче показват нещо, което трябва да ги радва. Вече се гледа с друго око на армията, след като общини си искат военните училища.   Проблемът е с кандидатите НВУ „Васил Левски” обяви допълнителен прием за курсанти, за да се попълнят заявените 224 места. Друг начин за стопяване недостига от офицерски кадри в армията няма. Както става ясно от университета, кандидатите не са малко, за пилоти, например, са три към едно, но ги спират медицинските показатели, които не покриват изискванията. Това също е държавен въпрос, т.е. какво е здравословното състояние на народа ни, от когото трябва да дойдат въоръжените защитници на родината.    ", "date": "2018.08.29", "title": " Общини си искат военните училища\t\t\t"}
{"url": "https://trud.bg/%d0%bd%d0%b8%d0%bd%d0%b0-%d0%ba%d0%be%d0%bb%d1%87%d0%b0%d0%ba%d0%be%d0%b2%d0%b0-%d0%b3%d0%bb%d0%b0%d0%b2%d0%b5%d0%bd-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%b0%d1%81%d0%be/", "text": "След като над 200 000 българи останаха без „Гражданска отговорност“ заради фалита на „Олимпик“, разговаряме с главния секретар на Асоциацията на българските застрахователи Нина Колчакова. Питаме възможни ли са фалити и на български застрахователни компании заради разширяването на кръга от лица, които имат право на обезщетения, както и ще се наложи ли драстично поскъпване на „Гражданска отговорност“. – Г-жо Колчакова, да очакваме ли ново, драстично поскъпване на „Гражданска отговорност“? – Факт е, че обезщетенията вървят стремглаво нагоре, докато премиите са сравнително ниски и това очертава възможен недостиг в премиите. Застраховането е така организирано финансово, че има резерви, с които да покрие този недостиг. Това става включително и с печалби от други премии. Засега стабилността на сектора не е застрашена, но в дългосрочен план премиите не могат да останат недостатъчни, т.е. трябва да вървят нагоре, ако по някакъв начин не намалим парите за обезщетения. – Може ли да се прогнозира какъв би бил дефицитът? – Много трудно би могло да се направи подобна прогноза. Излезе едно решение на Върховния касационен съд, което разширява правоимащите лица по отношение на болка и страдание при загуба на близък в пътнотраспортно произшествие. Няма яснота доколко ще бъдат уважени исковете от съда за новите лица. Не знаем и какъв ще е размерът на обезщетенията, които ще бъдат присъдени. Затова е трудно на този етап да се направи калкулация какви допълнителни средства ще са нужни за изплащане на обезщетения по вече минали щети и по евентуални бъдещи. Много е трудно да се прогнозира как ще върви цената на „Гражданска отговорност“ и на какво равнище ще се стабилизира. Също така е възможно да се предприемат мерки да се ограничат изплащаните обезщетения. Примерно, би могъл да се сложи таван, лимит на неимуществените щети или, ако имаме този късмет да намалеят пътнотранспортните произшествия. – И все пак, ако съдът продължи да присъжда обезщетения каквито е присъждал през 2017 г., имате ли прогноза каква ще е дупката в „Гражданска отговорност“? – Между 800 млн. лв. и 1,3 млрд. лв. Доклад на Комисията за финансов надзор (КФН) установи, че през 2017 г. този недостиг е бил около 60 млн. лв. Разчитаме, че българският съд ще прояви здрав разум и няма да присъжда свръхвисоки обезщетения. В момента в България за морални болки се присъждат едни от най-високите обезщетения в Европа. Направихме проучване, пуснахме писмо да всички европейски асоциации, попитахме как е уреден при тях този въпрос. Получихме отговор от 11 асоциации. Информацията е, че при тях неимуществени щети за болка и страдание на близките на починалото лице в някои държави въобще не се изплащат. Там се изплаща загуба на доход, изпащат се разходи, издръжка, но не и този тип обезщетение. Това явно обществото смята за справедливо. В други държави се изплащат такива обезщетения, но има нормативен горен лимит или методика, по която се изчисляват. В Дания, например лимитът е до 13 400 евро на лице. На фона на 95 000 лв. в България през 2017 г, а имаме решения и за 120 000-130 000 лв. Сравнете стандарта в двете държави! В Германия съдът присъжда до 10 000 евро на лице, във Франция между 10 000 евро и 30 000 евро. В Белгия са от 1500 евро до 24 000 евро. Те има таблица за различните родственици. Българските съдилища явно са положително настроени към присъждане на по-високи обезщетения. Какво се смята за справедливо, ние не можем да кажем. Ние можем да кажем какво е възможно да си позволи застрахователят при тази цена на „Гражданска отговорност“ и каква би станала цената, ако се запази тази тенденция с обезщетенията. – Каква би станала цената, ако се запази тенденцията? – Ако се запази тенденцията има риск цената да се увеличи драматично, два пъти дори да се увеличи. Но това е неприемливо при нивото на доходи в България. – Това означава да стане 400-500 лв. – Зависи от колата, от опитата на шофьора, вземат се предвид различни параметри. Преди излизането на решението на ВКС, с което се разшири обхвата на лицата, претендиращи за обезщетения, средната цена на „Гражданска отговорност“ беше 207 лв. Сега доколкото знам застраховката се е увеличила с между 5 и 60 лв., т.е. не говорим в никакъв случай за двойно увеличение, но чакаме съдебна практика. Двойно увеличение означава над 400 лв. Това не е цена, която може да си позволи всеки шофьор в България. Имаме над 3 милиона потребители на тази застраховка… – Ще карат без „Гражданска отговорност“. – Това също е обществено неприемливо, защото „Гражданска отговорност“ е застраховка, която защитава невинно пострадалите и затова е задължителна. Това не е „Каско“. – Има ли вече парадокс по отношение на исковете? – Има. Някои от членовете на Асоциацията са ми споделяли, че имат искове за много голямо количество нови ищци по щети, които вече са приключили, изплатени са и по тях вече не се държат резерви. Имаме случай с 29 нови ищци, близки и родственици, всички живеещи на един адрес. Софийски градски съд в момента е затрупан от нови искове по такива дела. Все още няма практика по тях, няма излезли решения. Ние чакаме да видим каква ще е практиката. – Какво прави в подобни случаи застрахователят, откъде взема пари за обезщетенията? – Изплаща това, което е присъдено. Застрахователят ще може да покрие щетите и това няма да предизвика веднага неплатежоспособност на застрахователите, защото те държат резерви за такива случаи. Но в дългосрочен план ще трябва да се увеличат и премиите и резервите, ако продължават да растат исковете със същите темпове. – Налага ли се застрахователите да вземат от други застраховки, за да изплащат щети по „Гражданска отговорност“? – Печалбата от едни застраховки, компенсира загубата от други. Така е във всеки бизнес. – Не се ли опасявате, че застрахователите ще започнат масово да избягват договори по „Гражданска отговорност“? – Това е доста голям бизнес. Застраховката е задължителна, пазарът е голям и не ми се струва реалистично да започнат да излизат компании от пазара. По-скоро ми се струва вероятно да започнат да търсят модели, които да направят застраховката по-рентабилна. – Това какво означава? – Полагаме усилия за подобряване на културата на движение. Голяма част от автомобилните застрахователи по линия на програмите си за корпоративна социална отговорност, инвестират средства в програми за намаляване на ПТП. Надяваме се с времето усилията, които полагат и институциите, да доведат до намаляване на катастрофите. Подобряването на пътната инфраструктура също е от полза. Създадохме към Асоциацията на българските застрахователи работна група, която да разработи някаква методика за борба със застрахователните измами, където губим милиони годишно, но там сме силни лимитирани от нормативната рамка и най-вече от Регламента за защита на личните данни. Имаме значителни искове от чужбина, с които се борим по друг начин. Вече намаляват румънските полици. – Наистина ли намаляват? – От влизането в сила на електронното издаване на полици чрез системата, която свързва КАТ с Гаранционния фонд имаме много по-голяма възможност да виждаме кой е реалният собственик на автомобила, дотолкова, доколкото собствеността е прехвърлена и в талона. Документните измами вече са много по-малко вероятни, остава обаче елементът, че някои коли се прехвърлят само нотариално, без това да се удостовери и чрез документите на автомобила – те не се сменят в КАТ . Решението, което предлагаме е нотариусите да се свържат към системата на КАТ, т..е всеки един договор за прехвърляне на МПС да бъде отчитан в масивите на КАТ. По този начин се надяваме драстично да намалим румънската щетимост. – След „Олимпик“ има ли опасност от фалити и на други застрахователни дружества? – Българските застрахователни дружества, за разлика от „Олимпик“, бяха подложени на три оценки на балансите през последните две години. Те бяха направени от КФН, от европейския орган за надзор на застрахователите, повярвайте ми, има много добра експертиза, въпреки недоверието в България към европейските органи. Всички застрахователи излязоха успешно от прегледа на балансите. Всички автомобилни застрахователи в началото на годината повишиха резервите си. Мисля, че всички тези фактори говорят, че може да се има доверие на пазара. – Като се разгледат решенията на КФН става ясно, че две от компаниите имат проблеми, т.е. картината н е толкова безоблачна. – Картината никога не може да е безоблачна. Финансовият сектор има спадове и покачвания, които се влияят, като от макроикономическата среда, така и от поведението на мениджърите на компаниите. Затова е и надзорът – когато забележи някакви проблеми да даде препоръки, за да не се превърне проблемът в срив. Бихте могли да зададете този въпрос към КФН. Ние се опитваме да имаме доверие в институциите и да разчитаме, че техните решения са правилни и са изпълнени. – Предстоят ли промени в Кодекса за застраховането? – В момента е представен за обществено обсъждане проект за промени в Кодекса за застраховането във връзка с транспонирането на една европейска директива за разпространение на застрахователни продукти. Готвим становище по този проект, който е свързан с начините на разпространение на застрахователни продукти, начините за защита на потребителите, начините за представяне на информацията за продуктите, така че те да са разбираеми за потребителя. Тези промени би трябвало да доведат до подобряване на пазарната среда и до по-добра защитата на потребителите. Друг предстоящ проект се готви на европейско ниво по отношение на общата европейска регулация на „Гражданска отговорност на автомобилистите“. ЕК публикува през месец май предложение за изменение в Моторната директива, което е интересно и което, освен всичко друга, се отнася и за Обезпечителните фондове при фалит на застраховател, особено когато става въпрос за застрахователи, които извършват дейности по свобода на предоставяне на услуги и свобода на установяване, какъвто е случаят с кипърския застраховател „Олимпик“ . В момента в ЕС се прави опит да се уеднаквят правилата, така че да са съвършено ясни и еднакви в общността. От Асоциацията предложихме и уеднаквяване и на правилата за уседналост на автомобилите. Българският застрахователен бранш има проблем с автомобили с български регистрационни табели, които не са уседнали в страната, а в други държави и търпим загуби по застраховката „Гражданска отговорност“ и по „Зелена карта“. – Още през ноември миналата година Съветът на бюрата ни е предупредил, че заради проблеми с две наши компании със „Зелена карта“ България може да бъде подложена на мониторинг и дори изключена. Какви ще са последиците ако бъдем изключени? – Това са много черни прогнози. . Секторът разчита, че българските компетентни институции ще използват целият наличен инструментариум, за да бъде избегнат подобен риск. . Ако България бъде изключена от „Зелена карта“ ще бъде както преди влизането ни в системата – ще си купуваме задгранични застраховки. Но в никакъв случай не очаквам подобно нещо да се случи. – Ще финансирате ли Агенция „Борба с градушките“ с отчисления от имуществените застраховки? – Смятаме, че това решение не е справедливо. По-скоро предлгме да правим отчисления от земеделските застраховки, ако те станат задължителни за земеделците. – Кога ще бъде въведена системата „бонус-малус“? – Добре би било това да се случи в най-скоро време. Идеята е да бъдат стимулирани с по-ниски цени шофьорите, които се държат отговорно на пътя, които нямат пътнотранспортни произшествия, нямат нарушения и да бъдат наказвани с по-високи цени, онези които се държат безотговорно на пътя. За застрахователите това ще има нулев финансов ефект, защото колкото даваш на едните, толкова вземаш от другите, тя така е замислена системата. Но за нас дълготрайният ефект е че финансовите наказания ще доведт до по-отговорното поведение, което би довело до намаляване на щетимостта. Системата „бонус-малус“ вече е в доста напреднал стадий – изработен е проект и предложение от консултант, остава тя да бъде облечена в законова форма. Мисля, че ще излезе под формата на наредба. Вече е създадена IT-системата, по която да се придобива информация за нарушенията на водачите, т.е. връзката между КАТ и застрахователите е готова. – Това означава ли, че догодина застраховките ще се сключват по този начин? – Надяваме се системата да заработи колкото се може по-скоро и наредбата да излезе още от есента. Нашият гост  Нина Колчакова е завършила Международни икономически отношения в УНСС и Международни финансови пазари в Университета в Саутхямптън. Започва кариерата си в Българска фондова борса – София, а по-късно става анализатор в световно-известна агенция за икономически анализи. От 2003 до 2012 е Директор „Международно сътрудничество и връзки с обществеността“ в Комисията за финансов надзор, а в последствие – съветник на председателя на КФН по европейските въпроси.  В периода 2009 – 2016 г. ръководи 4 последователни проекта по програма IPA на ЕС за Западните Балкани, които въвеждат европейското законодателство и надзорни практики в областта на небанковия финансов сектор в Черна гора, Босна и Херцеговина и в Македония. От една година е Главен секретар на Асоциацията на българските застрахователи.           ", "date": "2018.08.29", "title": " Нина Колчакова, главен секретар на Асоциацията на българските застрахователи, пред „Труд“: Дупката в “Гражданска отговорност” може да стигне 1,3 млрд. лв.\t\t\t"}
{"url": "https://trud.bg/%d1%81%d0%bf%d1%8f%d1%89%d0%b8%d1%8f%d1%82-%d0%b2%d1%83%d0%bb%d0%ba%d0%b0%d0%bd-%d0%bd%d0%b0-%d0%bd%d0%b5%d0%b4%d0%be%d0%b2%d0%be%d0%bb%d1%81%d1%82%d0%b2%d0%be%d1%82%d0%be/", "text": "„Джендър България“ продължават да тънат в тресавището на омразата Отдавна месец август не е бил толкова „политически“. И то не заради предизборна кампания, а поради провали и инциденти, които засягат различни сектори на управлението и предизвикват остра обществена реакция. В началото бяха грозните, но явно необходими, коалиционни скандали сред все още „обединените“ патриоти. После навлезе в нова фаза драмата с чумата по добитъка в Странджа. Пак насред ваканционните августовски дни безпрецедентно изчезна Търговският регистър и в продължение на 17 дни, гордеещата се с компютърните си достижения и IT-специалисти нация живя без дължимата публичност и прозрачност на гражданския оборот. Пак през този месец август застрахователна компания с неясна репутация фалира и завлече десетки хиляди клиенти. Което пък предизвика извънредно заседание на парламента и оставка в Комисията за финансов надзор. После пътна трагедия край Своге зачерни български домове и за сетен път предизвика полемики за безумието по българските пътища. Безумие, заради безобразно ниското качество на пътно строителство у нас, резултат от отровния коктейл на кражби, некадърност и безотговорност. Безумие и заради невижданата по други географски ширини шофьорска вакханалия. Има и още, но дори само тези събития дават представа за високите тазгодишни политически температури през август. И докато българското политическо блато ври от такива зловонни изпарения, в света напредва демонтажа на неолибералния глобализъм, чието начало бе поставено с идеологическия обрат в Белия дом. След като през последните месеци бяха очертани контурите на новата геополитическа архитектура на света, при която глобалният дневен ред ще се определя от баланса на интереси и динамиката на противоречията в триадата „Вашингтон-Пекин-Москва“, месец август стана знаменатален с една от най-значимите победи на американския президент Доналс Тръмп – неолибералните споразумения за свободна търговия, които даваха безпрекословно господство на корпорациите над суверенните държави и обществения интерес, отидоха в историята. След като спря Трансатлантическото и Тихоокеанското споразумения, Тръмп постигна и взаимно изгоден търговски пакт с Мексико, с което беше сложен и краят на НАФТА. Колкото и да изглеждат далечни за нашите си български работи тези събития и процеси, няма никакво съмнение, че те ще имат своето дълбоко икономическо и политическо отражение в България в средносрочна перспектива. Разбира се, при условие, че настоящата политика на Белия дом стане устойчив фундамент на американската икономическа и външнополитическа визия през следващото десетилетие. Но все пак да се върнем на родната политическа арена, където предсрочно започналия нов политически сезон след броени дни ще навлезе в по-активна фаза. Очертават се сериозни политически рискове. Съживяват се въглените на едно хронично обществено недоволство. Достатъчна е дори случайна „искра“, която може да предизвика истински политически пожар, който да постави на карта оцеляването на управляващата коалиция. Дотук правителството, или по-точно казано – министър-председателят Бойко Борисов, умело гаси лумващите огнища на обществено напрежение. Отстъпиха под натиска на мащабната критика на широката общественост, на научния и духовен елит на нацията срещу Истанбулската конвенция и джендър-идеологията. Водят диалог и търсят решения по гноясали социални теми като ТЕЛК и правата на хората с увреждания. Достатъчно е група от двайсетина души да застане с протестни плакати пред сградата на Министерския съвет, за да получи светкавично управленско внимание. Това вероятно подсказва, че сред управляващите има поне инстинктивно, ако не рационално осмислено, разбиране за взривоопасните настроения, които се раждат всекидневно в недрата на българското общество. А тези настроения се подклаждат не от друго, а от хроничните проблеми на България – бедността, разпиляването на публични ресурси, калпавото и скъпо здравеопазване, тлеещото образование, което бълва дипломирано невежество, превръщането на администрацията в привилегирован пристан за партийни кланове и фамилии… Вече трудно можем да говорим за политическа стабилност. По-скоро имаме временно приспана нестабилност. Нещо като спящ политически вулкан, който може би изглежда интересно като пейзаж за някого, но ненадейно може да се събуди и да предизвика тежък обществен катаклизъм. По засъхналата кал се води скучна и, с извинение, много посредствена политическа битка. Най-печалното е, че с редки изключения, в тази битка не се сблъскват идеи за България, а голи претенции за власт. Едните вече са свикнали с нея и трудно могат да си представят какво ще се случи след неизбежното един ден отиване в опозиция. Другите – зажаднели за власт, не могат да си представят какво ще правят, ако Негово Величество Избирателят, отново им отреди място в опозиционния миманс. Няма съмнение, че Корнелия Нинова прави опити да преодолее овехтялата догматика, която дефинира лявото в XXI век през призмата на неадекватните на днешните реалности категории на XIX век. Опитва се и да излезе от оковите на фамилните и кланови обременености, в чиито плен традиционно е кадровата политика на БСП. Понякога успява, по-често не. Но за съжаление, БСП все още не може да убеди мнозинството български граждани, че има визия и способности да предложи по-добра алтернатива за България. Партийният егоизъм не позволява на апарата от „Позитано“ да компенсира този дефицит с реална заявка от типа на дертлиевата – „ще управляваме с таланта на целия българския народ“, която би позволила консолидация на широка основа. Защото само с истински и престижен „национален отбор“, предложен от левицата, а не с дежурното партийно отборче, може да се спечели широкото обществено доверие и да се стигне до реална политическа промяна. Само такъв подход може да неутрализира хроничното напомняне „знам какво направи, когато управляваше миналия път“ или пък „знаем ги вашите кадри, с нищо не са по-добри“. Истината е, че ГЕРБ се държи на върха не толкова с по-добра управленска политика, колкото с безупречна политическа машина, която функционира поне досега безотказно в условията на избори. Бизнесът, лявата и социално консервативна експертна общност и голяма част от лидерите на мнение днес са по-склонни да пазят известен неутралитет или да критикуват тематично властта, без обаче да наливат вода в мелницата на поставилата се в самоизолация БСП. Защото не я припознават като солидна и фундаментално различна от ГЕРБ от управленска алтернатива. Двубоят ГЕРБ-БСП излъчва по-скоро импулс „стани да седна“, отколкото „с нас ще живеете по-добре“. Тази, в известна степен патова ситуация, продуцира друг политически риск – от дирижирано инсталиране на „нова алтернатива“, която под маската на „радикална промяна“ да запази статуквото. Това е риск, защото подменя реалният политически процес, обезкървява гражданското недоволство и анихилира обществената енергия за промяна. Целият въпрос е дали факторите, които могат да предизвикат подобен мащабен процес, ще имат жизнен интерес от подобна политическа инсталация. На този фон, тишината която се носи от другия ключов фактор в българската политика – ДПС, е всъщност красноречива. Партията на г-н Доган очевидно е в процес на консолидация и решително преодоляване на последствията от предателските действия на хората около Лютви Местан. Умереността, която ДПС по традиция демонстрира, съчетана с верния геополитически компас на ръководния екип на партията, прави твърде вероятно след едни бъдещи парламентарни избори ДПС отново да започне активно да конструира политическите реалности и властовите конфигурации в страната. Местният вот пък от своя страна ще бъде тестовата площадка за по-малки формации като АБВ, която след връщането на Румен Петков начело, има нов шанс за излаз на парламентарната сцена. За „Джендър България“, както шеговито наричат из социалните мрежи поредната партийна опаковка на изветрялата костовистка пърцуца, наречена официално „Демократична България“, няма особен смисъл да се говори. Не за друго, а защото не предлагат идеи „за“ България, а продължават да тънат в тресавището на омразата и отрицанието. И защото евентуалното им връщане в политиката преминава безусловно през придружена с „изкуствено дишане“ прегръдка с ГЕРБ. Есенният политически сезон най-вероятно няма да даде отговор на големия въпрос за властта и управлението. Но със сигурност ще постави серия от нови въпроси, на които избирателите ще отговорят през изборната 2019 г., когато предстоят европейски и общински избори. Сигурно е само едно – с тази политика стабилността ще е стабилна само в своята хронична нестабилност.            ", "date": "2018.08.29", "title": " Спящият вулкан на недоволството\t\t\t"}
{"url": "https://trud.bg/2-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%be%d1%82-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%bb/", "text": "Рекордно ниско ниво на безработица от 2% се отчита във Варна от началото на лятото, сочат данни на Регионалната служба по заетостта. Равнището е постигнато през юни и няма промяна през юли, когато броят на регистрираните безработни е бил 3411 души – със 795 по-малко спрямо същия месец на предходната година. За пети пореден месец пада броят на незаетите и в областта. През юли те са 3,1% от трудоспособното население или 6822 души при 8539 преди година. За месец нивото на безработица във Варненско се е понижило с 0,1%. На работа са тръгнали 934 души, като най-много са били офертите за свободни места в сферата на хотелиерството и ресторантьорството, образованието, преработващата промишленост и търговията, уточниха от РСЗ.", "date": "2018.08.29", "title": " 2% безработица във Варна от началото на лятото"}
{"url": "https://trud.bg/%d1%87%d0%b0%d1%81%d1%82%d0%bd%d0%b0-%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%b8%d1%8f-%d0%be%d0%b4%d0%be%d0%b1%d1%80%d1%8f%d0%b2%d0%b0%d0%bb%d0%b0-%d0%bc%d0%b0%d1%82%d0%b5%d1%80/", "text": "Частна лаборатория е одобрявала материалите, с които се е работило по участъка край Своге, където стана трагичния инцидент. Това каза министърът на регионалното развитие и благоустройството Николай Нанков на брифинг в Министерски съвет след среща на институциите при премиера Бойко Борисов на тема „Пътна безопасност“. На въпрос дали ще се проверят другите участъци, в които фирмата „Мега Инвест Холд“ участва, министър Нанков отговори: „Вчера споменах, че участници в процеса с този случай не са един или двама. Трябва да бъдат проверени не само строителните фирми, участващи в консорциума, но и надзорници и, разбира се, и резидент инженерът. Споменах вчера, че ще направим и доста сериозен мониторинг, да речем паспортизация на пътищата в България. Предвиждаме и крути мерки, които ще обявим следващите дни. Няма да се спрем на една или две фирми, защото не е важно коя е фирмата.“ Министър Нанков уточни, че частна лаборатория е одобрявала материалите, с които се е работило по съответния участък, тъй като такава е нормативно установената процедура. „Тя е установила на какви изисквания отговарят те, изпратила ги е само за становище на 27 юли 2014 г. на АПИ и пътят оттам нататък е приет по документи. Всички действия и бездействия на длъжностните лица по темата ще бъдат установявани като евентуални административни нарушения“, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Частна лаборатория одобрявала материалите за участъка на инцидента край Своге"}
{"url": "https://trud.bg/%d0%b0%d0%bf%d0%b8-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%bf%d0%be-%d0%bf%d1%8a%d1%82%d1%8f-%d1%81%d0%b2%d0%be%d0%b3%d0%b5-%d1%81%d0%be%d1%84%d0%b8%d1%8f-%d0%ba%d0%b0%d1%80%d0%b0/", "text": "За повишаване безопасността на движение в участъка на тежкия инцидент на път II-16 Своге – София скоростта на движение е намалена на 30 км/ч. Ограничението е за отсечката от км 54+300 до км 54+600. Агенция „Пътна инфраструктура“ (АПИ) е предприела тази мярка след уведомяване на Община Своге, съобщиха от АПИ. Данните от трафик камерите показват, че въпреки ограничението на скоростта и поставените пътни знаци шофьорите карат с 30% по-висока скорост от допустимата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " АПИ: Шофьорите по пътя Своге-София карат с 30% по-висока скорост от допустимата\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d1%80%d1%83%d1%81%d0%ba%d0%b8-%d0%bd%d0%b0%d1%80%d0%ba%d0%be%d1%82%d1%80%d0%b0%d1%84/", "text": "Руски трафикант на дрога, участвал и в два грабежа, бе задържан под стража с решение на Варненския окръжен съд, докато приключи производството по екстрадицията му. Вячеслав Ф. е обявен за международно издирване с две Европейски заповеди за арест /ЕЗА/. Едната е от 2014 г. на прокуратурата в Салпаусселкя и е свързана с разследване за разпространение на наркотици. Според него през 2010-2011 г. руснакът пренасял големи количества амфетамини и метаамфетамини от родината си в два финландски града, заради което може да лежи 10 г. зад решетките. Втората ЕЗА издала през септември миналата година прокуратурата в Хелзинки, след като 47-годишният Вячеслав бил осъден на 6 г. и половина за участие в два грабежа и пласмент на дрога, но успял да избяга от затвора в Коннунсуо. Чужденецът бил заловен на 19 юли на летище Варна при опит да влезе у нас с фалшив паспорт на името на Стефан Н. Въпреки че опитал да унищожи папиларния си рисунък, за да избегне идентификация, две дактилоскопски експертизи потвърдили, че собственик на подправения документ е издирваният от Финландия престъпник. Пред съда руснакът обяснил, че дошъл в България на почивка. Определението на окръжните магистрати може да се обжалва пред Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Задържаха под стража руски наркотрафикант, избягал от финландски затвор\t\t\t"}
{"url": "https://trud.bg/%d1%81%d0%bf%d0%b8%d0%b9%d0%b4%d0%b8-%d0%b3%d0%be%d0%bd%d0%b7%d0%b0%d0%bb%d0%b5%d1%81-%d0%ba%d0%b0%d0%bf%d0%b8%d1%82%d0%b0%d0%bd%d1%8a%d1%82-%d0%bd%d0%b0-%d0%bc%d0%b8%d1%88%d0%be%d1%86%d0%b8%d1%82/", "text": "Август е! При това наближава края си. С тежките теми от битието и горещия политически сезон, който се очертава в национално, европейско и световно измерение с идването на септември, в последните дни на горещия летен месец нека запазим още малко от доброто настроение. И да поздравим за рождения му ден… Спийди Гонзалес. Съвсем сериозно при това. На днешния 29 август 1953 г. на киноекраните в САЩ дебютира анимационният персонаж Спийди Гонзалес – мишок, базиран върху стереотипа за мексикански селянин, който по един или друг начин е и борец за защита на правата на себеподобните си срещу подтисниците. За да сме съвсем честни, в анимационния филм от 1953-та година “Котешки опашки за двама” на Робърт Маккимсън и Тед Пиърс, Спийди се появява по-скоро само като име и присъства единствено със следата от изключителната скорост, с която пресича екрана на няколко пъти. Мимолетно почти. Но достатъчно, за да разпали въображението на аниматорите от студиата на “Уорнър Брадърс” Фриц Фрилинг и Хоули Прат, които през 1955 г. създават едноимения си късометражен филм “Спийди Гонзалес”, в който познатият образ на мексиканския мишок със сомбрерото и бойните си викове “Анделе!, Анделе!, Ариба!, Ариба!” (”Хайде!, Хайде!, Нагоре!, Нагоре!) е вече водещата звезда. В сценария Гонзалес е изправен срещу вече утвърден ветеран от златната ера на американската анимация – котаракът Силвестър. Който охранява фабрика за сирене, стратегически позиционирана на границата между Мексико и САЩ, издевателствайки върху гладуващите мексикански мишоци от региона. Които извикват на помощ местния хайдутин, в лицето на Спийди – “най-бързата мишка в Мексико”, който до този момент е карнавално представление, в което желаещите да спечелят “голяяяяяма награда”, стрелят с пистолет срещу Гонзалес, който надбягва куршумите. “Нашият герой” е озвучен от не по-малко легендарния Мел Бланк (гласът зад Бъгс Бъни, Дафи Дък, Порки Пиг, гореспоменатия котарак Силвестър, птичето Туити, Йосемити Сам, Марвин Марсианецът, Уайли койота, Бегачът, Тасманийският дявол, Барни Ръбъл, Уди Кълвача, гласовите ефекти за Том и Джери – абе накратко, “Човекът с хилядата гласове”, както е известен покойният вече актьор), който му придава и допълнителен колорит с разваления си мексикански акцент. Естествено, че Спийди се разправя със Силвестър, който през цялата продължителност на филма се опитва всячески да защити фабриката от нахлуващия с бясна скорост в охраняваният от него периметър мишок. Въпреки всички усилия на котарака – разбирайте, заграждения с бодлива тел, капани, минно поле и прочие, в крайна сметка гладуващите мексикански мишки получават необходимото за оцеляването им американско сирене. Котаракът Силвестър е прекършен, а “Спийди Гонзалес” взема “Оскар” за най-добър анимационен филм за 1955 г. Тук трябва да обърнем внимание, че запознатите с имиграционните политики на действащия американски президент Доналд Тръмп и “колосалната” му идея да построи стена по цялото протежение на границата между Мексико и САЩ, за да бори нелегалните преминавания на търсещите по-добър живот латиноамериканци, вероятно (и с право) биха видели много ирония в тази история, но какво да се прави. Поне анимационни филмчета да гледаше Тръмп, но нейсе! С което се връщаме на Спийди Гонзалес. След пробива и наградата от Американската академия за филмово изкуство, оригиналният му създател Робърт Маккимсън си партнира с аниматора Фриц Фрилинг, за да продължат разработването на персонажа. Между 1955 и 1968 г., която бележи края на “Златната ера на американската анимация”, Спийди Гонзалес е главният герой на над 40 анимационни късометражни продукции. Неговият най-редовен “заклет враг” в първите години остава котаракът Силвестър или “Ел Гринго Пусигадо” (американското котенце), както го нарича мишокът със сомбрерото, докато му причинява най-различни унижения, (за истеричната радост на малчуганите, сред които и авторът в един момент от живота му) – от зловещи капани до инцидентното поглъщане на огромни количества лют сос “Табаско”. През 1962 г. образът на Спийди Гонзалес вдъхновява певеца Пат Буун, да му посвети песен, която става номер 1 хит в САЩ. За пълна автентичност в песента са включени и гласовите изблици “Ариба” и Анделе” на Мел Бланк. В някои епизоди от историята на Спийди наравно с него участва и братовчед му Слоупоук Родригес, по-известен като “най-бавната мишка в Мексико”. За да излязат от формулата “котка срещу мишка”, наложена от “Том и Джери”, в средата на 1960-те създателите на Спийди решават да извадят Силвестър от уравнението и да сложат на негово място Дафи Дък (също сполучливо решение според критиците под 8-годишна възраст), с когото Гонзалес си партнира до края на 1980-те, когато е последният оригинален епизод с тяхно участие. Персонажът на Спийди Гонзалес не залязва обаче и продължава да се появява периодично в различни анимационни продукции на “Уорнър Брадърс”, най-запомнящите се от които е разбира се в заключителните сцени на “Кой натопи заека Роджър” от 1988 г.   С едно очаквано завръщане След дългогодишни спорове в САЩ доколко образът на Спийди Гонзалес може да се смята за обида към мексиканците, заради стереотипите за тях които налага, през 2010 г. “Уорнър Брадърс” обявиха намеренията си да заснемат нов пълнометражен филм за мишока със сомбрерото. Продукцията ще е съвместно дело с “Ню Лайн Синема” (не, няма да се снима в Бояна и вероятно няма да им трябват статисти), а през 2016 г. стана ясно, че гласът зад новия Спийди Гонзалес ще е на мексиканския актьор Еугенио Дербез – когото през 2014 г. списание “Варайти” обяви за най-влиятелния испански мъж в развлекателната индустрия отвъд Атлантика.   За него Нелегален имигрант Спийди Гонзалес е просто поредният нелегален имигрант от Мексико, дошъл в САЩ да граби и безчинства. Цялата му порода са такива – престъпници, крадци, обирджии. За едното сирене за готови на всичко. Те са истинското бедствие и Спийди е тяхното лице.   Рано или късно ще е мой Фзнам фче франо или фкъсно ще ми фпадне фпод флопатите. Колкото и да е фбърз Спийди Гонзалес, фникой не е успявал до края да се фопази от фковарните фпланове на Дафи Дък. Фчуваш ли, Гонзалес? Фидвам!   За братовчеда, всичко Без Спийди щях да съм напълно загубен. Дори пистолета, който нося, не е достатъчен. Когато си най-бавната мишка в Мексико, нямаш много избор, освен да разчиташ на братовчеда. За него давам всичко, както и той го прави за мен. Ако трябва и до САЩ ще стигна.   На една страна сме Спийди Гонзалес е това, от което лошите имат нужда – бърз, хитър и безкомпромисен. Истински дявол. Какъвто трябва да бъде един положителен анимационен герой. Също така говори чужди езици. Не винаги го разбирам, но поне не ми посяга към морковите, когато се събираме. Със Спийди можем всичко.", "date": "2018.08.29", "title": " Спийди Гонзалес – Капитанът на мишоците"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b1%d0%b5%d0%bb%d0%b3%d0%b8%d1%8f-%d0%b7%d0%b0%d0%bb%d0%be%d0%b2%d0%b8-2-%d1%82%d0%be%d0%bd%d0%b0-%d0%ba%d0%be%d0%ba%d0%b0%d0%b8%d0%bd/", "text": "Полицията в белгийския град Гент е заловила огромна пратка кокаин. Кокаинът е около 2 тона, разпределен в 1900 пакета и по цени на дребно струва 100 милиона евро, по информация ба телевизия VRT, предаде БНР. Пратката е пристигнала от Бразилия. Образувано е наказателно производство. Местните медии пишат, че на пакетите е забелязан логотипът на управляващата в Русия партия „Единна Русия“ – мечка на фона на руския трикольор. Властите засега не са коментирали присъствието на логотипа на пакетите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.29", "title": " Полицията в Белгия залови 2 тона кокаин с логото на „Единна Русия“"}
{"url": "https://trud.bg/%d1%81%d0%b1%d0%be%d0%b3%d1%83%d0%b2%d0%b0%d0%bd%d0%b5%d1%82%d0%be-%d1%81-%d1%84%d1%83%d1%82%d0%b1%d0%be%d0%bb%d0%bd%d0%b8%d1%8f-%d0%b1%d0%be%d0%b3/", "text": "Изведнъж 75 000 души станаха на крака. За един човек. За едно момче, което сами кръстиха Футболния бог. Бастиян Швайнщайгер за последен път излезе като футболист на „Алианц Арена“. Блудният син, един от най-най-великите в историята на гиганта „Байерн“ отноно бе в Мюнхен. Три години след като напусна в посока „Манчестър Юнайтед“, Швайни се завърна за великолепен бенефис. Доведе сегашният си тим „Чикаго Файър“ за контрола. Игра едно полувреме за американците и второто за своя роден клуб. Швайнщайгер не само игра. Вкара четвъртия гол за победата с 4:0. И припомни на феновете времената, когато с капитанската лента „Байерн“ побеждаваше „Барселона“ на Лионел Меси с такъв резултат. През сълзи после Швайнщайгер се обърна към трибуните. „Благодаря ви, че ме посрещнахте толкова топло – каза легендата, опитвайки неуспешно да скрие сълзите. – Аз съм един от вас и винаги ще бъда. Моето минало принадлежи единствено на „Байерн“.“ Каква радост за „Алианц Арена“! През второто полувреме на терена Швайни изведе своя „Байерн“ с капитанската лента. Отново бе в един тим с Томас Мюлер, Франк Рибери и Ариен Робен. Всички баварци носиха №31 на гърба си – номерът, с който Швайнщайгер стана Футболния бог. „ Цялото ми тяло изтръпна“, призна Карл-Хайнц Румениге, вицепрезидентът на „Байерн“. Именно легендарният нападател бе освиркван от „Алианц Арена“, когато обяви раздялата с Швайнщайгер преди три години. Тя стана по желание на Пеп Гуардиола, който не виждаше вече достатъчно класа в своя капитан. Преди шоуто Румениге и президентът Ули Хьонес бяха подготвили колаж с всички най-големи моменти от кариерата на Швайнщайгер. Заради него от музея бяха извадени и всички трофеи, които е спечелил с „Байерн“ – общо 18 на брой. Най-ценният от тях е Шампионската лига през 2013-а. Освен това Швайни е осем пъти шампион на Бундеслигата, седем пъти носител на купата на Германия, носител на суперкупата на Европа и родината си, световен клубен шампион… Атракция за трибуните беше и Анна Иванович. Бившата прима на тениса и сегашна половинка на футболиста бе облечена с черно-бяла рокля с гол гръб. След края прегърна своя любим на терена. „От една година Бастиян се вълнуваше за този ден – каза Иванович. – Той заслужава тази чест.“ Заради него пристигна и почетният президент в пенсия Франц Бекенбауер. Там беше и Юп Хайнкес, треньорът от златния требъл през 2013-а. Дойде и Филип Лам, Оливер Кан, всички големи легенди на най-успешния германски клуб. „ Басти заслужи всичко това – възкликна Томас Мюлер, друга рожба на „Байерн“. – Той беше винаги боецът на бойците. Даде толкова много на „Байерн“ и германския футбол. Нашето приятелство никога не може да бъде наранено.“ „ Швайни беше пример за всички нас и ще бъде за всички, които идват след нас“, добави настоящият капитан на баварците Мануел Нойер, с когото двамата спечелиха Мондиал 2014 – най-големия им персонален успех.", "date": "2018.08.29", "title": " Сбогуването с Футболния бог"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%be%d1%80%d0%b1%d0%b0%d0%bd-%d0%b8-%d1%81%d0%b0%d0%bb%d0%b2%d0%b8%d0%bd%d0%b8-%d1%81-%d0%bf%d1%80%d0%b0%d0%b2%d0%be/", "text": "Френският президент Еманюел Макрон заяви днес, че унгарският премиер Виктор Орбан и италианският вицепремиер Матео Салвини с право гледат на него като основен противник в Европа по въпроса с мигрантите, предаде Франс прес. „Няма да отстъпя пред националистите и тези, които възхваляват словото на омразата. Ако са видели в мое лице основния си противник, имат право“, заяви той в Копенхаген в отговор на журналистически въпрос. Френският президент е на двудневно държавно посещение в Дания. Макрон добави, че през идните дни и месеци ще трябва да бъдат взети решения по мигрантския въпрос, което предполага „сериозност и отговорно отношение“, и призова европейците „да останат верни на ценностите си като правото на убежище“. Вчера в Милано Орбан каза, че Салвини е негов „герой“, а Макрон – основен противник. Седем месеца преди европейските избори, на които се очаква това да бъде основна тема, Орбан обвини французите, че са „начело на политическите сили, подкрепящи имиграцията“ и че той иска да спре нелегалната имиграция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.29", "title": " Еманюел Макрон: Орбан и Салвини с право гледат на мен като основен противник по въпроса с миграцията"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d1%81%d0%be%d1%84%d0%b8%d1%8f-%d0%b2%d0%bd%d0%b5%d1%81%d0%b5-%d0%b8%d1%81%d0%ba%d0%b0/", "text": "Окръжна прокуратура-София внесе искане в Софийския окръжен съд днес, 29.08.2018 г., за взимане на мярка за неотклонение „Домашен арест“ на шофьора Григор Григоров, обвиняем в извършване на престъпление по чл. 343 ал. 4 вр. ал. 3 б. „Б“ пр. 2 вр. ал. 1 б. „В“ вр. чл. 342 ал. 1 пр. 3 от Наказателния кодекс, съобщиха от държавното обвинение. С постановления на наблюдаващия прокурор на обвиняемия е наложена забрана да напуска пределите на страната и по реда на чл. 69А от НПК му е отнето свидетелството за правоуправление на МПС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Окръжна прокуратура – София внесе искане за домашен арест за шофьора на катастрофиралия автобус край Своге"}
{"url": "https://trud.bg/%d0%b8%d0%b3%d1%80%d0%b0%d1%87-%e2%84%961-%d0%bd%d0%b0-%d1%88%d0%b5%d1%81%d1%82%d0%b8%d1%8f-%d0%ba%d1%80%d1%8a%d0%b3-%d0%ba%d0%b8%d1%80%d0%b8%d0%bb-%d0%b4%d0%b5%d1%81%d0%bf%d0%be%d0%b4%d0%be%d0%b2/", "text": "За втори път в продължение на един месец Кирил Десподов получи наградата за играч №1 на кръга в Първа професионална лига. Нападателят вкара два гола за ЦСКА при 4:0 над „Верея“. „ Всяка награда е признание без значение срещу кой съперник играем – каза националът. – Вече съм си патил от летене във въздуха и бях резерва в 10 мача поред. Бях се заблудил и не се съгласявах. Вече няма как да се повтори. Знам какво искам и си следвам мечтите. Конкуренцията ни в първенството е доста силна – „Лудогорец“, „Левски“, а и „Берое“ се справя добре.“ Десподов определи треньора на ЦСКА Нестор Ел Маестро не само като наставник, но и психолог на клуба.", "date": "2018.08.29", "title": " Играч №1 на шестия кръг Кирил Десподов: Няма пак да полетя в небесата"}
{"url": "https://trud.bg/%d0%b9%d0%be%d0%b0%d0%ba%d0%b8%d0%bc-%d0%bb%d1%8c%d0%be%d0%b2-%d0%b9%d0%be%d0%b7%d0%b8%d0%bb-%d0%b4%d0%be%d1%80%d0%b8-%d0%bd%d0%b5-%d0%bc%d0%b8-%d1%81%d0%b5-%d0%be%d0%b1%d0%b0%d0%b4%d0%b8/", "text": "От герой Месут Йозил се превръща все повече във враг на Германия. Националният селекционер Йоаким Льов за първи път говори след Мондиал 2018 и призна – нито веднъж асът на „Арсенал“ не му се е обадил, за да му каже лично за напускането си.  „Щях да съм доволен, ако го бях чул лично – каза Льов на пресконференция, продължила 109 минути. – Говорил съм по телефона с Ули Хьонес по темата, но той е шеф на „Байерн“, а не национален треньор.“  Льов призна, че е сбъркал с тактиката отборът му да държи прекалено много топката в груповата фаза на световното. На 6 септември Германия приема новия световен шампион Франция, а след това играе контрола и с Перу.", "date": "2018.08.29", "title": " Йоаким Льов: Йозил дори не ми се обади"}
{"url": "https://trud.bg/%d0%bc%d0%bd%d0%be%d0%b3%d0%be-%d0%b3%d0%be%d0%bb%d0%be%d0%b2%d0%b5-%d0%b8-%d0%b4%d0%be%d0%b1%d1%80%d0%b0-%d0%b8%d0%b3%d1%80%d0%b0-%d0%b2-%d0%bf%d1%8a%d1%80%d0%b2%d0%b8%d1%82%d0%b5-%d0%bc%d0%b0%d1%87/", "text": "Добра техника и много финтове показаха момчетата от отборите на ФК „Войводина“, ПФК „ЦСКА“, ОФК „Пирин“ и ФК „Бенфика“ във втория ден от VI Международен футболен турнир „Купите на община Благоевград“, съобщиха от местната администрация. Първата среща се игра от отборите на ФК „Войводина“ и ПФК „ЦСКА“. Крайният резултат бе в полза на гостите от Сърбия, които победиха софиянци с 1:0. Втората среща събра на терена в село Рилци тимовете на ОФК „Пирин“ и ФК „Бенфика“. По-добрата игра в мача бе тази на португалците, които победиха орлетата с 5:0. Мачовете продължават от 17.30 часа на стадиона в село Рилци. ФК „Апоел“ ще мери сили с ФК „Цървена звезда“, а в 18.40 часа ФК „Динамо Загреб“ ще играе с ПФК „Славия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Много голове и добра игра в първите мачове от втория ден на футболния турнир „Купите на община Благоевград“"}
{"url": "https://trud.bg/%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8%d1%82%d0%b5-%d0%bf%d1%80%d0%b5%d0%b7-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d1%89%d0%b5-%d1%81%d0%b0-%d0%be%d1%82-3/", "text": "Най-високите температури през септември у нас ще бъдат между 28 и 33 градуса, а най-ниските – между 3 и 8 градуса, съобщи за БТА Красимир Стоев – синоптик в Националния институт по метеорология и хидрология при БАН. По думите му през септември се очаква средните месечни температури да бъдат около нормата, която за равнините е между 18 и 21 градуса, за високите полета – между 15 и 17 градуса, а за планините – между 3 и 8 градуса. Месечната сума на валежите ще бъде около и над нормата, която за равнините е между 30 и 50 литра на квадратен метър, а за планинските и припланински райони – от 50 до 80 литра на квадратен метър. Месецът ще започне с предимно слънчево време и с максимални температури между 28 и 33 градуса. Промяна ще настъпи към 4 септември и през втората половина от десетдневието времето ще бъде променливо. Ще има и превалявания, придружени с гръмотевици. Температурите постепенно ще се понижат и ще са близки до обичайните за периода. През повечето дни и от второто десетдневие се очаква променливо време, с температури около нормата. Превалявания ще има около 11, 15 и към 18 септември. През последните дни от десетдневието температурите ще се понижат и при изясняване в края на периода по високите полета се очакват и първите слани. През третото десетдневие на месеца температурите ще бъдат близки и по-ниски от обичайните. Вероятност за преминаване на атмосферни смущения и за валежи има около 22, 25 септември и в края на месеца. Климатичната справка показва, че през септември отслабва интензивността на атмосферната циркулация над Европа поради намаляването на топлинните различия между океана и сушата. Това е причина за усилване на климатичното засушаване в нашата страна. Макар и рядко в някои години валежите превишават неколкократно месечните норми. Обикновено облачните дни са от 2 до 6, а тези с валеж – около 4. Измервани са изключително високи температури – около 40 градуса, но през втората половина от месеца има условия за слани във високите полета. Астрономическата справка показва, че в началото на септември слънцето в София изгрява в 6 часа и 51 минути, и залязва в 20 часа и 01 минути. Продължителността на деня е 13 часа и 10 минути. В края на месеца слънцето изгрява в 7 часа и 22 минути, и залязва в 19 часа и 10 минути. Продължителността на деня е 11 часа и 48 минути. Фазите на луната през септември са: на 3 септември – последна четвърт, на 9 – новолуние, на 17 – първа четвърт, и на 25 септември – пълнолуние. На 23 септември в 4 часа и 54 минути е есенното равноденствие и започва астрономическата есен, информира Красимир Стоев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Температурите през септември ще са от 3 до 33 градуса"}
{"url": "https://trud.bg/%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b8%d1%80%d0%b0%d1%85%d0%b0-%d1%81-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d0%bd%d0%b0-%d0%bb%d0%b5%d0%b2-%d0%b8/", "text": "Млад мъж със съмнения за инфаркт бе транспортиран с хеликоптер на „Лев Инс“ от Пловдив в столичната болница Аджибадем Сити Клиник. Днес около обяд, 38-годишният жител на с . Равно поле се почувствал зле, получил стягане в гърдите, виене на свят, изтръпване на пръстите на ръката. Пристигналият на място лекар се усъмнил, че пациентът получава инфаркт, което налага да бъде откаран в лечебно заведение по най-бързия начин.  Тъй като мъжът има застраховка в „Лев Инс“, близките му са се обадили за съдействие на денонощния безплатен телефон на дружеството – 0800 10 200. За минути е организирана помощ и е изпратен хеликоптер с лекар на борда. Спешните екипи в София също бяха информирани да очакват пациента. Още преди кацането на хеликоптера, на площадката пред болницата вече го очакваше линейка. В рамките на златния медицински час, изключително важен за спасяването на човешки живот, мъжът бе транспортиран от Пловдив и настанен под грижите на опитни кардиолози в болница Сити клиник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Транспортираха с хеликоптер на „Лев Инс“ млад мъж със съмнения за инфаркт"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bd%d0%b0-%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f-%d1%83%d0%bf%d1%80/", "text": "Министър-председателят Бойко Борисов разпореди на областния управител на Бургас Вълчо Чолаков да предприеме всички законови мерки, за да спре изпълнението на решението на Общинския съвет-Царево във връзка с  . Това съобщиха от Министерски съвет. Областният управител ще упражни своите правомощия за контрол по законосъобразност на решението след постъпване на протокола от заседанието в Областна администрация. Ще бъде преценена възможността за връщане или оспорване пред съда на решението. Разглежда се и алтернативата да бъде сигнализирана Окръжна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Премиерът разпореди на областния управител да спре решението за Силистар"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b8-%d0%b8-%d0%b1%d0%b0%d0%b7%d0%b0%d1%80-%d0%b7%d0%b0-%d1%84%d0%b8%d0%bd%d0%b0%d0%bb-%d0%bd%d0%b0-%d0%b4%d0%b5%d1%82%d1%81%d0%ba%d0%b0-%d1%80%d0%b0%d0%b1%d0%be/", "text": "С две изложби ще бъде закрита 12-та Детска работилница за изкуство към Регионална библиотека „Стилиян Чилингиров” в Шумен. Празничният финал на дейността си малките творци са насрочили за петък. Посетителите ще видят изложба от фотоси на участниците в лятното фотоателие „Малки зелени патрули”. Децата дебютираха преди месец с уменията си, като заснеха потрошена от вандали чешмичка в центъра на града. Втората експозиция е от колажи и модни скици, изработени от „Фешън ателие”. Децата от лятната занималня са предвидили и литературно-музикална програма, ще се състои и традиционния благотворителен базар с произведения от приложните ателиета на лятната работилница. Със събраните средства ще бъдат закупени книги за Детски отдел на библиотеката.", "date": "2018.08.29", "title": " Изложби и базар за финал на Детска работилница-Шумен\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%be-%d0%bb%d0%b8%d1%87%d0%bd%d0%be-%d0%bf%d1%8a%d1%80%d0%b2%d0%b5%d0%bd%d1%81%d1%82%d0%b2%d0%be-%d0%bf%d0%be-%d1%82%d0%b5%d0%bd%d0%b8%d1%81-%d0%b7%d0%b0/", "text": "Велико Търново е домакин на държавното лично първенство по тенис за мъже и жени. Над 100 състезатели участват в турнира, който се провежда под патронажа на кмета Даниел Панов на кортовете в спортен център „Хемус“. Организатор е Българската федерация по тенис, а наградният фонд е осигурен от Община Велико Търново и „Кроношпан България“. Първенството бе официално открито тази сутрин с химна на Република България. Произнесени бяха клетвите на състезателя, треньора и съдията. Церемонията уважиха кметът Даниел Панов, Екатерина Генова – член на Управителния съвет на Българската федерация по тенис и Катерина Генова – генерален секретар на спортната организация. В първенството участват едни от най-добрите български тенисисти, както и изявени млади състезатели. Основната схема на турнира включва индивидуални срещи и мачове по двойки. Главен съдия на първенството е Веселина Донева. Срещите от програмата на турнира ще бъдат предавани на живо в интернет. Входът за всички мачове е свободен за публиката. Финалите при жените ще се играят в събота , а при мъжете – в неделя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Държавно лично първенство по тенис за мъже и жени се провежда в Търново"}
{"url": "https://trud.bg/%d0%b0%d1%8f%d1%82%d0%be%d0%bb%d0%b0%d1%85-%d1%85%d0%b0%d0%bc%d0%b5%d0%bd%d0%b5%d0%b9-%d0%b8%d1%80%d0%b0%d0%bd-%d1%89%d0%b5-%d0%b5-%d0%be%d1%82%d0%ba%d0%b0%d0%b6%d0%b5-%d0%be%d1%82-%d1%8f%d0%b4%d1%80/", "text": "Върховният лидер на Иран аятолах Али Хаменей предупреди, че правителството в Техеран трябва да има готовност да „остави настрана“ постигнатото през 2015 г. споразумение за ядрената програма на страната, ако то вече не отговаря на националните й интереси. „Ядрената сделка не е целта, тя е само средство. Естествено, ако стигнем до извода, че тя вече не отговаря на националните ни интереси, ще я оставим настрана“, заяви Хаменей в рамките на среща с кабинета, става ясно от съобщение, публикувано на неговата официална интернет страница, предаде AFP. Хаменей подчерта, че трябва да бъдат продължени преговорите с Европа, която се опитва да спаси споразумението и след решението на САЩ да излязат от него. Но той бе категоричен, че иранското правителство „не трябва да се надява на европейците за такива въпроси като ядреното споразумение или икономиката“. „Трябва да гледаме на техните обещания със скептицизъм“, допълни Хаменей. Същевременно върховният лидер на Иран отбеляза, че страната не е ангажирана с каквито и да било преговори с администрацията на американския президент Доналд Тръмп. „На този етап, отчитайки агресивния и невежествен тон на Вашингтон, преговорите със САЩ са невъзможни на всякакво ниво“, заяви Хаменей. При това той добави, че „ползата от предишните споразумения със САЩ е минимална“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Аятолах Хаменей: Иран ще се откаже от ядреното споразумение, ако то не отговаря на националните му интереси"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b5-%d0%bc%d0%b0%d0%bd%d0%b4%d1%80%d0%b0%d0%b4%d0%b6%d0%b8%d1%8f-%d0%b4%d0%be%d1%81%d1%82%d0%b0%d0%b2%d1%8f%d0%bb-%d1%82%d1%8e%d1%82%d1%8e%d0%bd/", "text": "Окръжна прокуратура – Пловдив привлече към наказателна отговорност 38-годишен мъж, собственик на цех, от който са били зареждани разбитите   фабрики за нелегално производство на цигари. На Г.М. е повдигнато обвинение за това, че е държал акцизни стоки без бандерол – 1 700 кг тютюн, като предметът на престъплението е в големи размери, съобщиха от държавното обвинение. В хода на разследването е установено, че като собственик на мандра в с. Калугерово, обл. Пазарджик, обвиняемият е организирал на територията й и цех, в който е извършвал нарязване и обработка на големи количества тютюн, който впоследствие е доставял на нелегалните фабрики, произвеждащи цигари на територията на гр. Горна Оряховица, гр. Тутракан и гр. Дупница. Обвиняемият е задържан с постановление на наблюдаващия прокурор за срок от 72 часа, като предстои да бъде поискано от съда вземане спрямо него на мярка за неотклонение „задържане под стража”. Предвиденото от закона наказание за престъплението, за което на Г.М. е повдигнато обвинение, е от 2 до 8 години лишаване от свобода. Разследването по досъдебното производство продължава. Пресцентър на Апелативна прокуратура-Пловдив АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Задържан е мандраджия, доставял тютюн на разбитите фабрики за нелегални цигари"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bf%d1%8a%d1%80%d0%b2%d0%b0%d0%bd%d0%be%d0%b2-%d0%be%d0%b1%d1%89%d0%be%d1%82%d0%be-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3%d0%b0%d1%80%d0%b8/", "text": "Ние трябва да заявим категорично, че общото между България и Македония е в единното национално съмосъзнание на населението по територията на сегашните две държави. Говоря за българското национално самосъзнание. Единни са националните цели и задачи от средновековието, през възраждането. Не казвам през времето, когато сме били в Османската империя. Говоря за възраждането, когато сме имали единни борби, а не просто цели и задачи, включително и около Илинденско-Преображенското въстание. Това заяви по време на пресконференция основателят на АБВ и президент на България (2002-2012) Георги Първанов. „Ето за това Илинденско-Преображенското въстание е българско. Защото преобладаващата част от населението, участниците, въстаниците, а не само инициаторите, организаторите и ръководителите, всички те имат българско самосъзнание. Тази теза обаче не бива да се тълкува, като опит да внушим нещо на съвременните жители на Битолско, Крушевско или Скопие. Да се самоопределят както си искат. Ние трябва да приемем тяхната различност“, посочи той. По думите му сега една от основните задачи пред правителството ни е да защити националния интерес на България, запазвайки и развивайки добрите отношения с Македония на базата на пълна яснота по понятието „обща история“. „Много важно е от тук нататък да убедим нашите най-близки приятели от Македония в историческата истина и това може да започне с едно становище, което не търпи отлагане, на споменатата Интердисциплинарна комисия, която да подаде експертната си визия и съответно на правителствено или парламентарно ниво тя да бъде утвърдена и по този начин да затворим възможността за политиците да спекулират“. „Първата стъпка е да приемем общо разбиране по темата за единната ни история. Българското правителство трябва да влезе в диалог с македонските си колеги, на базата на разработена експертна позиция от БАН и Интердисциплинарната комисия и да постигне това разбиране, че Илинденско-Преображенското въстание, всички събития от периода на възраждането и първите десетилетия от 20 в., са български по своя характер, че македонската държава израства такава от българската нация, от българското казано най-общо. Ако това не стане ще водим всяка година по няколко спора, които могат да затлачат отново отношенията между България и Македония, независимо, че го има договора“, заяви Първанов. По думите му около година след подписването на въпросния договор отново възникват конфликтни точки между двете държави, а македонизма, за който се говореше, че вече е изкоренен всъщност продължава да съществува. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.29", "title": " Георги Първанов: Общото между България и Македония е в единното национално съмосъзнание на населението на сегашните две държави"}
{"url": "https://trud.bg/21-%d1%82%d1%83%d1%80%d0%be%d0%bf%d0%b5%d1%80%d0%b0%d1%82%d0%be%d1%80%d0%b0-%d1%81%d0%b0-%d0%b7%d0%b0%d0%bb%d0%b8%d1%87%d0%b5%d0%bd%d0%b8-%d0%be%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Министерство на туризма заличава вписването на 21 туроператора от Националния туристически регистър (НТР). Причината е, че дружествата не са предоставили задължителна застраховка „Отговорност на туроператора“, което е изрично условие за извършване на туроператорска дейност. Компаниите са със седалище и адрес на управление в градовете София, Варна, Пловдив, Несебър, Поморие и с. Горна Малина, съобщиха от министерството. Заличаването се предприема по заповед на министъра на туризма Николина Ангелкова, съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти. Заличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра ще получават информация дали туроператорът е коректен и извършва дейност, спазвайки закона.  Определен е период от две години, през който заличените дружества нямат право да заявяват регистрация за извършване на туроператорска дейност. Срокът се определя считано от датата на издаване на настоящата заповед. Според Закона за туризма всеки регистриран туроператор ежегодно трябва да сключва договор за застраховка „Отговорност на туроператора“ с дружество по смисъла на Кодекса за застраховането и да я представи на министъра на туризма, в 14 дневен срок от подписване на споразумението. След това тя се вписва и в Националния туристически регистър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " 21 туроператора са заличени от Националния туристически регистър"}
{"url": "https://trud.bg/%d1%86%d1%81%d0%ba%d0%b0-%d0%b1%d0%b8%d0%b5-%d0%bb%d0%b5%d0%b2%d1%81%d0%ba%d0%b8-%d0%b8-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%bf%d0%be-%d0%bd/", "text": "ЦСКА удари всички родни клубове по отношение на броя играчи в националния отбор на България. На „Българска армия“ получиха 5 повиквателни за срещите със Словения и Норвегия от турнира за Лигата на нациите. Селекционерът Петър Хубчев призова Николай Бодуров, Божидар Чорбаджийски, Кирил Десподов, Кристиян Малинов и Ангел Лясков. По-рано тази седмица други петима футболисти на „червените“ също разбраха, че ще играят на национално равнище – Стойчо Атанасов (България U21), Валентин Антов (U19), Едвин Джеси за Гана, Стивън Перейра (Кабо Верде) и Борис Секулич (Словакия).  Втори по този показател е „Берое“ – Александър Цветков, Борислав Цонев и Мартин Райнов.  В същото време „Левски“, който е лидер в Първа лига, ще бъде представляван единствено от своя капитан Иван Горанов. Голмайсторът на тима Станислав Костов, реализирал 4 попадения от началото на сезона, остана извън сметките на Хубчев. Опитният специалист предпочете Радослав Василев от „Черно море“. Заедно с него към тима ще се присъедини и съотборникът му Благой Макенджиев. Другият страж от родното първенство е Мартин Луков от „Локомотив“ (Пд). Шампионът „Лудогорец“ има един национал в лицето на Антон Недялков. Но играещият под наем от „орлите“ в „Дунав“ халф Светослав Ковачев също бе извикан. Останалите играчи са Тодор Неделев („Ботев“ (Пд) и Галин Иванов („Славия“) .", "date": "2018.08.29", "title": " ЦСКА бие „Левски“ и „Лудогорец“ по национали"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%ba%d1%8a%d0%bc-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b1%d1%81%d0%bf/", "text": "Цинизъм е да се катериш към властта по труповете на трагично загиналите хора край Своге. Това заяви председателят на АБВ Румен Петков по време на пресконференция. Изказването му бе в отговор на журналистически въпрос свързан с изявленията на лидера на БСП Корнелия Нинова по случая. „Да се заема такава позиция е цинизъм, който трябва да бъде показан на обществото във всичките му измерения и нагли параметри. Такава арогантност преди да е завършила проверката, преди да е ясна вината на участниците в събитието. А сред участниците са тези, които са изградили пътното съоръжение, тези които са го приели, защото се говори, че то е прието с 20 подписа, т.е. 20-членна е била групата, която го е въвела в експлоатация и тези, които впоследствие са издали сертификата му. По предварителен анализ считам, че това се е случило при две различни правителства, но това може да се провери“, заяви Петков. Той бе категоричен, че тепърва всички отговорни институции трябва да изяснят всяка една подробност по ужасяващия инцидент. От състоянието на пътната настилка и инфраструктура, до това има ли вина водача и какво е било техническото състояние на превозното средство. Според Румен Петков държавата трябва и може да извърши проверка на състоянието на всички пътни съоръжения изградени през последните около 10 години. „През периода 2007-2008 година такава проверка беше започната, но в последствие беше спряна. Тя също констатира, че по някой от ключовите пътни съоръжения в страната са извършени много сериозни нарушения в полагането на настилката. Т.е. нашето предложение е, след приключване на разследването по този тежък пътен инцидент, проверката да се разшири. Тя не изисква средства. АПИ чрез своите подразделения в страната може и трябва да извърши такава проверка, за да не вървим след събитията всеки път“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Румен Петков към ръководството на БСП: Цинизъм е да се катериш към властта по труповете на трагично загиналите хора край Своге"}
{"url": "https://trud.bg/%d0%bf%d0%b0%d1%83%d0%bb%d0%be-%d0%b0%d1%83%d1%82%d1%83%d0%be%d1%80%d0%b8-%d0%bf%d1%80%d0%b5%d0%b4%d1%81%d1%82%d0%be%d0%b8-%d0%bc%d0%bd%d0%be%d0%b3%d0%be-%d0%be%d0%bf%d0%b0%d1%81%d0%b5%d0%bd-%d0%bc/", "text": "Българският шампион „Лудогорец“ е на прага на трето участие в груповата фаза на Лига Европа. За целта „орлите“ трябва да довършат мисията с „Торпедо“ (Кутаиси). „Зелените“ спечелиха първия плейоф в Грузия с 1:0, а сега предстои реванш в Разград. Пауло Аутуори, наставникът на домакините, предупреди своя тим преди решителните 90 минути тази вечер.  „Който е във футбола от много години като мен, трябва да е наясно, че предстои един много опасен мач – обясни опитният спец на пресконференция. – Предимството от един гол не е достатъчно и не можем да смятаме, че всичко е решено. Разговарял съм с всички играчи през последните дни по темата. Наясно сме, че противникът не се е отказал от амбицията да продължи. Най-важното обаче е как ние ще се представим в този двубой.“  Аутуори отхвърли възможността тимът му да търси равенство по пътя към групите: „Изминали са само 90 минути от този сблъсък, а преднина от 1:0 не ни дава нищо. Затова трябва да създаваме положения, да играем добре, за да сме по-спокойни. Целта е да бележим голове.“  Бразилският специалист призна, че е наясно с начина на игра на „Торпедо“ (Кутаиси), но допълни, че е сигурен, че грузинците също са проучили добре неговия тим.  В деня преди срещата ръководството на „Лудогорец“ предупреди феновете, че ще бъдат подлагани на щателна проверка. Срещата е от 20,00 ч., а вратите на стадион „Лудогорец Арена“ отварят в 18,00 ч.", "date": "2018.08.29", "title": " Пауло Аутуори: Предстои много опасен мач"}
{"url": "https://trud.bg/%d0%bb%d0%b8%d0%b1%d0%b5%d1%80%d0%be%d1%82%d0%be-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%b2%d1%80%d1%8a%d1%89%d0%b0-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8/", "text": "Владислав   Иванов   обяви ,  че   решението   му   да   напусне   националния   отбор   дни   преди   световното   първенство   е   категорично .  Либерото   няма   намерение   да   се   завърне   в   тима ,  въпреки   съгласието   на   селекционера   Пламен   Константинов ,  с   когото   се   скараха   по   време   на   контролен   мач . „ A ко   за   него  „ да   ти  e*a  майката “  е   нормално   и   редно   и   го   използва   за  „ добро   утро “,  така   да   бъде  –  заяви   играчът . –  Аз   не   го   приемам   за   нормално .“ Междувременно   диагоналът   Велизар   Чернокожев   бе   картотекиран   на   мястото   на   контузения   Боян   Йорданов   и   при   нужда   ще   се   присъедини   към   тима .", "date": "2018.08.29", "title": " Либерото няма да се връща в националния"}
{"url": "https://trud.bg/%d1%81%d0%be%d1%84%d0%b8%d1%8f-%d0%b7%d0%b0%d0%bf%d0%b0%d0%b7%d0%b2%d0%b0-%d1%82%d0%b8%d1%82%d0%bb%d0%b0%d1%82%d0%b0-%d1%81%d0%bf%d0%be%d1%80%d1%82%d0%bd%d0%b0-%d1%81%d1%82%d0%be%d0%bb%d0%b8/", "text": "София   ще   запази   титлата  „ Европейска   столица   на   спорта “  и   след  2018- а ,  реши   Асоциация   на   европейските   градове   и   столици   на   спорта   ACES EUROPE В   рамките   на   кампанията която   започна   преди години бяха   организирани   над събития изградени   множество   спортни   съоръжения а   участниците зрителите   и   гостите   на   състезанията   са   над милиона „ В   този   проект   Столична   община   съзря   потенциал   и   стимул   за   развитието   на   спорта   за   всички   и   спортната   инфраструктура  –  заяви   кметът   Йорданка   Фандъкова . –  Инициативата   увлече   мнозина   и   тя   бе   развита   като   възможности   за   активен   и   здравословен   начин   на   живот   за   повече   хора .  А   всички   спортни   събития   и   обекти   да   бъдат   в   полза   на   столичани   и   гостите   на   София .“ Фандъкова   бе   избрана   за   Почетен   президент   на  ACES EUROPE  за  2019- а ,  което   е   прецедент   в   практиката   на   организацията . Продължението   на   инициативата   през  2019- а   ще   се   концентрира   върху   спорта   за   подрастващи .  Приоритет   е   организирането   на   Ученически   игри   по  8  вида   спорт   с   участието   на  12 000  ученици   от   над  200  училища .  Вече   е   стартирала   програма   за   проектиране   и   строеж   на  6  малки   многофункционални   спортни   зали   в   училища ,  които   да   функционират   и   като   квартални   спортни   центрове .", "date": "2018.08.29", "title": " София запазва титлата „спортна столица“"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba%d0%be-%d0%b7%d0%bb%d0%b0%d1%82%d0%be-%d0%b7%d0%b0-%d1%80%d0%be%d0%b4%d0%bd%d0%b8%d1%82%d0%b5-%d1%88%d0%b0%d0%bc%d0%bf%d0%b8%d0%be%d0%bd%d0%ba/", "text": "Златни   медали ,  специално   изработени   в   Швейцария ,  ще   получат   всичките  73  български   световни   шампионки   по   художествена   гимнастика   и   техните   треньорки   по   време   на   световното   първенство   в   София   през   септември .  Наградите   се   изработват   благодарение   на   която   е   спонсор   на   родната   федерация „ Името  „ златните   момичета “  не   е   случайно  –  заяви   президентът   на   БФХГ   Илиана   Раева . –  Ще   ги   почетем ,  като   всяка   една ,  заедно   с   треньорите   си ,  ще   бъде   представена   пред   публиката   в   залата   в   дните   петък ,  събота   и   неделя ,  минути   преди   старта   на   състезанието .“", "date": "2018.08.29", "title": " Швейцарско злато за родните шампионки"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b2%d0%b0%d1%82-%d1%84%d1%80%d0%b0%d0%bd%d1%86%d1%83%d0%b7%d0%be%d0%b9%d0%ba%d0%b0-%d0%bf%d1%80%d0%b5%d0%be%d0%b1%d0%bb%d1%8f%d0%ba%d0%bb%d0%b0-%d1%81%d0%b5-%d0%bd/", "text": "Френската   тенисистка   Ализе   Корне   разбуни   духовете   на   Ю   Ес   Оупън   като   се   преоблече   на   корта . 28- годишната   тенисистка   извърши   деянието   в  10- минутната   пауза ,  която   реферите   на   турнира   дават   след   втория   сет   при   дамите   заради   невероятната   жега   в   Ню   Йорк При   завръщането   си   на   корта   Корне   реши   да   смени   тениската   си   и   за   миг   остана   само   по   спортен   сутиен Тя   се   отдалечи   в   задната   част   на   игрището   и   се   обърна   с   гръб   към   трибуните   като   успя   да   приключи   с   преобличането   за   секунди но   въпреки   това   моментът   бе   заснет   от   куп   зяпачи Реферът   Кристиан   Раск   пък   реши   да   накаже   французойката   с   предупреждение   за   неспортсменско   поведение а   решението   му   доведе   до   обвинения   в   сексизъм „ Наказана   е   за   неспортсменско   поведение а   в   същото   време   мъжете   непрекъснато   си   сменят   тениските   на   корта написа   Джуди   Мъри майка   та   британския   тенисист   Анди   Мъри Самата   Корне   беше   изумена   от   санкцията а   денят   й   бе   допълнително   вгорчен   от   съперничката   й   Йохана   Ларсон   Швеция която   я   победи   с „ Не   искам   отново   да   играя   мачове   като   днешния заяви   французойката Може   би   трябва   да   променят   правилата за   да   не   се   налага   да   играем   в   такива   жеги", "date": "2018.08.29", "title": " Наказват французойка, преоблякла се на корта"}
{"url": "https://trud.bg/%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8%d0%ba%d0%b0%d1%82%d0%b0-%d0%b8-%d0%bf%d0%b0%d0%bc%d0%b5%d1%82%d1%82%d0%b0-%d1%89%d0%b5-%d1%81%d0%b0-%d0%b2%d1%8a%d0%b2-%d1%84%d0%be%d0%ba/", "text": "Медии и памет. Това ще е мотото на 14-ата Световна среща на българските медии, която ще се състои в столицата на Македония – Скопие, от 24 до28 октомври 2018 г. Срещата е поредното издание на престижния форум, организиран от Българската телеграфна агенция и Асоциацията на българските медии по света, който от 2005 г. събира ежегодно журналисти от България и целия свят, заедно с представители на бизнеса и държавните институции, политици, дипломати, интелектуалци, медийни експерти и значими обществени фигури. „Избрахме Република Македония за място на срещата по няколко причини. Първо, защото през последните години настъпиха много позитивни промени в отношенията между двете държави. Надяваме се, че нашият медиен форум в Скопие ще допринесе за подпомагането на този положителен процес, който всъщност започна преди няколко години като медиен – със сключеното споразумение за обмен на новини между националните телевизии на България и Македония. Вярвам, че заради близостта на Скопие на срещата ни ще успеят да дойдат повече представители на медиите от България, повече държавници, творци, учени, хора на бизнеса, и ще се стигне до ползотворни дискусии и резултати” – каза на пресконференция днес генералният директор на БТА Максим Минчев. На форума се очаква да присъстват журналисти от най-влиятелните медии на българската диаспора в над 25 държави, които ще  предложат и свои теми за разговор. Сред набелязаните посоки на дискусиите засега са „Различните лица на патриотизма”, „Бизнес и национален дълг”, „Пропагандата срещу журналистиката” и др. Предвидена е и съпътстваща културна програма. „Очакваме медии от Чикаго, Бостън, Канада, Западна Европа, а също и от Западните покрайнини, където в последно време се появиха няколко нови издания”, отбеляза Максим Минчев. Според доцент Георги Лозанов, който е редовен участник в Световните срещи на българските медии, а отскоро е и част от екипа на БТА, медийният форум на Българската телеграфна агенция и Асоциацията на българските медии по света е съдействал за превръщането на българските медии в общност, както и за общата толерантност, защото е важно тя да съществува като професионален стандарт. Партньори на 14-ата Световна среща на българските медии са Македонската информационна агенция (МИА), Българо-македонската камара, Фонд „13 века България” и др. Тринадесетте световни срещи на българските медии, проведени досега в София, Чикаго, Рим, Мадрид, Варна и Бургас, Виена, Амстердам, Букурещ, Пловдив и Велико Търново, Босилеград и Цариброд, Атина, Прага и Кишинев, се превърнаха и в национални събития със значим обществен ефект. На тези срещи се дискутират важни въпроси от национално значение. Освен спояващо събитие за медийната гилдия, те са и своеобразна национална кауза, тъй като провокират диалога между сънародниците ни от всички континенти, между българската диаспора и родината. Генералният директор на БТА Максим Минчев, който е и генерален секретар на Световния съвет на информационните агенции, припомни, че през юни 2019 г. Българската телеграфна агенция ще бъде домакин на друго престижно медийно събитие, което ще събере в София едни от най-известните имена в журналистиката от 5 континента – Шестия Световен конгрес на информационните агенции (VI News Agencies World Congress – NAWC). Световният конгрес на информационните агенции се провежда от 2004 г. на всеки три години и носи изключителни ползи за имиджа на държавите-домакини.", "date": "2018.08.29", "title": " Журналистиката и паметта ще са във фокуса на Четиринадесетата световна среща на българските медии в Скопие"}
{"url": "https://trud.bg/%d0%b6%d0%b5%d0%b3%d0%b0-%d0%bc%d0%be%d1%80%d0%b8-%d1%82%d0%b5%d0%bd%d0%b8%d1%81%d0%b8%d1%81%d1%82%d0%b8%d1%82%d0%b5/", "text": "Високите   температури   в   Ню   Йорк   предизвикаха   протести   от   доста   тенисисти ,  които   трябваше   да   играят   в   обедната   програма   от   втория   ден   на   Ю   Ес   Оупън .  Заради   жега   от   близо градуса   п ри   мъжете   бе   въведена   профилактична   пауза   след   третия   сет ,  но   това   не   спаси   някои   от   играчите .  Италианецът   Стефано   Травалия   се   отказа   срещу   поляка   Хуберт   Хуркач   и   обясни ,  че   не   можел   дори   да   върви   в   една   посока .  Руският   ветеран   Михаил   Южни   получи   схващане   срещу   Маркос   Багдатис   Кипър а   Леонардо   Майер Аржентина и   Рикардас   Беранкис Литва   също   се   предадоха   на   природата Унгарецът   Мартон   Фучович   успя   да   довърши   мача   си   с   Новак   Джокович но   загуби   с По   време   на   втория   сет   сърбинът   повика   кардиолог а   през   паузата   двамата   играчи   влязоха   в   ледената   вана за   да   се   охладят", "date": "2018.08.29", "title": " Жега мори тенисистите"}
{"url": "https://trud.bg/%d0%b1%d0%b5%d0%b1%d0%b5%d1%82%d0%be-%d1%80%d0%b0%d0%b7%d0%b1%d0%b8-%d0%bd%d0%be%d1%81%d0%b0-%d0%bd%d0%b0-%d0%bc%d1%8a%d1%80%d0%b8/", "text": "Анди   Мъри   най сетне   се   пребори   със   здравословните   проблеми за   да   се   завърне   на   Големия   шлем   след   повече   от   година   отсъствие Последното   негово   участие   бе   на   миналогодишния   Уимбълдън когато   все   още   той   не   беше   баща Именно   невръстната   му   дъщеричка   му   нанесе   поредната   травма но   за   щастие   лека Британецът   се похвали със   снимка на   която   носът   му   е   разбит а   виновна   е   именно месечната   Еди Така   става когато   се   увлечеш   с   игра   с   детето написа   Мъри Той   стартира   с   трудна   победа   над   австралиеца   Джеймс   Дъкуърт   и   предупреди   феновете   си   да   не   очакват   от   него   титли   веднага   след   завръщането   му   на   корта", "date": "2018.08.29", "title": " Бебето разби носа на Мъри"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d0%ba%d0%b0-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d0%bd%d0%b0-39-%d0%b8%d0%b7%d0%bc%d1%8a%d1%87%d0%b8-%d1%88%d0%b0%d1%80%d0%b0%d0%bf/", "text": "Швейцарската   ветеранка   Пати   Шнидер   се   завърна   на   Големия   шлем   и   за   малко   да   поднесе   сензация   още   в   първия   си   мач . 39- годишната   тенисистка която   има   четвъртфинали   на   Флашинг   Медоус   през а   и а стана   най възрастната   тенисистка преминала   през   квалификациите   на   Голям   шлем При   появата   си   в   основната   схема   тя   оказа   сериозна   съпротива   на   шампионката   от а   Мария   Шарапова   преди   да   загуби   с „ Независимо   през   какво   сме   минали   двете   с   нея   преди   този   мач ,  знаех ,  че   трябва   да   съм   готова   за   битка  –  заяви   руската   суперзвезда . –  Проблемът   ми   е ,  че   идвам   на   големите   турнири   без   достатъчно   мачове   за   подготовка .  Правя   каквото   мога ,  но   понякога   тялото   не   ме   слуша .“", "date": "2018.08.29", "title": " Швейцарка се завърна на 39, измъчи Шарапова"}
{"url": "https://trud.bg/%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d1%85%d0%be%d1%80%d0%b0%d1%82%d0%b0-%d1%81-%d1%83%d0%b2/", "text": "Отпада защитата от уволнение Проектозаконът за хората с увреждания е унизителен за тях и нагъл към представителите на бизнеса, в чиято стопанска дейност държавата се намесва пряко. Това се казва в становище на Българската стопанска камара по повод предложенията на социалното министерство да бъдат въведени квоти за наемане на хора с увреждания от работодателите. Ако те не ги изпълнят, ще трябва да внасят 30% от минималната работна заплата за страната в специален фонд. “Това е унизителен подход спрямо хората, които по една или друга причина са с над 50% намалена трудоспособност. Готовността на работодателя да наеме служител се определя от професионалните качества, знания, умения и компетенции на съответния човек, а не от здравословното му състояние”, се казва в позицията на работодателите. Те подчертават, че заетостта на хората с намалена трудоспособност не трябва да се решава с квоти, а с мерки, за които основно отговорна е държавата. И напомнят, че основна пречка пред наемането им е липсата на достъпна публична среда, която е отговорност на държавата и общините, а не на частните компании. Според тях промените “забиват поредните пирони в конкурентоспособността на бизнес средата и ще доведат до нов спад за чуждестранните и местни инвестиции”. И изразяват несъгласие с идеята бъдещият фонд “Заетост на хора с увреждания” да се пълни с вноски от бизнеса, а да се харчи от държавни институции. Според министъра на труда и социалната политика Бисер Петков обаче квотите отговарят на европейските. Ще отпадне обаче защитата на хората с увреждания при уволнение, допълни той. По думите му това става по настояване на работодателските организации. Уволнението вече ще става само с предварително индивидуално разрешение от Главна инспекция по труда.", "date": "2018.08.29", "title": " Работодателите: Законът за хората с увреждания е унизителен\t\t\t"}
{"url": "https://trud.bg/%d0%b1%d0%b4%d0%b6-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be%d1%82%d0%be-%d0%bf%d1%8a%d1%82%d1%83%d0%b2%d0%b0%d0%bd%d0%b5-%d0%b4/", "text": "„БДЖ – Пътнически превози” ЕООД за поредна година ще осигури безплатното пътуване до морето на деца от СУ „Св. Св. Кирил и Методий” в гр. Пордим. По инициатива на Национално сдружение на сираците в България (НССБ) малчуганите ще прекарат част от лятната си ваканция в курортен комплекс Албена. Утре с влак от Плевен до Варна ще пътуват 34 деца в неравностойно положение и техните придружители. БДЖ ще осигури и прибирането на децата в гр. Плевен в деня след приключването на летния лагер (06-и септември). Ръководството на националния железопътен превозвач винаги е подкрепяло инициативите за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот, посочват от БДЖ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " БДЖ осигурява безплатното пътуване до морето на деца в неравностойно положение"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d1%83%d0%b1%d0%b8%d0%b2%d0%b0-%d1%81%d0%b5%d0%ba%d1%81%d0%b0/", "text": "Двойките, които се заседяват срещу телевизора, правят с 6% по-малко секс от тези, които предпочитат живото общуване. Констатацията е на учени от Университета в Делауеър, пише  . Екипът от специалисти е проучил изследвания за интимния живот на почти 4 милиона души от 80 страни. Оказало се, че нормалният човек е правил три пъти седмично секс през 2010 година, докато през 1990-а това се е случвало 5 пъти. На базата на анкети в проучванията експертите стигат до извода, че до голяма степен вината е на масовото навлизане на електронни устройство в ежедневието, особено на телевизорите и смартфоните. Акушер-гинеколожката Шери Рос е убедена, че недостатъчният интимен живот се отразява зле на цялостното състояние на човека. Ако вместо да прави секс, той се излежава срещу телевизора, хрупайки чипс или нещо друго вредно, със сигурност изразходва по-малко калории. Освен това се влошава имунната му защита и намалява отделянето на хормона на щастието ендорфин, който е смятан за най-силното и натурално лекарство за организма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Гледането на телевизия убива секса"}
{"url": "https://trud.bg/%d0%b4%d0%be%d0%ba%d0%b0%d1%80%d0%b0%d1%85%d0%b0-%d0%b2-%d1%81%d1%8a%d0%b4%d0%b0-%d1%81-%d0%b1%d0%b5%d0%bb%d0%b5%d0%b7%d0%bd%d0%b8%d1%86%d0%b8-%d0%bd%d0%b0-%d1%80%d1%8a%d1%86%d0%b5%d1%82%d0%b5-%d1%88/", "text": "В Софийския окръжен съд започна заседанието, на което ще се решава за поисканата от прокуратурата мярка за неотклонение „домашен арест“ за шофьора на катастрофиралия край Своге автобус Григор Григоров. Той беше докаран в Съдебната палата със съдебна охрана, с белезници и с видими следи от катастрофата от събота вечерта. Изглеждаше съсипан  и се просълзи, когато каза, че съжалява за инцидента. Адвокатът му Христо Ботев подчерта, че клиентът му също е бил сред ранените – получил е комоцио при падането на автобуса от 30-метровия скат. Освен това Григоров бил с 50% намалена трудоспособност според изследване пред ТЕЛК, а след изписването му от ИСУЛ, бил пратен не в ареста, а в Затворническа болница. Прокуратурата цитира показанията на 8 свидетели, сред които и на пострадалата Бистра Ангелова, която твърди, че е говорела с шофьора при навлизането в завоя. Друг очевидец Иван Зафиров карал с мотор след автобуса и забелязал как  навлиза с висока скорост в насрещното платно в завоя, блъска последователно две коли и се отклонява надясно към пропастта. Повечето свидетелите казват, че е валяло, но дъждът не е бил проливен, а се усилил след катастрофата. Адвокат Ботев посочи, че причините за катастрофата не може да се доказват от свидетелски показания. Той поиска съдът да наложи лека мярка на Григоров или да го пусне изобщо без мярка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Докараха в съда с белезници на ръцете шофьора на катастрофиралия автобус (СНИМКИ)"}
{"url": "https://trud.bg/%d1%83%d1%81%d0%bf%d0%b5%d1%88%d0%bd%d0%be-%d0%b5-%d0%bf%d1%80%d0%b8%d0%ba%d0%bb%d1%8e%d1%87%d0%b8%d0%bb%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-13-%d0%b3%d0%be/", "text": "Приключи операцията на 13-годишното момче, което  . Това съобщиха от пресцентъра на УМБАЛСМ „Н.И. Пирогов“. Оперативната интервенция е успешна. То е със сериозна кръвозагуба и остава за активно наблюдение и лечение в Детската реанимация на „Пирогов“. Детето беше прието в болница с множество порезни рани и в тежко състояние. Инцидентът е станал след тренировка в залата за баскетбол, разказа пред   треньорът на момчето Лъчезар Коцев: „Излизало е през вратата, едно дете бута вратата и то си обляга ръката и не е успяло да нацели металното,а уцелва стъклото и се порязва. Не се е случило на тренировка, не е спортна травма. Момче и момиче са били, нещо са си играли помежду си“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Успешно е приключила операцията на 13-годишното момче, пострадало в УАСГ"}
{"url": "https://trud.bg/%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8-%d0%bf%d0%be%d0%b4-%d0%bd%d0%b0%d0%b5%d0%bc-%d0%b2-%d1%81%d0%be%d1%84%d0%b8%d1%8f-%d0%b4%d0%be%d0%b3%d0%be%d0%b4%d0%b8%d0%bd%d0%b0/", "text": "Обновяват или събарят лифтовете в „Княжево“ и „Конярника“ Има възможност от догодина Столичната община да пусне в екслплоатация дългоочакваната система за колела под наем в София. „Преди 2-3 г. беше обявена процедурата за концесионриане на такава дейност и изграждането на система от градски велосипеди. Проведе се конкурс, но обжалвания ни забавиха с години“, каза столичният кмет Йорданка Фандъкова. Избрано бе обединението „София байкс“, но „Вело Арчър София“ обжалва. Общината ще уважи решението на съда и ще се опита да доведе до край процедурата по изграждането на системата от частници, но Фандъкова не е обнадеждена за скорошното й реализиране. Затова тя е възложила преди няколко месеца на общинска структура да работи по изграждането на системата. При този вариант условията няма да са свързани с рекламни площи, но общинската система няма да отстъпва на частната, за която са заложени 33 стоянки и 400 колела. В града ще могат да се наемат и електровелосипеди. От тази година се наемат паркирани пред Националния исторически музей електроколела за превоз до Витоша. Ще бъдат пуснати и нови автобусни линии до планината. Тази зима подменят всички автобуси на градския транспорт, които се движат по съществуващите линии до Витоша. Обявена е обществена поръчка за купуване на 10 автобуса произведени най-рано през 2010 г. Възстановяват и хижа Боерица. „Възложих на Дирекция контрол по строителството да обследват състоянието на спрените лифтове в Княжево и на Конярника. След края на проверката собствениците ще получат предписания да ги възстановят или да ги съборят за собствена сметка“, каза още Фандъкова. До края на годината спортното министерство ще възстанови влека „Заека“. Собственик на ски училище е готов да инвестира в нови малки влекчета за децата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Велосипеди под наем в София догодина\t\t\t"}
{"url": "https://trud.bg/%d0%ba%d0%b0%d1%82-%d0%b7%d0%b0%d1%81%d0%b5%d1%87%d0%b5-4400-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b7%d0%b0-%d0%b4%d0%b5%d0%bd-%d0%b8-%d0%be%d1%82%d0%bd%d0%b5-%d0%bd%d0%b0%d0%b4-6/", "text": "Продължават проверките на полицията в рамките на ежедневния засилен контрол по пътищата на страната. Вчера полицейските екипи са проверили 5608 моторни превозни средства и 7728 души, съобщиха от МВР. Установени са общо 4399 нарушения, от които 1448 са за управление на МПС с превишена скорост. Издадени са 2186 фиша и 765 акта за установени административни нарушения. Отнети са 63 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 471 електронни фиша. Засилените проверки ще продължат до края на месец септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.29", "title": " КАТ засече 4400 нарушения за ден и отне над 60 книжки"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8%d1%82%d0%b5-%d1%81-1382-%d0%bc%d0%bb%d0%bd-%d0%bb%d0%b2-%d0%bf%d1%80%d0%be%d1%81%d1%80%d0%be%d1%87%d0%b5%d0%bd%d0%b8-%d0%b7%d0%b0%d1%8a%d0%bb%d0%b6%d0%b5%d0%bd/", "text": "Просрочените задължения на общините към края на юни месец тази година са в размер на 138,2 млн. лв., като са формирани от 134 общини (50,6% от общия брой в страната), показват данни на Министерството на финансите. Останалите 131 общини завършват второто тримесечие на 2018 г. без просрочени задължения в бюджета. Сравнено със същия период на миналата година, намаление на просрочените задължения отчитат 38,5% (102 общини), като общият размер на реализираното от тях намаление е приблизително 36,6 млн. лв. В същото време 44 общини (16,6% от всички) увеличават просрочените си задължения в рамките на една година общо с 16,2 млн. лв. Само 5 общини (Генерал Тошево, Ябланица, Разград, Котел, Стралджа) запазват размера на просрочените си задължения без изменение в рамките на последната година. Общинският дълг и общинските гаранции към 30.06.2018 г. възлизат на 1 347,8 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Общините с 138,2 млн. лв. просрочени заължения"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%82%d1%83%d1%80%d1%86%d0%b8%d1%8f-%d1%80%d0%b5%d1%84%d0%be%d1%80%d0%bc%d0%b8%d1%82/", "text": "Реформите, свързани с кандидатурата на Турция за членство в Европейския съюз, стават приоритетни за правителството в Анкара, заяви външният министър Мевлют Чавушоглу. Още трима членове на правителството подкрепиха тези намерения, предаде  . Турският първи дипломат увери, че пълноправното членство остава цел на страната му и че продължават усилията за подновяване на преговорите по Митническия съюз между ЕС и Турция. Анкара също така работи за отпадане на визите за нейни граждани. От своя страна правосъдният министър Абдулхамит Гюл заяви, че Турция ще работи за ускоряване на правосъдието и засилване на управлението. Берат Албайрак, на когото са поверени турските финанси, анонсира, че през следващата седмица ще посети Великобритания, а след това и Германия. Той изтъкна подкрепата, която Турция е получила от редица европейски страни след началото на търговски конфликт със Съединените щати. Светът преживява турбуленция с център в Съединените щати, добави той. Албайрак обеща, че 2019 г. ще бъде година на борба с инфлацията. Турция остава напълно лоялна към подписания на 18 март 2016 г. протокол с Брюксел за спиране на нелегалната емиграция, посочи пък вътрешният министър Сюлейман Сойлу.", "date": "2018.08.29", "title": " Външният министър на Турция: Реформите за членството в ЕС остават приоритет"}
{"url": "https://trud.bg/%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8-%d0%be%d0%b4%d0%be%d0%b1%d1%80%d1%8f%d0%b2%d0%b0%d1%82-%d0%b4/", "text": "52 процента от македонските граждани одобряват Договора за приятелство и добросъседство с България. Данните са от допитване, поръчано от американския мозъчен тръст – Международен републикански институт, съобщи Македонската информационна агенция. 34 на сто от македонците не подкрепят договора с България, предаде  . В същото допитване 57 процента са „за“ влизането на Македония в НАТО и в Европейския съюз под договореното с Гърция име Република Северна Македония. В Скопие днес ЕК откри кампания „Представете си бъдещето заедно“, която включва серия от преки дискусии с македонците за европейското им бъдеще. Премиерът Зоран Заев използва случая да агитира за предстоящия на 30 септември референдум за новото име на страната: „Моята амбиция не е да постигна резултат, от който повечето да са „за“. Това вече е постигнато. Това е ясно в Македония. Няма друга алтернатива освен пълноправното членство в НАТО, в ЕС и изграждането на приятелства със съдите“.", "date": "2018.08.29", "title": " Над половината македонци одобряват договора за добросъседство с България"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-231/", "text": "Дядо поп става мениджър Църквата подготвя свои кадри да въртят бизнеса с имоти и други активи. В новата магистърска програма освен богослови могат да кандидатстват и бакалаври с други специалности. Таксата е 400 лв. на семестър.     Печките на пелети – спорна мярка срещу мръсния въздух Във войната срещу смога вече се появяват налудничави идеи. Подмяната на горивните уреди ще увеличи двойно разходите за отопление.       Дължат ли се здравни вноски от ЕТ без дейност Данъчен консулт на „Труд“.           Дисиденти на тъмно и наяве В Източна Европа е невъзможно поради репресивния характер на тоталитарната система. „Люти чушки“ на Ралин и Димовски е определена като „нагла диверсия“ – коментар на Антон Гицов.         Днешните македонци са жертва на Едипов комплекс Барутът на Балканите не бива да бъде възпламеняван, казва писателят и издател Димитър Томов в интервю за „Труд“.           Черни облаци над Гърция Ципрас се спасява с референдум и правителствени рокади – анализ на Бойка Атанасова, кореспондент на „Труд“ в Атина.         Центурион на легион Силует на италианския вътрешен министър и водач на крайно-дясната “Лига” Матео Салвини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Вижте акцентите в броя на вестник „Труд“ в четвъртък, 30 август 2018"}
{"url": "https://trud.bg/%d1%81%d1%8a%d0%b4-%d0%b2-%d1%81%d0%b0%d1%89-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d1%81%d0%ba-%d0%b7%d0%b0-%d0%bf%d1%80%d0%b5%d0%bc%d0%b0%d1%85%d0%b2%d0%b0%d0%bd%d0%b5-%d0%bd%d0%b0/", "text": "Съд в американския щат Минесота отхвърли иска на група атеисти фразата In God We Trust (Вярваме в Бог) да бъде премахната от доларовите банкноти и монети, съобщи  . Според ищците фразата нарушава свободата на словото и вероизповедания и противоречи на първата поправка на Конституцията на САЩ, която постановява, че Конгресът няма да подкрепя никоя религия. Съдът е постановил, че фразата отговаря на по-ранно разбиране на забраната Конгресът да издава закони в полза на една или друга религия и не принуждава към съблюдаване на религиозни обряди. Президентът Дуайт Айзенхауер през 1956 година подписва закон, според който In God We Trust става национален девиз на САЩ. На монетите фразата се е появила в 1864 година по време на Гражданската война, а на банкнотите – в средата на 60-те години на ХХ век.  ", "date": "2018.08.29", "title": " Съд в САЩ отхвърли иск за премахване на надписа „Вярваме в Бог“ от доларите"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%be%d1%84%d0%be%d1%80%d0%bc%d0%b8-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d1%86/", "text": "Турция ще оформи бъдещето на целия регион, когато постигне целите си за 2023 г. – стогодишнината от създаването на Републиката. Това заяви държавният глава Реджеп Таийп Ердоган, предаде Hurriyet. Ердоган добавя, че страната му е на прага на нови победи и успехи. „Както се е случвало във всички периоди от нашата история, ние и днес водим борба в името на всички потиснати и онеправдани, които са ни възложили надеждите си, както и в наше име. Великодушието не е недостатък на нашата държава, а тъкмо обратното – то е източник на нашата най-голяма сила. Постигайки целите си за 2023 г., Турция ще оформи бъдещето на целия регион заедно с нейното“, подчерта Ердоган в съобщение по повод Деня на победата. На 30 август т.г. Анкара отбелязва 96-годишнината от победата над гръцките войски по време на Турската война за независимост.  ", "date": "2018.08.29", "title": " Ердоган: Турция ще оформи бъдещето на целия регион"}
{"url": "https://trud.bg/%d0%ba%d0%b0%d0%bd%d0%b0%d0%b4%d0%b0-%d0%b5-%d0%be%d0%b1%d0%bd%d0%b0%d0%b4%d0%b5%d0%b6%d0%b4%d0%b5%d0%bd%d0%b0-%d0%b7%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%be%d1%82%d0%be-%d1%81/", "text": "Канада е обнадеждена от напредъка в преговорите с американските официални представители за новото Северноамериканско споразумение за свободна търговия (НАФТА). Това заяви канадският външен министър Кристия Фрийланд, предаде AFP. „Продължавам да съм обнадеждена от ползотворните разговори, които водим и от напредъка, който постигаме“, заяви Фрийланд пред репортери, докато преговорите в централата на Търговското представителство на САЩ във Вашингтон са още в ход. САЩ и Мексико преодоляха различията си по новия договор. „Ние ще се ангажираме по позитивен начин и очакваме с нетърпение да сключим сделка, стига да е добра за Канада и да бъде полезна за канадците от средната класа“, заяви премиерът на Канада Джъстин Трюдо, след като външният му министър Кристия Фрийланд се присъедини към тристранните преговори по НАФТА във Вашингтон.", "date": "2018.08.29", "title": " Канада е обнадеждена за търговското споразумение НАФТА"}
{"url": "https://trud.bg/%d0%b4%d1%8f%d0%b4%d0%be-%d0%bf%d0%be%d0%bf-%d1%81%d1%82%d0%b0%d0%b2%d0%b0-%d0%bc%d0%b5%d0%bd%d0%b8%d0%b4%d0%b6%d1%8a%d1%80/", "text": "В новата магистърска програма освен богослови могат да кандидатстват и бакалаври с други специалности Таксата е 400 лв. на семестър Дядо поп ще става мениджър. Полето за изяви из епархиите е широко. И днес владици и свещеници отдават църковни имоти под наем, въртят търговия със светена вода, продават даровете от миряните, които те остават пред иконите. Като се изучат в новата магистърска програма на Богословския факултет на Софийския университет по “Църковен мениджмънт” кой знае колко нови възможности за бизнес в манастири и храмове ще открият отчетата. В квалификационата характеристика на новата магистратура е посочено, че “се организира и провежда по инициатива на църковници, икономисти и преподаватели от Катедра “Историческо и систематическо богословие” на Богословски факултет. Записано е и че програмата “съдържа перспективност и престижност, което я прави привлекателна за младите хора, търсещи своята реализация в контекста на актуалните научни критерии и духовните ценности на християнския свят.” На свещениците, които запишат магистратурата “Църковен мениджмънт” се обещава следната реализация: Да планират, организират и провеждат предприемачески инициативи за и на Църквата и в прицърковни организации; Да работят като служители в църковната и гражданската администрация, свързана с подобен род инициативи; Да продължат своето образование в образователната и научна степен “доктор”. Освен свещеници, в магистърската програма за църковни мениджъри ще могат да кандидатстват и небогослови, които са придобили бакалавърска степен по различни специалности. За богослови обучението е два семестъра, а таксата е 400 лв. За останалите обучението е четири семестъра, а таксата е същата. “Труд” потърси за коментар епископи, богослови и свещеници. Всички те бяха на мнение, че е добре църквата да има свои мениджъри. Всичко по темата – в   в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Дядо поп става мениджър\t\t\t"}
{"url": "https://trud.bg/%d0%bd%d0%b0%d1%88%d0%b8-%d0%b2%d0%be%d0%b5%d0%bd%d0%bd%d0%b8-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d1%83%d1%87%d0%b5%d0%bd%d0%b8%d0%b5%d1%82%d0%be-platinum-ea/", "text": "Военнослужещи от Сухопътните войски участват в съвместната подготовка „PLATINUM EAGLE 18” в Румъния, съобщиха от Министерство на отбраната. Тридесет военнослужещи от състава на ЕЦНП – Плевен участват в учението, което се провежда от 28 август до 7 септември 2018 г. на учебен полигон „Бабадаг” в Република Румъния. В съвместната подготовка участват и военнослужещи от САЩ, Румъния, Грузия, Молдова и Украйна. По време на учението българските военнослужещи ще изпълняват тактически задачи при действия в съвместни настъпателни операции и отработват техники, тактики и процедури в многонационална среда.", "date": "2018.08.29", "title": " Наши военни ще участват в учението „PLATINUM EAGLE 18” в Румъния"}
{"url": "https://trud.bg/%d0%bf%d0%b8%d1%8f%d0%bd-%d0%b7%d0%b0%d0%bf%d0%bb%d0%b0%d1%88%d0%b8-%d0%b7%d0%b0%d0%bf%d0%bb%d0%b0%d1%88%d0%b8%d0%bb-%d1%81%d1%82%d1%80%d0%be%d0%b8%d1%82%d0%b5%d0%bb%d0%b5%d0%bd-%d1%80%d0%b0%d0%b1/", "text": "Полицията в Пловдив задържа мъж, заплашил с газов пистолет строителен работник в града. Около 9 часа вчера полицейските служители се отзовали на сигнала за случилото се на строителен обект на ул. „Щит“. На място бил задържан 59-годишният извършител, от когото е иззето оръжието без боеприпаси. Тестът с дрегер показал, че мъжът е употребил алкохол над 2 промила, съобщиха от МВР. По случая е образувано досъдебно производство по чл. 144, ал.3 от НК. Уведомена е Районна прокуратура – Пловдив.", "date": "2018.08.29", "title": " Пиян заплаши заплашил строителен работник с газов пистолет"}
{"url": "https://trud.bg/%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b4%d0%bd%d0%b5%d0%b2%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%bf%d1%8a%d0%bb/", "text": "Потребителите на Дневен център за пълнолетни лица с увреждания „Светлина“ представят свои произведения в Градска художествена галерия в Благоевград, съобщиха от общината. Откриването на събитието ще бъде на 31 август от 11.00 часа. Изложбата включва творби, изработени от Виктор Манов, Георги Бойков, Вера Бибова, Десислава Дедлева и Иван Радев. По време на изложението ще бъде представена и групова изработка на потребителите от центъра. Гостите ще имат възможност да закупят всеки един от артикулите срещу символични суми. Събраните средствата ще бъдат инвестирани в дейността на центъра. Изложбата се организира по повод Световния ден на психичното здраве- 10 октомври и включва картини, гоблени, пана. Подредените творби ще останат в залата на ГХГ в рамките на една седмица. Дневен център за пълнолетни лица с увреждания „Светлина“ е социална услуга в общността, която предоставя на лица с увреждания дневна грижа, като цели развитие, обогатяване и подобряване на психологични, психиатрични, здравни грижи, както и образователни и обучителни мероприятия. Част от трудовотерапевтичната дейност в Дневния център включва дейности по изобразително изкуство: рисуване с цветни моливи, водни бои, пастели, акварел, декориране чрез комбиниране на разнородни елементи, шиене на гоблени, изработване на пана от текстилни и природни материали и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Потребителите на Дневен център за пълнолетни лица с увреждания „Светлина“ представят свои произведения в Градска художествена галерия в Благоевград"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8%d1%82%d0%b5-%d1%89%d0%b5-%d0%bf%d0%be%d1%81%d0%be%d1%87%d0%b2%d0%b0%d1%82-%d0%b2-%d0%b0%d0%bd%d0%ba%d0%b5%d1%82%d0%b0-%d0%bf%d1%80/", "text": "От Синдикалната федерация на служителите на МВР са разпространили анкета след пожарникарите, в която да посочат какви проблеми констатират при работа с противопожарните автомобили от определен модел, доставени по оперативна програма, съобщава  . Повод са зачестилите инциденти с тези автомобили, при един от които загина пожарникар край село Куклен. Проблемните коли са общо 130 в страната. Анкетата ще приключи до 10 септември, след което резултатите ще бъдат обобщени – съобщи за БНР председателят на организацията във Варна Красимир Костов. По думите му, подобни инциденти със същия модел автомобили има и в други еропейски страни: „В Германия при инцидент също има загинал пожарникар. Камионът се обърнал на учебен полигон с 30 километра в час. Германската прокуратура излиза със становище, че водачът не е виновен. Има явно конструктивни проблеми“ – заяви Красимир Костов – председател на варненската организация на най-големия синдикат в МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.29", "title": " Пожарникарите ще посочват в анкета проблемите със служебните автомобили"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d1%80%d0%b5%d0%b0%d0%bb%d0%b8%d1%81%d1%82%d0%b8%d1%87%d0%bd%d0%be-%d0%b5-%d0%b2-%d0%bd%d0%b0%d1%87%d0%b0/", "text": "Министърът на енергетиката Теменужка Петкова се срещна днес с представители на Китайската национална енергийна администрация (NEA), Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC), които са на работна визита у нас. Посещението им в България е една от първите инициативи в изпълнение на подписания през юли през тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия. Министър Петкова представи пред гостите основните характеристики на енергийния сектор в страната, приоритетите на българското правителство в областта на енергетиката, както и основните етапи в развитието на ядрения отрасъл в България. С дял от 4% в БВП и заети около 56 хил. души, енергетиката е един от ключовите отрасли на националната икономика, каза министър Петкова. Тя поясни още, че в страната са налице 10 хил. мегавата разполагаеми мощности и годишното производство на електроенергия възлиза на около 45 тераватчаса. По думите на изпълнителния директор на АЕЦ „Козлодуй“ Иван Андреев България има над 40 годишен опит в експлоатацията на ядрени мощности и добри традиции и програми за подготовка на кадри за този сектор. Той припомни, че АЕЦ „Козлодуй“ е първата атомна централа в Югоизточна Европа, открита през 1974 г. Андреев запозна гостите от Китай с успешното изпълнение на програмите за продължаване на експлоатационния срок на 5 и 6 блок на ядрената ни централа. Политиката за управление на радиоактивни отпадъци и отработено ядрено гориво в България бе представена от Сергей Цочев, член на УС на ДПРАО.  Основен акцент в разговора с китайските гости бе визията на българското правителство за изграждане на нови ядрени мощности в страната. Изграждането на нова базова мощност ще бъде необходимо за гарантиране на енергийната ни сигурност, подчерта Петкова пред участниците в срещата. По нейните думи българската страна разглежда реализацията на АЕЦ „Белене“ като една от възможностите за задълбочаване на енергийното сътрудничество между двете държави. Тя припомни, че, според експертни анализи, проектът АЕЦ „Белене“ може да се осъществи най-бързо в сравнение с други подобни проекти в региона, тъй като разполага с необходимата инфраструктура, лицензирана площадка и оборудването е доставено. Проектът е нотифициран пред Европейската комисия, поясни Петкова. Тя припомни и взетото от българската страна решение да се търси възможност за реализация на проекта съвместно със стратегически инвеститор, на пазарен принцип, без предоставяне на държавна гаранция, чрез отделяне на активите и пасивите на проекта в отделна компания. Според решение на Министерския съвет от 29 юни 2018 г., до края на м. октомври министърът на енергетиката следва да предложи варианти за структуриране на проекта. По думите на енергийния министър, реалистично е в началото на 2019 г. да има избран инвеститор. За китайското правителство технологичното развитие на ядрената енергетика е основен приоритет, каза заместник-генералният директор на Департамента за ядрена енергия на Китайската национална енергийна администрация Ши Лишан. Той поясни, че в момента в страната се изграждат 17 нови реактора.", "date": "2018.08.29", "title": " Министър Петкова: Реалистично е в началото на 2019 г. да има избран инвеститор за АЕЦ „Белене“"}
