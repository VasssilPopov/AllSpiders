{"url": "https://trud.bg/%d0%bf%d1%80%d0%b5%d1%81%d0%bd%d0%b8-%d0%bf%d0%bb%d0%be%d0%b4%d0%be%d0%b2%d0%b5-%d1%81%d0%bc%d0%b5%d0%bd%d1%8f%d1%82-%d0%b1%d1%83%d1%80%d0%ba%d0%b0%d0%bd%d0%b8%d1%82%d0%b5/", "text": "Разходите за алкохол и цигари са по-големи отколкото за дрехи и обувки Харчим повече за сметки и налози Пресни плодове и луканки сменят бурканите на трапезата на българите. С повишаването на доходите българите ядат по-малко компоти и туршии, но нараства потреблението на трайни колбаси, ядки и кашкавал. През 2011 г. всеки българин е изял средно по 12,4 кг. компоти и 8,5 кг. туршия, а през миналата година – само 7,7 кг. компоти и 5,9 кг. туршия, сочат данните на Националния статистически институт. Вместо да затварят буркани хората ядат повече пресни плодове. При 47,2 кг. на човек през 2011 г., през миналата година консумацията на плодове е нараснала до 50,7 кг. Намалява потреблението и на хляб и картофи. През 2011 г. всеки човек е изял средно по 106,7 кг. хляб и 31,2 кг. картофи, а през 2017 г. по 87,1 кг. хляб и 26,6 кг. картофи. Всяка година доходите на домакинствата нарастват, като това увеличение е по-бързо от поскъпването на храните. В резултат се променят продуктите, които слагаме на масата. Хората започват да ядат по-разнообразна храна, голяма част от която е вносна. Това обаче води до намаляване на потреблението на някои традиционни за страната ни храни като прясно мляко и сирене. Наред с положителната тенденция да ядем повече плодове се наблюдава и друга – с повишаването на доходите през годините се увеличава потреблението на цигари, алкохол и безалкохолни напитки. През 2011 г. всеки е изпушил средно по 547 цигари, изпил е по 23,2 литра алкохол (ракия, водка и уиски) и 49,5 литра безалкохолни напитки, докато през 2017 г. цигарите вече са 656 броя, алкохолът е 28,8 литра, а безалкохолните – 65,3 литра. Българите харчат за алкохол и цигари повече отколкото за дрехи и обувки, сочат данните на НСИ. През 2017 г. за алкохол и цигари са отишли 4,2% от всичките ни разходи, докато за дрехи и обувки само 3,5% от семейния бюджет. Делът на алкохола и цигарите в разходите на домакинствата е точно колкото са похарчените пари за обзавеждане и поддържане на дома. Всъщност най-голямото перо в семейния бюджет са парите за храна с дял от 30,1%, следвани от разходите за плащане на комунални сметки – за ток, вода, парно и наеми – с дял от 14,8%. На трето място са разходите за данъци и социални осигуровки, които имат дял от 12,5%. Любопитно е, че през миналата година делът на разходите за храна в семейния бюджет, както и за алкохол и цигари намалява. А нараства делът от семейния бюджет, който отива за обзавеждане и поддържане на дома. Явно с вдигането на заплатите все повече хора се грижат жилището им да изглежда по-добре. Въпреки вдигането на доходите обаче, общата сума, която се харчи за развлечения през свободното време, през миналата година остава почти без промяна. Като това може би се дължи на сериозното нарастване на разходите за плащане на сметки за комунални услуги, както и за плащане на данъци и осигуровки.   Можем да купим двойно повече пилешко и захар Покупателната способност на домакинствата сериозно нараства. През 2017 г. годишните си доходи човек е можел да купи 1217 кг. пилешко месо, което е над два пъти повече спрямо пилешкото, което е можел да си позволи през 2011 г., сочат данните на НСИ. При захарта покупателната способност също е нараснала над два пъти, като с доходите си през 2017 г. човек е можел да купи 3454 кг. захар. Причината за това е че доходите нарастват по-бързо от цените на повечето основни храни. През 2017 г. с годишните си доходи човек е можел да купи с 50% повече хляб и с 45% повече картофи от 2011 г. При ябълките и свинското месо покупателната способност е скочила с около 48% като с годишните си доходи човек може да купи 4004 кг. ябълки или 756 кг. свинско.   Жените печелят по-малко от мъжете Жените в България печелят по-малко от мъжете, показват последните данни на НСИ. Най-голяма е разликата в заплащането при ръководните постове. Там средно на час мъжете шефове получават по 6,05 евро, докато дамите – 5,14 евро. Специалистите от мъжки пол взимат по 4,45 евро на час, докато жените – 2,96 евро, отчита още статистиката. Средно българката получава на час 2,16 евро, докато българинът се разписва срещу 2,50 евро на час. Тази тенденция е характерна за целия Европейски съюз. През 2016 г. средната брутна почасова заплата при жените е била с 16,2% по-малка, отколкото при мъжете. Средно жените са печелили по-малко от мъжете във всички държави членки, но разликата в заплащането между жените и мъжете варира. Най-големи разлики са наблюдавани в Естония – 25,3%, Чехия – 21,8%, Германия – 21,5%, Обединеното кралство – 21% и Австрия – 20,1%. Най-ниска е разликата в заплащането между жените и мъжете в Румъния – едва 5,2%, Италия – 5,3%, Люксембург – 5,5%, Белгия – 6,1% и Полша – 7,2%.   Зеленчуците най-скъпи от 5 години Цените на домати и чушки са с близо 50% по-високи от миналата есен Цените на плодовете и зеленчуците тази есен са най-високите от 5 години насам. Последните данни на Министерството на земеделието, храните и горите показват, че при почти всички наблюдавани плодове и зеленчуци се отчита поскъпване в сравнение с октомври 2017 г., достигащо до 48,1% при оранжерийните домати. Ако миналата година килограм на едро от тях се е продавал по 1,62 лева, сега на борсите стига 2,40 лв. за кг. По пазарите на дребно цената вече гони 6 лева за качествен розов домат, а по-дребният върви по 4-5 лева. С близо 40% по-скъпо се продават тази есен и чушките. Цената на зелените е била 0,93 лв. за кг през 2017 г., а сега е 1,30 лв. за кг. Червеният пипер се предлага по 1,77 лв. за кг, докато преди година е струвал 1,28 лв. за кг. Повече плащаме и за картофите и гроздето съответно с 11,5 и 2,5 на сто на годишна база. Само за последната седмица на октомври цените на борсите на вносните домати, десертното грозде и ябълките в страната са се повишили от 0,6% до 8,9%. От друга страна картофите са поевтинели с 1,7%, а оранжерийните домати – с 2%. Не само у нас зеленчуците са толкова скъпи. Тази година се очертава с едни от най-скъпите зеленчуци в Европа за последните 5 години. Това важи не само за доматите и донякъде за чушките, но и за картофите, обясняват от Центъра за икономически анализи на селското стопанство (САРА). Най-голямо увеличение у нас има в цената на маслото, която за година се е покачила със 17%. Слабо поскъпване тази есен има и при телешкото и пилешкото месо – с 3-4 на сто на годишна база. В същото време цената на свинското остава без промяна. Експертите очакват до края на годината поскъпването да продължи, като в магазините цената на говеждото и телешкото ще се покачи с 6%, а на пилешкото – с 4 на сто.   Парите ни нараснаха с близо 50 на сто Доходите ни нараснаха с близо 50% за последните шест години, сочат данните на Националния статистически институт. През 2011 г. средният доход на човек е бил 3937 лв., което прави по 328 лв. на месец. За 2017 г. средният доход на човек е с над 48,8% по-висок – 5861 лв., или 488 лв. на месец. Средният доход на човек е доста малък на фона на средната заплата за страната, която вече надмина 1100 лв. Причината е, че доходите се изчисляват на човек от домакинството. Така дори човек да има висока заплата, ако в семейството има деца, безработен или пенсионер, то средният доход на човек пада значително. Средният доход на цялото домакинство през 2017 г. е 13 469 лв., сочат данните на НСИ. Това прави семейни доходи в размер на 1122 лв. на месец. Натрупаната инфлация от 2011 г. до края на 2017 г. е 4,2%. Затова реалният доход на хората за периода е нараснал с 42%, сочат данните на националната статистика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Пресни плодове сменят бурканите\t\t\t"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5%d1%82%d0%be-%d0%bd%d0%b0-%d0%b4%d0%b0%d0%bc%d1%8f%d0%bd-%d0%b4%d0%b0%d0%bc%d1%8f%d0%bd%d0%be%d0%b2-%d0%b8-%d1%80%d0%b0%d0%b4%d0%be%d0%b9-%d1%80%d0%b0%d0%bb/", "text": "Профилираната природо-математическа гимназия „Добри Чинтулов“ в Сливен чества 140-годишен юбилей. На церемония на 19 октомври бе посрещнато тържествено училищното знаме, в ритуала участваха Чинтуловата чета към гимназията и военния духов оркестър. Директорката Мариана Милева отбеляза, че още в средата на миналия век са започнали да наричат гимназията „сливенския университет“ заради правото на отличните й ученици да се записват за студенти без конкурсна процедура. „Вашето учебно заведение е символ не само на Сливен, а и на българското образование“, каза от своя страна областният управител Чавдар Божурски. На финала на тържеството в небето полетяха 140 балона в цветовете на националния флаг. В гимназията през годините са учили съзвездие от писатели и поети: Елин Пелин, Пенко Славейков, Никола Фурнаджиев, Константин Константинов, Георги Джагаров, Радой Ралин, Дамян Дамянов. Един от най-успешните кметове на София – Иван Иванов, и бащата на бългаското кино Васил Гендов също са били възпитаници на това училище, както и много известни лекари, музиканти, режисьори, общественици, блестящи учители. 99-100 процента от зрелостниците на всеки випуск продължават образованието си в университети в страната и чужбина. В момента в ППМГ се обучават ученици от пети до 12 клас. Програмата за празника започна преди дни с фотоизложба, с литературно четене на възпитаници на гимназията с водещ проф. Амелия Личева и публична лекция на художника Красимир Добрев за художествения живот в Сливен в края на 19 и началото на 20 век. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Училището на Дамян Дамянов и Радой Ралин стана на 140 години"}
{"url": "https://trud.bg/%d0%be%d1%82-%d0%bd%d0%b0%d0%bf-%d1%81%d0%bb%d0%b8%d0%b2%d0%b5%d0%bd-%d1%81%d1%8a%d0%be%d0%b1%d1%89%d0%b0%d0%b2%d0%b0%d1%82-500-%d0%b7%d0%b5%d0%bc%d0%b5%d0%b4%d0%b5%d0%bb%d1%86%d0%b8-%d1%81%d0%b0/", "text": "Над 500 земеделци от Сливенска област област и близо 18 000 в цялата страна, получили субсидии през миналата година, са подали декларации за доходите си след писмена покана или телефонно обаждане от Националната агенция за приходите в последния месец. Информационната кампания на приходната администрация продължава, като се очаква броят на декларациите значително да нарасне до края на годината, допълват от офиса на НАП в Сливен. През септември Агенцията за приходите съобщи за 50 000 регистрирани земеделски производители, получили субсидии в общ размер 120 млн. лв. през 2017 г., които не са подали данъчни декларации и не са платили данъци върху тях. Данните бяха предоставени от Държавен фонд „Земеделие“. Има и значителен брой земеделци, които са подали данъчни декларации, но в тях са посочили по-малък доход от получения. Най-голям брой отклонения в страната са засечени в Кърджали, Хасково и Благоевград, сочи анализът на данъчните. На територията на Сливенска област с най-сериозни отклонения при декларирането са общините Сливен и Котел. За над 1 млн. лева субсидии в региона изобщо не са подадени декларации, а за други 3,7 млн. лева са открити неточности при декларирането като посочените суми са по-малки от реално изплатените от Държавен фонд „Земеделие“. Националната агенция за приходите провежда и в момента информационна кампания към всички земеделски производители, които са допуснали неточности в данъчните си документи. Заедно с уведомленията за корекции, земеделците получиха и специална брошура, която подробно обяснява данъчните и осигурителните им ангажименти към бюджета. НАП обменя данни с много институции и в резултат от това разполага с информация за доходи, които подлежат на облагане. В момента приходната агенция изпълнява програма за подобряване данъчната дисциплина в земеделския бранш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " От НАП-Сливен съобщават: 500 земеделци са декларирали доходите си за миналата година\t\t\t"}
{"url": "https://trud.bg/%d1%87%d1%83%d0%b6%d0%b4%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d1%81%d0%b5-%d1%81%d0%b2%d0%b8%d1%85%d0%b0-%d0%b1%d0%bb%d0%b8%d0%b7%d0%be-4-%d0%bf%d1%8a%d1%82/", "text": "Близо 4 пъти се свиха преките чуждестранни инвестиции през първите осем месеца на тази година спрямо същия период на миналата, отчете БНБ. За януари – август 2018 г. те са в размер на 230,5 млн. евро при 812 млн. евро за осемте месеца на 2017 г. През август чуждите инвестиции намаляват с 14,1 млн. евро, при увеличение с 217,4 млн. евро през същия месец на миналата година. Близо три пъти по-малки са и вложенията на чужденци в имоти у нас. За осемте месеца на тази година те възлизат на 4,6 млн. евро, при 13,3 млн. евро през 2017 г. Най-голям дял имат Русия – 2,5 млн. евро и Украйна – 0,7 млн. евро.  Дяловият капитал е отрицателен и възлиза на 27,1 млн. евро до август 2018 г. Той е по-нисък с 201,5 млн. евро спрямо година по-рано, когато е бил положителен – 174,4 млн. евро.", "date": "2018.10.19", "title": " Чуждите инвестиции се свиха близо 4 пъти\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%b1%d0%bb%d1%8a%d1%81%d0%bd%d0%b0%d0%bb-%d0%bc%d0%b0%d0%b9%d0%ba%d0%b0-%d1%81-%d0%ba%d0%be%d0%bb%d0%b8%d1%87%d0%ba%d0%b0-%d0%b2-%d0%bf%d0%bb%d0%be/", "text": "Районна прокуратура-Пловдив привлече като обвиняем и удължи със 72 часа задържането на 47-годишния шофьор на автобуса,   предаде  . Той е обвинен за нарушаване правилата за движение при управление на моторно превозно средство и причиняване по непредпазливост на средни телесни повреди на 34-годишната жена, като деянието е извършено на пешеходна пътека – престъпление по чл. 343 ал.3 във вр. ал.1 във вр. чл. 342 ал.1 пр. 3 от Наказателния кодекс. Районният отдел на държавното обвинение в Пловдив пое случая, чието разследване е с краен срок два месеца. Досъдебното производство е за движение с несъобразена скорост и причиняване по непредпазливост на средни телесни повреди на  жената, ударена на пешеходна пътека. Ако бъде признат за виновен, водачът може да получи от 1 до 6 години затвор и до 3 години лишаване от право да управляма автомобил. Самият шофьор призна, че не е видял жената, пресичаща кръстовището. Тя е в тежко състояние, с черепно-мозъчната травма, което определя ситуацията като животозастрашаваща, съобщиха от УМБАЛ „Св. Георги“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Шофьорът, блъснал майка с количка в Пловдив, получи обвинение и остава в ареста\t\t\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%ba%d0%b0%d1%82%d0%b0-%d1%81%d1%82%d0%b0%d0%bd%d0%b0%d0%bb%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%be%d0%bf%d0%b8%d1%82-%d0%b7%d0%b0/", "text": "Мъжът, който вчера   в офиса ѝ в София,  , съобщи прокуратурата. Според прокуратурата той се опитал да я изнасили, като я вкарал в санитарното помещение, натиснал главата ѝ към земята, запушил ѝ устата и започнал да я души, след което ѝ нанесъл удари през лицето. Мъжът не успял обаче да осъществи замисленото, защото адвокатката успешно оказала съпротива. В понеделник прокуратурата ще поиска постоянен  . Валентина Каменарска също съобщи за задържането му в профила си във „Фейсбук” и разкри как се чувства след инцидента: „Евгени Емилов Костов е задържан за 72 часа. Мярката му за неотклонение ще се гледа в понеделник. Силно се надявам,че няма да бъде пуснат. И изобщо не ми пука за личните му данни. Иска ми се да намеря снимка, за да е разпознаваем за всички. Защото независимо от това, че МВР и всички по веригата действаха изключително бързо и бяха страшно съдействащи, този ще бъде навън скоро, освен ако не е осъждан. Пиша тук, сега , защото мисля, че е важно да дам знак-защото искам да разберат всички жени,че не трябва да мълчим! Не трябва да ни е срам! Не ние бием и изнасилваме. И защото този човек ми каза, че не му е за пръв път. И ако се окаже неосъждан, ще е защото някой си е замълчал-от срам. Точка“, написа потърпевшата. „Сега ви оставям и се надявам, че няма да бъда търсена за интервюта и за да ме питате как съм. Зле съм и изтощена. Не съм спала от 30 часа, не съм яла също от толкова и няма част от тялото, която да не ме боли. Надявам се това да е достатъчно изчерпателно.“, сподели още в социалната мрежа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.10.19", "title": " Адвокатката, станала жертва на опит за изнасилване от клиент: Този човек ми каза, че не му е за пръв път"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%b5%d0%bb%d0%b5%d0%b7%d0%b0-%d0%bc%d0%b5%d0%b6%d0%b4%d1%83-%d1%88%d0%b8%d0%b2%d0%b0/", "text": "Автоматичната сигнализация на жп-прелеза между твърдишкото градче Шивачево и сливенското с.Гавраилово временно е прекъсната заради ремонтни дейности, съобщиха от общината в Сливен. От местната администрация и от железниците призовават водачите на автомобили да се придвижват с повишено внимание. Автоматичната прелезна сигнализация ще бъде отново включена след приключване на ремонтните дейности. Срокът за това не се съобщава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Сигнализацията на прелеза между Шивачево и Гавраилово не работи заради ремонт"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d1%81%d0%b0%d1%83%d0%b4%d0%b8%d1%82%d1%81%d0%ba%d0%be%d1%82%d0%be-%d0%ba%d0%be%d0%bd%d1%81%d1%83%d0%bb%d1%81%d1%82%d0%b2/", "text": "Членовете на консулството на Саудитска Арабия в Истанбул са дали показания пред турската прокуратура като част от разследването на изчезването и вероятната смърт на журналиста Джамал Хашоги, предава AFP. Петнадесет служители, всички от които турски граждани, са свидетелствали пред прокурорите, съобщиха местните медии. По-рано турските следователи извършиха задълбочен оглед на сградата на консулството и в резиденцията консул, който се завърна в Рияд във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Служителите в саудитското консулство са дали показания пред прокуратурата в Истанбул"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d0%b7%d0%b5-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b0-%d0%ba%d0%b2%d0%b0%d0%bb%d0%b8%d1%84%d0%b8%d0%ba%d0%b0%d1%86%d0%b8/", "text": "България получи домакинството на последната световна олимпийска квалификация за игрите Токио 2020, а решението бе гласувано от конгреса на Международната федерация (UWW) в Будапеща (Унгария). За последно страната ни посрещна подобен форум за Лондон 2012. Надпреварата за квотите започва от догодина на световното в Астана (Казахстан). Тогава най-добрите петима ще получат визи за Япония, които обаче не са поименни. А в София щастливците с „билет“ за игрите ще са само финалистите.  Същевременно форумът в Будапеща потвърди и домакинството на София за Мондиал 2019 при кадетите. „Изключително голямо признание за България – заяви президентът на федерацията Христо Маринов, който присъства на конгреса на UWW. – При гласуването делегатите отчетоха и отличната организация на страната ни при подобни мащабни състезания през годините.“  В събота в Будапеща започва световното първенство, като първи от нашите на тепиха ще излязат Владимир Дубов (61 кг) и Мирослав Киров (74 кг) в свободния стил. Схватките са до 28 октомври, като първенството ще приключи с надпреварата в класическия стил.   Световното по борба , което стартира в събота в Будапеща, регистрира няколко рекорда още преди старта на шампионата.  За надпреварата идват близо 2000 гости и спортисти. От тях 860 състезатели от 114 страни се хвърлят в битка за разпределение на 30 комплекта медали в трите стила. Схватките ще бъдат в най-голямата зала – „Ласло Пап арена“, кръстена на трикратния олимпийски шампион по бокс, и която е с капацитет 12 500 зрителски места. А всички билети вече са разпродадени.  „Купени са от фенове на борбата от над 60 държави“, разкриха организаторите.  Същевременно Балаш Фюрджес, секретар на кметството на Будапеща, обяви че първенството носи изключително голяма реклама не само на града, но и на цяла Унгария.  „В хотелите са запазени стаи за 15 хиляди нощувки – уточни той. – И цифрата ще расте все повече. Но с никакви пари не можем да измерим онзи мощен рекламен ефект , който Будапеща ще получи от това толкова важно събитие, каквото е световното първенство.“  За шести път в историята столицата на Унгария посрещна подобен форум в един от най-древните спортове.  Домакините представиха и медалите, който всеки един от призьорите ще получи. На тях е изобразен лъвът, талисман на първенството. А едно от отличията президентът на Унгарската федерация Силард Немеш закичи на шефа на световната централа Ненад Лалович (Сърбия).", "date": "2018.10.19", "title": " България взе олимпийска квалификация по борба"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%be%d1%82-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bf%d1%80%d0%b8%d0%ba%d0%b0%d0%bd%d0%b2%d0%b0%d0%bb%d0%b8/", "text": "Четири от първоначално   десет лица за нападението над полицаите не само са замервали служителите на реда с бутилки, камъни и керемиди, но и са приканвали съкварталците си от „Надежда“ да се бият или да ги убият, съобщиха от прокуратурата. Йонко Д., Симеон Б., Ангел Д. и Антон И. бяха задържани за 72 часа в ареста с разпореждане на Районната прокуратура в областния град. Те са обвинени за това, че на 18 октомври извършили непристойни действия, грубо нарушаващи обществения ред и изразяващи явно неуважение към обществото, като деянието е било съпроводено със съпротива срещу орган на властта, изпълняващ задължение за опазване на обществения ред, като деянието им се отличава с изключителна дързост и цинизъм. За Симеон Б. и Ангел Д. то е извършено в условията на опасен рецидив. Срещу тях е повдигнато обвинение и за това, че противозаконно са пречели на служителите на МВР да изпълнят задълженията си, като препятствали поставянето на помощни средства на Йонко и на Ангел и отвеждането на Ангел в полицейското управление. Полицаите от Сливен бяха замервани с предмети, след като отишли в четвъртък вечерта в южната част на ромския квартал за проверка по сигнал за силна музика. Четирима служители на реда са пострадали, като един от тях е хоспитализиран за наблюдение на състоянието му. В следващите дни Районната прокуратура ще внесе искане в съда на четиримата извършители да бъде наложена най-тежката мярка за неотклонение „задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.19", "title": " Четирима от нападателите приканвали съкварталците си да убият полицаите"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%b8%d0%bd%d1%82%d0%b5%d1%80%d0%bf%d0%be%d0%bb-%d0%bc%d0%be%d0%b6%d0%b5-%d0%b4%d0%b0-%d0%b5-%d1%83%d0%b1%d0%b8%d1%82/", "text": "Експрезидентът на Интерпол Мън Хунвей може вече да не е сред живите, опасява се съпругата му Грейс в интервю за Би Би Си. Тя няма никаква информация за него от 29 септември, когато Мън замина от Лион, където е щабквартирата на полицейската организация, за родината си. Дни по-късно Пекин потвърди, че Мън Хунвей, който доскоро бе и зам.-министър на публичната сигурност, е задържан в рамките на разследване за вземане на подкупи. Междувременно в Интерпол бе получено съобщение от него за незабавната му оставка. “Казах на децата, че баща им е на дълго бизнес пътуване”, сподели разплаканата Грейс Мън, която се опасява, че също е мишена на властите в Пекин. Анонимен глас й казал по телефона, че “два екипа са по петите й” във Франция. “Това е политическо преследване от страна на жестокия Китай”, уверена е г-жа Мън.", "date": "2018.10.19", "title": " Бившият шеф на Интерпол може да е убит"}
{"url": "https://trud.bg/15-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b5-%d0%b1%d0%bb%d1%8a%d1%81%d0%bd%d0%b0%d1%82%d0%be-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0/", "text": "15-годишно момче е пострадало при пътен инцидент в с. Горни Богров, край София, съобщиха от МВР. Според получения в полицията сигнал, минути след 16 часа младежът е бил ударен от автомобил, докато пресичал на пешеходна пътека в района на светофар в селото. Незабавно е откаран в болница от екип на Спешна помощ. Шофьорът е на мястото на инцидента, екип на Пътна полиция извършва оглед. Предстои изясняване на обстоятелствата по случая и образуване на досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " 15-годишно момче е блъснато на пешеходна пътека в Горни Богров"}
{"url": "https://trud.bg/%d0%b7%d0%bb%d0%b0%d1%82%d0%bd%d0%b0-%d0%ba%d1%83%d0%bf%d0%b0-%d0%bb%d0%be%d0%ba%d0%be%d0%bc%d0%be%d1%82%d0%b8%d0%b2-%d0%b7%d0%b0-%d0%b1%d1%8a%d0%b4%d0%b5%d1%89%d0%b8-%d1%88%d0%b0/", "text": "Няколко поколения златни момичета на българската художествена гимнастика ще се съберат този уикенд в малката зала на „Арена Армеец“ за силен международен турнир. Повече от 450 състезателки във всички възрастови групи от наши и чуждестранни клубове идват у нас за Златната купа на „Локомотив“. Сред зрителите и официалните гости ще бъдат много от гимнастичките, които спечелиха редица златни медали за България в последните години. Инициатор и организатор на мащабното събитие е световната шампионка с ансамбъла от 2011 г. Катрин Велкова. Преди пет години тя създаде клуб по художествена гимнастика към най-старото железничарско дружество в Европа, където вече тренират повече от 100 деца в две зали. През миналата есен Катрин организира първия турнир за Златна купа „Локомотив“, който премина успешно с участието на 300 наши и чужди гимнастички. „Получи се страхотно състезание, всички момичета и треньорки останаха много доволни, затова решихме да го превърнем в традиция“, разказва Катрин. Тази година интересът е още по-голям и залата отново ще бъде пълна. Ще участват всички елитни български клубове, както и състезателки от Испания, Украйна, Израел, Великобритания, Белгия, Турция, Люксембург. Привлечени са много спонсори, които подпомагат организацията и ще зарадват момичетата с различни награди. За всички участнички ще има подаръци. Медалите са изработени по поръчка в чужбина с логото на турнира и се отличават със сувенирен дизайн, за да останат като спомен. Предвидени са специални отличия за най-малката гимнастичка, за най-елегантната, за Мис турнир, за най-атрактивния ансамбъл, за най-елегантния съдия и много други призове. „Художествената гимнастика съчетава спорта с изкуството и красотата, затова държим всичко да бъде изпипано естетически“, споделя Катрин. Тя разкрива, че нейните възпитанички в „Локомотив“ очакват с огромно нетърпение голямото събитие. „Организирам го най-вече заради децата в клуба. Това е техният турнир, тяхното място за изява“, допълва световната шампионка. За пет години работа в младия клуб Катрин вече има утвърдени състезателки, които дават надежда, че могат да станат следващите златни момичета. Състезателките на „Локомотив“ се готвят интензивно под ръководството на самата Катрин и още четири треньорки. За децата са подсигурени отлични условия на стадиона в „Надежда“ – изцяло обновена, топла и уютна зала с всички необходими удобства за художествена гимнастика. Отскоро част от гимнастичките в клуба използват и още една зала в близост до Централна гара. „В нея ще сложим нов килим с подиум, който ще ни предоставят от федерацията и сме изключително благодарни за тази помощ“, разказва Катрин. Втората зала дава възможност да тренират повече деца и на по-удобна за родителите им локация. В момента напливът на желаещи да се занимават с художествена гимнастика е голям, защото спортът е в подем в последните години. Успехите на състезателките ни, организираното в София през септември световно първенство, подкрепата от държавата и от спортния министър Красен Кралев допринасят за възраждането на този труден и красив спорт. И във второто издание на международния турнир за Златна купа „Локомотив“ ще бъде връчен специален приз на името на Илиана Раева. Голямата ни гимнастичка, която сега е президент на федерацията, е поканена сама да награди носителя на отличието. „Илиана беше моя треньорка в най-незабравимите ми моменти и с нея станах световна шампионка с ансамбъла“, пояснява организаторът на турнира Катрин Велкова. „Илиана има огромни заслуги не само за нашия успех, но и за развитието на целия български спорт. Затова я поканих да връчим приз на нейно име и тя прие, за което съм й благодарна. Тя е не само пример за нашето поколение, но и човек, който ни помогна да се изградим като състезателки и като личности“, добавя Катрин.", "date": "2018.10.19", "title": " Златна купа „Локомотив“ за бъдещи шампионки в гимнастиката\t\t\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d1%83%d1%80%d1%83%d1%87%d0%b5%d0%b2-%d1%81%d0%b5-%d1%81%d1%80%d0%b5/", "text": "По покана на младшите и старшите посланици на ЕП евродепутатът от ГЕРБ/ЕНП Владимир Уручев посети Средно училище „Никола Войводов” в град Враца, съобщиха от партията. В рамките на посещението, младшите посланици проведоха дискусия с българския евродепутат. Те проявиха интерес към дейността на Уручев като депутат в Европейския парламент и обсъдиха актуални теми от деня. „От вас зависи каква ще бъде Европа след 10, 20 и 50 години. Във Вас виждам подрастващото поколение, нашата смяна. Затова трябва да знаете какви са общите политики на ЕС, как функционира. Още отсега трябва да имате тези знания, защото навлизате в етап на осмисляне на живота”, бе категоричен евродепутатът Владимир Уручев. Той приветства младите хора за участието им в програмата на ЕП и активността, която проявяват. „Поздравявам Ви, че сте се включили и ви пожелавам успех”, подчерта Уручев. Старшите посланици в лицето на учителите Галина Ганева и Петя Николова заявиха, че дейностите, които са залегнали в програмата на училището посланик на Европейския парламент, ще са не само с цел представяне структурата и дейността на европейската институция, но и като лице на институция, представяща общочовешките ценности. „Да бъдем посланици на една институция, символ на единството и обединението, за нас е признание и призвание, защото сме част от този свят и имаме своето място в него. Ще разпространим знанията за ЕС и добродетелите, които ни обединяват и вярваме, че ще надхвърлим националните граници”, споделиха старшите посланици на ЕП. „За нас е чест да бъдем избрани за посланици на Европейския парламент и голяма отговорност пред училището, региона и страната. Уверена съм, че ще се представим достойно”, заяви Снежанка Каменова, директор на СУ „Никола Войводов”. По време на посещението Владимир Уручев откри европейския кът „ПослаНИЕ за ЕВРОПА”, създаден от младшите и старшите посланици на ЕП. В края на събитието младшите посланици връчиха на Владимир Уручев специално изработена книга, в която да впише своето послание към тях. Направиха снимка за спомен пред табло с изписана думата „посланик” на 22 езика. Младшите посланици на ЕП подариха на Уручев елек с пожеланието да се чувства част от тях и да бъде техен пътеводител в Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Евродепутатът Владимир Уручев се срещна с посланиците на ЕП от СУ „Никола Войводов” – Враца"}
{"url": "https://trud.bg/%d0%bd%d0%be%d1%80%d0%b2%d0%b5%d0%b3%d0%b8%d1%8f-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0-%d1%80%d1%83%d1%81%d0%ba%d0%b8-%d1%88%d0%bf%d0%b8%d0%be%d0%bd%d0%b8%d0%bd/", "text": "Норвегия ще освободи руски гражданин, задържан по подозрение в шпионаж, съобщи полицията в скандинавската държава, предаде Ройтерс. Михаил Бочкарьов – служител в сферата на информационните технологии в Съвета на Федерацията (горната камара на руския парламент), бе арестуван в Осло на 21 септември, точно преди да замине обратно за Москва. Властите го подозират в хакерска атака в норвежкия парламент, където бил на семинар. Той отрича категорично да е извършил нещо нередно, а руското МВнР настоя Осло да свали абсурдните си обвинения и да го освободи. Норвежката полиция първоначално се опита да удължи ареста му, но районен съд отхвърли в четвъртък това искане.  Не е ясно, дали разследващите органи ще изоставят случая, заради който бе забранено ползването на принтери в сградата на норвежкия парламент. Устройствата пазят в паметта си стотици отпечатани документи и властите се опасява, че те могат да станат достояние на руските служби. Очаква се Бочкарьов да замине за родината си още утре.", "date": "2018.10.19", "title": " Норвегия освобождава руски „шпионин“\t\t\t"}
{"url": "https://trud.bg/60-%d0%be%d1%82-%d1%84%d0%b8%d1%80%d0%bc%d0%b8%d1%82%d0%b5-%d1%89%d0%b5-%d0%b2%d0%b4%d0%b8%d0%b3%d0%bd%d0%b0%d1%82-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5/", "text": "Високата инфлация може да попречи за влизането ни в еврозоната Над 60% от мениджърите в страната посочват, че в техните компании се очаква повишаване на заплатите през 2019 г. Прогнозите са разходите за един час работа да нараснат с 8,4%. Това показва анкетно проучване на Асоциацията на индустриалния капитал в България (АИКБ) сред членовете й. 40% от мениджърите смятат, че ще разкрият нови работни места през 2019 г. Такъв е и делът на шефовете на фирми, които имат намерение да увеличат инвестициите в бизнеса си. Въпреки оптимистичните очаквания, година по-рано българските предприемачи са били значително по-големи оптимисти по отношение на развитието на бизнеса им. Охлаждане в нагласите се наблюдава основно за очакваните финансови резултати, които могат да постигнат. Само 47% смятат, че ще увеличат печалбата си през следващата година. От АИКБ изразяват безпокойство от високата инфлация за последните две тримесечия. Ако не бъдат взети мерки за ограничаване на инфлацията, България рискува до приемането в “чакалнята за еврото” (механизма ERM II) да не отговори на формалните изисквания за влизане в еврозоната по отношение на инфлацията, пише в препоръки на АИКБ към бюджета за 2019 г. Недостигът на кадри е основният възпиращ фактор, който пречи ръстът на БВП да е над 4%, посочват още от АИКБ. Преди дни в парламента приеха доклад за националната сигурност, според който до 2070 г. населението ще намалее до 4,9 млн. души. Причините за това са намаляване на раждаемостта и емигрирането в чужбина. От АИКБ предлагат да се увеличи възрастта за пенсиониране и да се облекчи вносът на работна ръка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " 60% от фирмите ще вдигнат заплатите\t\t\t"}
{"url": "https://trud.bg/%d0%bf%d0%b5%d0%b4%d0%b0%d0%bb%d0%b8-%d0%b2%d0%b8%d0%bd%d0%be%d0%b2%d0%bd%d0%b8-%d0%b7%d0%b0-%d0%ba%d1%80%d0%b8%d0%b7%d0%b0%d1%82%d0%b0-%d0%b2-%d0%b1%d0%b0%d0%b9%d0%b5%d1%80%d0%bd/", "text": "Немският гранд „Байерн“ (Мюнхен) няма победа в последните четири мача, а кризата се дължи на педалите, които треньорът Нико Ковач кара играчите да въртят след всяка тренировка. Новината разкри вестник „Билд“. „Звездите в отбора не са доволни от методите на работа на наставника – пише изданието. – След всяко занимание футболистите трябва да карат велосипед между 20 и 30 минути. Играчите гледат на това като извънредно време и излишно претоварване. Подобно нещо се наблюдаваше и при Карло Анчелоти, когато бе начело на „Байерн“.“ Италианският спец призна в края на миналата година, че играчите го бойкотирали. „Футболистите показваха видимо своето несъгласие с методите ми на работа – каза Анчелоти. – И какво се искаше от мен? Да променя това, което правя толкова много години? Това нямаше как да се случи.“ И италианецът бе уволнен. Сега обаче „Байерн“ се обедини и застана зад Ковач, като ръководството на баварците дори си позволи да обвини медиите в Германия за прекалено суровите нападки. Това се случи на извънредна пресконференция. Тя бе свикана с идеята ръководителите да защитят името на клуба. Германските интернет издания очакваха срещата с журналистите да е заради смяна на треньора Нико Ковач, като дори в медиите се появи и името на евентуалния му заместник – Арсен Венгер. Вместо това шефовете в клуба Карл-Хайнц Румениге, Ули Хьонес и Хасан Салихамиджич дръпнаха продължително конско на репортерите, обвинявайки ги в къса памет и лишени от аргументи нападки. Ръководните фактори застанаха плътно зад ветераните Франк Рибери и Ариен Робен, чието бъдеще на “Алианц Арена” няколко сезона поред е под въпрос. Капитанът Мануел Нойер, който отнесе множество обвинения заради слабата си форма, също получи силната подкрепа на ръководството. „Сега ние ще защитим нашите играчи и треньор – каза Румениге. – Ние не търсим причините за загубите в медиите. Това обаче, което се случи в последно време, показва липса на всякакво уважение и прекрачване на граници. Критиките, които тези играчи, направили толкова много за клуба, получават са истинска лудост. А, вие медиите, величаете трансфера на 33-годишния Кристиано Роналдо, като най-голямата сделка на века.“ Освен играчите на „Байерн“ беше защитен и германският национален отбор, както и самия селекционер Йоги Льов.", "date": "2018.10.19", "title": " Педали виновни за кризата в „Байерн“"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%81%d0%be%d1%84%d0%b8%d0%b9%d1%81%d0%ba%d0%b0%d1%82%d0%b0-%d0%be%d0%bf%d0%b5%d1%80%d0%b0-%d0%b0%d0%ba%d0%b0%d0%b4-%d0%bf/", "text": "Директорът на Софийската опера и балет не се е надявал на такова огромно медийно внимание при завръщането си от турнето в Япония. Независимо какви са успехите на българските артисти зад граница, досега интересът към тях е бил твърде умерен. Причина академик Пламен Карталов да стане фокус на медийния интерес е скандалът с графити надписа край Мемориала на мира в Хирошима.  – Маестро Карталов, първо да ви поздравя с успешното представяне на Софийската опера в Япония. Случвало ли ви се е друг път да ви посрещнат от турне с такова медийно внимание? – За първи път ми се случи това. Мога да кажа, че съм приятно изненадан, че има такъв голям интерес този път към Софийската опера от всички медии. – Потърсиха ви за интервю и две японски телевизии. За какво си говорихте? – Поздравяват ни с успеха на операта, но се интересуват от вандалския инцидент и какви действия предприемаме. Нормално е да поднесем извинение. Едната е японска телевизия със седалище във Виена – NHK тв, и една друга със седалище в Лондон – телевизия Асахи. – И двете са базирани в Европа. Как са научили за скандала? – Нашите медии явно толкова са мощни, че са разпространили новината навсякъде по целия свят. – От публикациите вчера (бел.ред. – в сряда) излезе, че едва ли не цяла Япония е шокирана от злодеянието. Но в медиите там почти няма съобщения за случката, освен един телевизионен репортаж, в който обаче не се споменава, че надписите са на български. Според вас, как се е разпространила новината? – Ние научихме от българските медии, което означава, че това е едно произвеждане на новината тук, в България – от сайтове и медийни източници. Японците нямат и хабер от реакцията, която тук толкова се репродуцира. България не е била във фокуса на новините в Япония и раздухването е станало оттук. Даже самата полиция в Хирошима не е искала да се раздухва този инцидент, защото и преди са имали много такива надписи. Неведнъж чужденци са драскали с графити по пейки, стени. Обаче за първи път чужденци отиват самички да се извинят и да кажат, че те са го направили това нещо. И това страшно много изненадало полицията, която до този момент никога не е намирала извършители. Никога! И никой досега не е искал извинение за действията си. – Как са реагирали японските полицаи, когато виновниците са отишли в районното да се предадат? – Направило им е голямо впечатление, че нашите хора са имали доблестта да си признаят за вандализма. Тяхната честност е високо оценена от полицията. – Тоест, не е възникнал проблем между България и Япония, вследствие на тази проява? – Не. Япония не е искала от България да се извинява. Полицията не е контактувала с посолството на България в Япония. Нашите медии са черпили информация от сайтове. Но от първа ръка няма никаква информация. – Беше съобщено, че Външно министерство се е извинило. На кого и за какво е поднесло извинения в такъв случай? – От посланика ни в Япония зная, че Външно се е извинило, не зная точно на кого. Но само заради факта, че се е случило такова нещо – имало е такъв текст на български „Локо София“, си заслужава да се поднесе извинение. Но самият посланик не се е обаждал в България, тъй като е нямало никаква официална информация от японска страна. – Как ще бъдат наказани българите от японските власти? – Вероятно ще бъдат глобени за дребно хулиганство. – Казахте пред телевизиите, че става въпрос за „сериозни младежи, на възраст 30-40 г.“ Режисьорката Вера Петрова ги определя като добри професионалисти. Как си обяснявате това тяхно – да го кажем на съвременен жаргон – „изтрещяване“? – Алкохол. Почерпили се след представлението. Всичките ни спектакли преминаваха при огромен успех. И тази буря от аплодисменти се пренасяше и на сцената. И самите японски техници, и българската бригада от техници също преживяваха тази радост на публиката. Явно че емоцията е надделяла, почерпили са се и са излезли на разходка. И те даже не са съзнавали къде отиват. Навлизат в парковото пространство на мемориала, виждат една бяла стена – а това е била една преградна стена, но не е част от мемориала. На самия мемориал няма никакви драскотини. Ние остро осъждаме тази постъпка, независимо къде е била, защото това е един грозен акт на хулиганска проява. И се дистанцираме от това нещо, поставени сме в неприятното положение да се обясняваме, но това самовъзпроизвеждане на новина е едно поведение на нещо…, което като се разпространява като една инфекция и медиите се заразяват една друга. Това е неприятното. Но министерството на външните работи се извинява заради самия факт, че е имало такова нещо. – Да изясним – когато се случи това, трупата къде е била отседнала? – На няколко места, само техниците са били в Хирошима, а художествените състави са били в Токио. На различни точки са спектаклите и винаги се е търсела близост до местата, където са спектаклите. – Имате ли информация дали спреят е закупен в Япония, или си го носят от България? Това е много важен въпрос, който показва евентуална провокация. – По моя информация от техническото ръководство на гастрола този спрей е взет от България, за да могат да се опресняват декори. Наранявания, очуквания някакви… Но какво е правел този спрей в раницата на нашия сценичен работник, той сам трябва да каже – защо го е взел, защо го е използвал. Това е странното. – Вие подозирате ли, че би могло да има връзка между орезиляването на триумфалното турне на операта и вашата кандидатура за още един мандат като неин директор? – Това аз не мога да го кажа. Ние с най-чисти намерения организирахме гастрола с японската агенция, подготвени са прекрасно нашите артисти – първокласни солисти, оркестър, хор, балет и техника. И изведнъж двама души от 170-членния състав на театъра правят това грозно деяние. А защо са извадили спрейовете и дали са подготвяли това нарочно с някаква цел да компрометират, не мога да кажа. Всеки спектакъл минаваше с огромен успех, с дълги аплодисменти. Вие бяхте в Полша и видяхте как се приемат там нашите спектакли. Същата еуфория беше и тук, на всичките 11 спектакъла – 8 на „Кармен“, 3 на „Турандот“. И вече при такава голяма възбуда явно че някой, както се казва, се е поддал на емоцията и алкохола… ние ги чакаме да се върнат и да обяснят какво е възбудило тяхното желание да маскарят тази стена. Колкото и пластмасова да е, това си е един вандалски акт. – Как реагираха останалите артисти и сценични работници на това, което са направили техните колеги? – Последното представление е минало с голямо напрежение. Това нещо се е разпалило като информация от българска страна. Всички са прочели публикациите с тези страшни обвинения, че българи са поругали мемориала. А истината е, че поругаване върху самия мемориал няма. – Как реагира японският импресарио на случилото се? – Паника в агенцията не е имало, просто са посъветвали да се отиде в полицията и виновните да си кажат какво са направили. Полицаите са се държали много коректно, внимателно са ги разпитвали, в отделни стаи, показанията им са съвпаднали. Но защо са го направили – ние не знаем. – Откъде се е разбрало кои са извършителите? – Когато се е разчуло от българските медии, че българи са били в основата, заради надписа „Локо София“, тогава Вера Белева (мениджър сцена и асистент режисьор – бел.ред.) ги е събрала и казала: „Има такова обвинение срещу българи, да не би някой от вас нещо да е направил?“ И двама души са станали и са казали: „Да, ние бяхме“. Тогава вече импресариото е казал, че незабавно трябва сами да отидат в полицията и да кажат какво са направили. – Беше съобщено, че на следващото представление трупата се е извинила за гафа. Как беше посрещнато това от публиката? – Не мога да ви кажа, защото аз не бях на последното представление. – Ще има ли следващо турне догодина? – Това, което се случи, с нищо не повлиява на нашите прекрасни отношения с японската агенция, тъй като спектаклите ни се оценяват на много високо ниво. Искам да ви кажа, че „Кармен“ беше страшно впечатлила специалистите и японската публика, тъй като там се използват елементи на театър Но и Древногръцкия театър. Те казват, че за първи път виждат такъв прочит на Кармен. – Коя от двете постановки – „Турандот“ или „Кармен“ направи по-голямо впечатление? – „Кармен“ е нова като постановка, направи им много силно впечатление именно заради спектакъла. Като прочит на творбата и като концепция – беше много, много силно преживяване – да видят един театър на маски, което много ги доближи до техния стил на театър Но. А тази постановка на „Турандот“ се играе за трети път! Първият беше с Гена Димитрова, много я харесаха, после поканиха постановката за втори път и сега я канят за трети път, защото тя е една постановка много удобна за бърз строеж, много екзотична, ефектна, стилова с прекрасни костюми, с хубава игра и певци. Ние играхме в концертни зали, където за първи път се играе опера на концертен подиум. А техните концертни зали са огромни, с много публика. Аз на много места адаптирах спектакъла заради мястото. И тази мобилност на декора направи много силно впечатление, защото тя даде възможност повече хора на прекрасни места с много хубава публика да покажат „Турандот“. Но за тях новата постановка беше „Кармен“. Солистите бяха прекрасни – Надя Кръстева, Камен Чанев, Радостина Николаева, Цветана Бандаловска, Габриела Георгиева, Светозар Рангелов – все първокласни наши изпълнители. Двама диригенти – Кейтаро Харада и Григор Паликаров, целият оркестър, който прекрасно работи, и въобще тази отговорност, този респект към нас – всяка публика се вдигаше на крака, беше феноменално преживяване. Истинска гордост за България и за оперната ни култура. Този, както аз го наричам, културен поход ознаменува за седми път присъствието на България в Япония. Спонсор ни беше киселото мляко „Мейджи“, които бяха много доволни, така че ние се чувствахме абсолютно покровителствани и обгърнати с внимание от страна и на спонсорите, и на организаторите, но на първо място на публиката, която пълнеше залите. – Каква е японската публика? Идваха ли след спектаклите зрители, за да ви поздравят. – След всеки спектакъл имаше опашки за автографи от артистите. След всеки спектакъл! В един град – Цу в префектура Мие, директорът на залата – а той е бил съратник на Херберт фон Караян и на Карл Бьом, и той каза така: „За първи път виждам нашата публика да вика „Браво!“ и да маха с ръце. Обикновено публиката ни е скромна, тя всичко харесва и приема.“ – Как българите приемат и разбират японската култура? Трудно ли е да се съобразява човек и да прави „в Рим като римляните“? – Тяхната организираност, редът, чистотата, усмивките, уважението, поклонът към таланта на българите, това беше нещо, което трудно се преживява у нас. – Сезонът в Софийската опера вече започна със силно начало – мюзикъла „Мамма миа“. На 27 октомври ще се играе премиерата от края на миналия сезон „Янините девет братя“ от Л. Пипков. Мислите ли догодина да предложите тази, както я наричате, „най-българска“ опера за турнето в Япония? – Мога да я предложа, но в Япония има един такъв принцип: избират се повече популярни заглавия, за да могат лесно да се продават и да се пълнят залите. Но това не означава, че няма да им предложа и този шедьовър на българската оперна класика. – И последен въпрос, маестро. Вие, лично, от кой отбор сте? – Като запален „левскар“ не пропусках мач на „Левски“. Сега нямам време да ходя на мачове. Нашият гост  Академик Пламен Карталов е специализирал оперна режисура в Германия и кинорежисура в Националната академия за театрално и филмово изкуство в София. От 2007 г., когато за втори път заема поста директор на Софийската опера и балет, въвежда ефективна организация за самофинансиране на принципа на международно сътрудничество и копродукции. Заглавията на поставените от него опери са неизброими, наградите му също са много, сред тях са Кристална лира, “Златна книга” (Русия), орден “Кирил и Методий” – I степен, и на най-големия правителствен бразилски орден “Рицар на южния кръст”. Едно от най-важните му постижения е че успя да постави Вагнер в Бъгария и единствено с български оперни певци.   Простотията не е национална черта Не искам да сривам националното самочувствие, но нито сме най-великите на света, нито сме най-простите. Имаме си от всичко, както си имат и другите. Подобни простотии като японската дивотия са се случвали и на други състави от „по-развити“ в културно и всякакво друго отношение страни. Помня случая с Deutsche Oper преди около 20 години, когато гостуваха в Израел и в ресторанта пияният валдхорнист се подписа на сметката с „Адолф Хитлер“. Тогава той също си загуби работата. Простотията не е национална черта, тя си ходи по хората навсякъде по света.   Сгънах един жерав за извинение Откакто видях новината за вандалството в Хирошима, не спирам да си мисля… Много ми е трудно да напиша това. Бил съм няколко пъти на този мемориал. Това е такова място, което те кара да мълчиш. Да мълчиш и да плачеш. Винаги когато отида там, се разтрепервам – толкова силно е усещането за страдание и мъка, за болка и безпомощност. Това е място, което е облъчено с доброта. С добротата на онова момиче, Садако, което вярвало, че ако направи 1000 оригами-жерави, ще оздравее. Стигнало до 644, когато починало от радиацията. Останалите били довършени от нейните приятели. Оттогава хората, които ходят там, оставят хартиени жерави. Сгънах и аз един жерав. Ей така, с терапевтична цел. Пробвайте, помага. Освен това е добър начин да кажеш „извинявай“ на японски.   Плод на духовна нищета Преди време, в изблик на недоумение, написах че се опасявам дали сънародниците ми са добре психически. Разбира се, това беше хипербола, породена от емоционалната ми реакция към един скандал… Но наистина все по-често ми се случва да попадам на новини, от които ме втриса, от ужас или от срам, дотам, че вече отварям фейсбук с известна предпазливост. Не разбирам какво се случва, не съм социолог, нито социален терапевт. Но бесовете, които витаят тук, са неоправдани. Те не са плод на бедност, а на духовна нищета. За нея няма оправдание, за нея всеки сам отговаря и бива съден. А може би това е и самата присъда. Безмилостна е.        ", "date": "2018.10.19", "title": " Директорът на Софийската опера акад. Пламен Карталов пред „Труд“ за скандала в Хирошима: Това е новина, репродуцирана в България"}
{"url": "https://trud.bg/%d0%b1%d0%b8%d0%b2%d0%be%d0%bb%d0%b8-%d0%b2-%d0%be%d0%bf%d0%b5%d1%80%d0%b0%d1%82%d0%b0/", "text": "След блестящо представяне на операта „Турандот“ от гостуващата в японския град Хирошима „Софийска опера и балет“, двама идиоти, отговарящи за осветлението на залата, минават покрай някакъв строеж и издраскат на оградата със спрей „Локо София“. По нея има и други графити, вероятно дело на месни самодейци. Японските ченгета бързо ги усещат, глобяват ги хиляда долара и ги пращат да си ходят. Точка! С това реалната случка приключва. След това обаче някой биволар се сеща, че на другия край на парка, в който е надрасканата ограда, се намира мемориалът на жертвите на едно от най-големите военни престъпления в историята на човечеството – атомната бомба  хвърлена над града. И край! Поредното мазно петно, летящо към родината е произведено. Не успях да установя откъде точно тръгва фалшивата новина, но съм сигурен, че не е от японците. Циркът започва. Цунами от фалшива информация залива де що медия има по родината, дори малкото останали сериозни са погълнати. Родните медии се надпреварват да обясняват какви говеда сме и какво петно е лепнато на България от „служители на операта“. Напишете в Гугъл “Софийска опера в Хирошима” и познайте дали ще се появи дори един отзив за представянето на шедьовъра на Пучини! Да си призная – и аз се вързах в началото. Вързал се е явно и директорът на операта – Пламен Карталов, който по това време е бил в Канада. Човекът уволнил идиотите и седнал да пише извинение на японците. Извинение писали и от външно министерство без никой да им го е искал… Тази черта на българския манталитет е уникална. Болезненото желание да омаскари родината и сънародниците си, само за да каже след това “Е.ати скапаната държава!”, го няма никъде по света.          ", "date": "2018.10.19", "title": " Биволи в операта\t\t\t"}
{"url": "https://trud.bg/%d1%81%d0%b2%d0%b5%d1%82%d0%b8-%d0%b8%d0%b2%d0%b0%d0%bd-%d1%80%d0%b8%d0%bb%d1%81%d0%ba%d0%b8-%d1%81%d1%80%d0%b5%d0%b4%d0%b5%d1%86%d0%ba%d0%b0%d1%82%d0%b0-%d1%81%d0%bb%d0%b0%d0%b2%d0%b0/", "text": "От днешна София цар Петър (927-969) потегля към Рила, за да търси съвет от мъдрия отшелник На 19 октомври отбелязваме паметта на св. Иван Рилски – прочутият духовен отец, проповедник и лечител, който повече от хилядолетие е почитан като небесен застъпник на нашия народ и държава. Цели професионални общности, например българските медици и миньори от Перник, са приели знаменития монах от далечния Х век за свой покровител. Св. Иван е патрон на десетки църкви, училища, болници и т. н. в цялата страна, както и на български дружества и храмове във Виена, Лондон, Лисабон, Чикаго, Печ (Унгария), Сидни (Австралия), Ниагара Фолз (Канада)… Църквата почита паметта на св. Иван Рилски на 18 август (денят на неговото успение) и на 19 октомври – датата на пренасянето на неговите мощи от Средец/София в старопрестолно Търново през 1195 г. от цар Асен I. Това е така, защото благодарение на Търновската патриаршия и нейните книжовници култът към светеца се утвърждава и прониква сред други православни народи. Дори и съвременният Ден на народните будители е на „Отчов ден“ – 19 октомври, преизчислен по нов стил на 1 ноември. Както е известно, св. Иван е роден около 876 г. в Скрино, Дупнишко (Кюстендилска област). Приема монашеството в манастира „Св. Димитър“ при Бобошево, а по-късно търси уединение на различни места: при Земен, в планината Витоша, в Искърския пролом, а най-накрая във „Великата Рилска пустиня“. Живее във времето на няколко владетели: св. княз Борис-Михаил, княз Владимир Расате, цар Симеон Велики и св. цар Петър. Славата му на мъдрец и лечител, търсещ спасение и утеха отблизо и далеч, расте. Постепенно идват и негови последователи, с което възниква Рилският манастир – духовната крепост на Христовата вяра и българската народност. „Като посял добре (…) и извършил големи и преславни чудеса, и като достигнал до дълбока старост…“ св. Иван се оттегля в уединение до смъртта си на 18 август 946 г. Св. Иван Рилски е канонизиран скоро след смъртта си, а мощите му около 989–992 г. са пренесени в Средец/София от цар Самуил и патриарх Герман-Гаврил. След превземането на Велики Преслав от Византия през 971 г. Средец е временна столица на царството и резиденция на българските патриарси. Търсената закрила от св. Иван Рилски е акт на утвърждаване на държавността в тежките години на борбата с византийската агресия. Затова т. нар. Средецка служба е най-ранният паметник в прослава на „всесветото светило на света“ и „Средецка слава“. Отначало светите мощи са в древната базилика „Св. София“, по-късно в храма „Св. Апостол и евангелист Лука“ в района на днешната улица „Позитано“, а в края на ХІ век – в новоизградена църква на негово име. Около храма възниква манастир, в който се стичат много поклонници. Византийският епископ, воден от корист, се стреми да заграби приходите на манастира, но се сблъсква с несъгласието на тогавашния игумен. Упоритият българин, чието име е неизвестно, търси справедливост от Алексий І Комнин (1081-1118) и постига своята цел – императорът издава дарствена грамота в подкрепа на манастира. В средата на ХІІ век при един градски пожар църквата понася сериозни щети, а „…известният Груд…“, български болярин от Македония, дарява средства за нейния ремонт. При военен поход срещу Унгария пред светата ракла се покланя император Мануил І Комнин (1143-1180). Пак в онези години пред нетленните мощи е доведен тежко болният Георги Скилица, византийският управител на Средец. Знатният велможа оздравява и в знак на благодарност създава гръцко житие, запазено в старобългарски превод. През 1183 г. нахлулите в пределите на Византия унгарци отнасят светите мощи в Естергом (Гран). Скептично настроеният унгарски архиепископ е причина за поредното чудо. И ако през ХІІ век този католически духовник се е усъмнил в православния отец, в началото на ХХІ век за папа Йоан Павел ІІ св. Иван Рилски е „…пример за подражание вече повече от 1000 години за всички монаси в Европа и по целия свят“. През 1186 г. унгарците връщат мощите в Средец. Девет години след това градът е освободен от войските на цар Асен І (1186-1196). Мощите на рилския чудотворец са пренесени в столицата Търново, а шествието се превръща в тържествен акт на възобновената българска държавност. Раклата на св. Иван е положена в новоизградена църква на негово име на хълма Трапезица, където пребивава близо три столетия. За мястото се спори, но може би е прав проф. Константин Тотев, че това е един малък, но представителен храм, открит при археологическите разкопки през 2009 г. От Търново славата на светеца отеква в Сърбия, Влашко, Молдова, руските княжества, на Атон. През март 2018 г. заедно с проф. Николай Овчаров попаднахме на руска икона, пазена в Екатеринбург, свидетелство за почитта към св. Иван Рилски сред т. нар. старообрядници през XVIII век отвъд Урал и в просторите на необятния Сибир! След завладяването на Търново от османските турци (17 юли 1393 г.) мощите на св. Иван са преместени от Трапезица в храм, посветен на неговата памет, в днешната Асенова махала, разкрит от проф. Николай Овчаров и проф. Хитко Вачев. В знаковата търновска църква „Св. Апостоли Петър и Павел“ е един от най-ранните стенописни портрети на светеца. През 1469 г. рилското монашеско братство получава султанско разрешение да пренесе светите мощи в Рилския манастир. Шествието преминава през дунавския Никопол, Плевен, Луковит, Карлуковския манастир, Враца… Навсякъде се стичат хиляди българи в израз на волята на поробените ни прадеди да опазят праотеческата вяра и народност. В София, последната спирка преди Рилската обител, светата ракла шест дни е обект на всенародна почит в тогавашната митрополитска църква – ротондата „Св. Георги“, днес в двора на хотел „Балкан“ и Президентството. За св. Иван Рилски може да се разказва много и много – като се започне с известното ни от земното му битие, през преданията и легендите, до многото исторически събития, свързани с неговия култ. Нека поставим акцент на връзката със София, която още през X век е карала книжовниците да величаят скромния отшелник като „Средецка слава“! Патриарх Евтимий Търновски пояснява за своите читатели, че светецът е роден „в пределите на прочутия град Средец“ Именно от днешна София цар Петър (927-969) потегля към Рила, за да търси съвет от мъдрия отшелник. И, както стана дума, повече от двеста години мощите на светеца привличат в града поклонници, сред които двама византийски императори и един унгарски крал. Това се е помнело и през „търновския период“ от развитието на култа – цар Иван Шишман издава своята Рилска грамота (1378 г.) именно в София. Повече от парадоксално е обаче, че днес в нашата столица отсъства дори най-скромен знак за светата обител, пазела векове паметта за св. Иван Рилски. Знае се, че манастирът е бил изграден близо до лековитите минерални извори. След гибелта на средновековна България той запада, а през 1567 г. върху част от територията му е изградена джамията „Баня баши“. Според преданието „…храмът стоял край баните и по-късно бил разрушен от турците, които са направили на неговото място голямата баня…“ Факт е обаче, че и през 1578 г. близо до джамията е имало църква „Св. Йоан“, както изрично отбелязва немският пътешественик Стефан Герлах. Според археолозите храмът се е намирал западно от бул. „Мария Луиза“ и близо до улица „Пиротска“. Така или иначе, в района на някогашната манастирска обител, т.е. непосредствено до минералните извори, джамията „Бяня баши“ и недалече от съвременния „Музей за историята на София“ би трябвало да бъде изграден поне един паметник-параклис, посветен на нашия национален светец. В своя „Завет“ св. Иван ни е оставил послания, израз на морална сила, мъдрост и човеколюбие: „Най-много се пазете от сребролюбивата змия, защото сребролюбието е корен на всички злини…“ В своето писмо до цар Петър светецът казва: „И макар да е писано: „Държавата на царя е богатството“, но то е да го употребява за оръжие и войнство, не за своите сладости (удоволствия), а най-вече за сакатите и бедните, за голите и бездомните (…) Не се уповавай на неправдата, не желай грабителство! Бъди кротък, тих и достъпен, имайки отворени очите си за всички… „И още нещо, което звучи повече от актуално и днес: „Избирайте си наставници и си поставяйте началници, които Бог ви покаже, сиреч мъже /…/, превъзхождащи всички по разум и духовно разсъждение…“", "date": "2018.10.19", "title": " Свети Иван Рилски – “Средецката слава”\t\t\t"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%b7%d0%b4%d1%80%d0%b0%d0%b2-%d0%b2%d0%be%d1%82-%d0%bd%d0%b5-%d1%81%d0%b5-%d0%bf%d1%80%d0%b0%d0%b2%d0%b8-%d1%81-%d0%b1/", "text": "Предпочитам консенсус, а не вот на недоверие. „Здрав“ вот на недоверие не се прави с „болни“ аргументи. Това каза от парламентарната трибуна министърът на здравеопазването Кирил Ананиев в разискванията по вота на недоверие към кабинета „Борисов 3“ на тема „Здравеопазване“. „Има и малко добри неща в мотивите на БСП. Те са свързани с част от презентацията ми, в която описах недостатъците на сегашния здравноосигурителен модел“, коментира той. „Взели са буквално тезите ми за недостатъците и дотам са добрите им предложения“, посочи министърът. „Въпросът е, че аз ги представям, за да мобилизирам енергията на всички заинтересовани страни по темата“, заяви Кирил Ананиев. „От БСП ги използват, за да направят вот на недоверие. Това е голямата разлика между подхода“, каза още той. Първото обвинение за това, че не съм изпълнил обещанието си, беше един от мотивите на Корнелия Нинова – че не съм се срещнал с никого и не съм разговарял. Това не е вярно, заяви от парламентарната трибуна министърът на здравеопазването. „Корнелия Нинова не може да прави срещи с 2-3 организации, които естествено ще възразят, защото не знаят какво ще предложим. След това да излиза и да представя нещата така, както са били вътре в залата“, посочи той. „После се налага тези организации да излизат след това да казват, че не са казвали това на срещите. Това е нечестно“, заяви Кирил Ананиев. „Преди 11 месеца и 9 дни, когато НС ме избра за министър казах, че здравеопазването няма цвят. Обещах през цялото време да работя в консенсус с всички парламентарно представени партии“, припомни здравният министър. „Във всичките ми разговори имаше само две организации, които категорично се противопоставиха на моделите – пациентските и синдикатите. Всички останали организации казаха, че това е добро начало и дебатът трябва да продължи“, изтъкна той. „Може би сте свикнали да командвате административния процес, аз съм друг човек. Искам, когато тръгна към МС или НС, зад мен да стоят всички организации“, обърна се Ананиев към БСП като вносители на вота на недоверие. След приключване на втората кръгла маса за моделите за здравеопазване ще направя срещи със всички политически сили, обяви министърът. „Ще дойда в централите ви да обясня какво е излязло след разговорите, за да можете да бъдете убедени“, заяви той. „Не сте виждали такъв подход, но може би и такъв ще трябва да видите“, коментира министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Кирил Ананиев: Здрав вот не се прави с болни аргументи\t\t\t"}
{"url": "https://trud.bg/%d0%bd%d0%b5%d1%82%d1%8a%d1%80%d0%bf%d0%b5%d0%bb%d0%b8%d0%b2-%d1%88%d0%be%d1%84%d1%8c%d0%be%d1%80-%d1%83%d0%b4%d0%b0%d1%80%d0%b8-%d0%b6%d0%b5%d0%bd%d0%b0-%d0%bd%d0%b0-%d0%bf%d0%b5%d1%88%d0%b5%d1%85/", "text": "70-годишна пенсионерка от Шумен беше блъсната от нетърпелив водач на пешеходна пътека и за късмет се отървала само с фрактура на крака. Лека кола спряла да пропусне жената, но идващият след него шофьор на „Ауди А3“ се престроил в лявата лента и ударил пешеходката. Инцидентът е станал на бул.“Симеон Велики“ срещу хранителен магазин в четвъртък следобяд, съобщават от полицията. Зад волана на колата-нарушител е бил младият шофьор Ф.Ф./18г./ от село Гусла. Тестван е за алкохол, наличие не е установено. Пострадалата е откарана за преглед в болницата в Шумен, където била установена фрактура на фибулна кост на десния й крак. По случая е бразувано досъдебно производство. Двама мъже пък се озоваха в болница след катастрофа по пътя между шуменските села Избул и Върбяне. 33-годишният А.Д. от с. Църквица зад волана на „Сеат Ибиза“ не съобразил скоростта си, навлязъл в насрещната лента и се ударил в идващия камион „Мерцедес“. Екип на пожарната е обезопасил мястото, а в болницата са откарани водачът на колата и неговият спътник Г.Х./27г./ от село Църквица. И двамата са с фрактури, без опасност за живота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.19", "title": " Нетърпелив шофьор удари жена на пешеходна пътека\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b7%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%ba%d0%b8-%d0%bd%d0%b0/", "text": "Кресливи жени с уж болни деца. Това са майките на деца с увреждания, които протестират пред парламента според вицепремиера Валери Симеонов. Спорното му изказване е направено след заседанието на Съвета за тристранно сътрудничество във вторник за телевизия СКАТ, но сега придоби гласност, след като бе разпространено от предаването „Господари на ефира“. Според вицепремиера Законът за хората с увреждания е заченат в грях и майките на деца с увреждания са оказали натиск, и са използвали децата си, за да постигнат материални цели. Управляващите и майките продължават диалога за приемане на специален закон за хората с увреждания. На последния протест жените доведоха част от децата си, които са в инвалидни колички. След това разпънаха палатки пред прозорците на властта и спаха там цяла нощ. „Тоя закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тея уж болни деца без грам майчинско чувство, грижа за тях. Просто ги използваха по най-безсъвестния начин като инструмент за постигане на техните чисто материални цели. Затова казвам, че законопроектът е заченат в грях“, заявява вицепремиерът и съпредседател на „Обединени патриоти“ по повод Закона за хората с увреждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.10.19", "title": " Валери Симеонов за представителки на протестиращите майки: Група кресливи жени използваха уж болни деца за чисто материални цели (ВИДЕО)"}
{"url": "https://trud.bg/%d1%81%d0%b3%d0%bf-%d0%b2%d0%bd%d0%b5%d1%81%d0%b5-%d0%b2-%d1%81%d1%8a%d0%b4%d0%b0-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%b5%d0%bd-%d0%b0%d0%ba%d1%82-%d1%81%d1%80%d0%b5%d1%89%d1%83/", "text": "Софийска градска прокуратура (СГП) внесе в Софийска градски съд /СГС/ обвинителен акт срещу Максим Минчев- генерален директор на Българска телеграфна агенция /БТА/ за сключване на неизгодна сделка, съобщиха от държавното обвинение. Максим Минчев е предаден на съд, затова че в периода от 08.02.2016г. до 10.01.2017г., в гр. София, в условията на продължавано престъпление, в качеството си на длъжностно лице, съзнателно е сключил две неизгодни сделки и от това са произлезли значителни вреди за БТА в общ размер 93 584,64 /деветдесет и три хиляди лева петстотин осемдесет и четири лева и шейсет и четири стотинки/. Предмет на сделките било предоставяне на реклама и информационни услуги от страна на БТА срещу извършена услуга за нуждите на агенцията – предоставяне на трапезна вода на цени, надвишаващи средните пазарни в пъти. При избора на доставчик на минералната вода не били прилагани обективни критерии, които да обосноват вземане на пазарноориентирано управленско решение във финансов интерес за Агенцията. Не било осъществено проучване на пазара, и не били провеждани обществени поръчки, въпреки наличието на предпоставките за това. Спрямо Максим Минчев е определена мярка „подписка“. Ако бъде признат за виновен Максим Минчев може да получи наказание от една до шест години „лишаване от свобода“ и, като съдът може да постанови лишаване от право да се заема определена обществена или държавна длъжност. Във връзка с образуваното дело генералният директор на БТА заяви: „Става дума за огромно недоразумение, тъй като така наречената неизгодна сделка е осигурявала безплатно минерална вода за служителите и гостите на агенцията като бартер срещу реклама. По този договор никога не са били извършвани плащания и никога не са били изразходвани обществени средства.“   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.19", "title": " СГП внесе в съда обвинителен акт срещу генералния директор на БТА\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%be%d0%b4%d0%b5%d0%bb-%d0%b4%d0%bd/", "text": "Само в рамките на тази година задлъжнялостта на болниците е намаляла с 13% – резултат от мерките, които правителството предприе. Необходима е цялостна реформа в един модел, който днес се критикува от тези, които са го заложили. Това написа премиерът Бойко Борисов на профила си във фейсбук в Деня на българския лекар. Той честити професионалния празник на докторите, като им пожела здраве и сили. „Бъдете всеотдайни към професията си и не спирайте да се развивате.“, призова министър-председателят. „Последните години се ремонтираха десетки болници, отделенията се оборудваха с нова модерна апаратура. При годишен разход от 1 млрд. лева в началото на това управление сега той надхвърля 4 млрд. лева, а в бюджета за 2019 г. също ще има увеличение.“, обяви Бойко Борисов. „Първите стъпки се правят, и в момента се водят обсъждания на много предложения за промени в здравеопазването, защото е важно да бъдат чути всички страни – лекари, пациенти, законодатели. Вярвам, че с общи усилия и диалог ще намерим решения на проблемите в системата за по-качествено здравеопазване.“, написа още премиерът във фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.19", "title": " Премиерът Борисов: Здравният модел днес се критикува от тези, които са го заложили"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d1%81%d0%b5%d0%b2/", "text": "Съдът реши обвиняемият за убийството на Виктория Маринова Северин Красимиров да остане за постоянно в ареста. Северин влезе в съда в 10:30 и въпреки съвета на служебния му защитник да не говори пред медиите,  „Да, виновен съм, много съжалявам и не мога да повярвам, че аз съм го направил“, заяви той, като допълни, че е пил и взел дрога „Кристал“ преди убийството. Двамата прокурори Кремена Кулицова и Георги Георгиев са категорични, че има опасност Северин да извърши ново престъпление или да се укрие, затова настояха той да остане за постоянно в ареста. Северин заяви, че е правилно, че прокуратурата иска да бъде задържан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.19", "title": " Съдът остави за постоянно в ареста Северин Красимиров"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d0%ba%d1%8a%d0%bc-%d0%ba/", "text": "Приключиха разискванията в парламента по вота на недоверие към кабинета „Борисов 3“ на тема „Здравеопазване“.   продължиха около 3 часа. Председателят на Народното събрание Цвета Караянчева обяви, че вотът на недоверие ще се гласува на 24 октомври от 9.00 часа. В пленарна зала от БСП отново настояха кабинетът да подаде оставка. „За 10 години доведоха здравеопазването до там, че думите „достъпност“ и „безплатност“, се заменят с „връзки“ и с „пари“,  . Левицата се обяви за връщане на държавата в управлението на здравната система, регулация и контрол, както и за гарантиран достъп на всеки до здравеопазване. От БСП посочиха, че управляващите са оставили здравната система да се оправя сама. Те настояха здравната система да работи в пазарни условия, при ясни правила за преструктуриране. Председателят на ПГ на ГЕРБ  : „Благодарим на БСП, че за първи път в парламентарната история, внесоха вот на недоверие за намерения“. „Вотът на недоверие е единственият системен подход на БСП за политически послания“, посочи той и обърна внимание на това, че БСП никога не дават алтернатива или решения на въпросите, които вълнуват гражданите. Д-р Даниела Дариткова от ГЕРБ заяви, че не забелязва в лидера на БСП Корнелия Нинова желание за диалог, а за противопоставяне. Тя определи алтернативата на левицата за здравеопазване като лозунг от добре забравеното старо време. От ДПС заявиха, че подкрепят вота заради безвремието в здравеопазването. Д-р Нигяр Джафер обърна внимание на неудържимия срив на доверие от страна на пациентите, на лекарите и медицинските специалисти към системата. Тя обяви, че ГЕРБ управлява 10 години, което е достатъчно време да види проблемите в здравеопазването и да ги коригира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Гласуването на вота на недоверие към кабинета „Борисов 3“ ще бъде на 24 октомври"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d0%bf%d1%83%d1%81%d0%ba%d0%b0%d0%bd%d0%b5%d1%82%d0%be/", "text": "Специализираната прокуратура ще протестира определението на Специализирания наказателен съд от 18 октомври 2018 г. за изменение на мерките за неотклонение на Десислава Иванчева и Биляна Петрова от „Задържане под стража“ в по-леки – „Домашен арест“, съобщиха от държавното обвинение. Съдът мотивира решението си главно с това, че след разпитите в съдебно заседание като свидетели на служители в Столичната община и в Район „Младост“, двете подсъдими за корупция вече не могат да влияят на показанията им. Мотивът на обвинението да протестира това решение е фактът, че Иванчева и Петрова могат да повлияят на останалите неразпитани свидетели по делото, не по малко, отколкото на общинските служители, с които от месеци нямат служебни отношения. Освен това, в хода на съдебното заседание не е посочен нито един факт или доказателство, които да поставят под съмнение обоснованото предположение за извъшеното от тях престъпление. Десислава Иванчева и Биляна Петрова остават в следствения арест до произнасяне на Апелативния специалиализиран наказателен съд по протеста в преднидения в закона 7-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Прокуратурата протестира решението за пускане под домашен арест на Десислава Иванчева и Биляна Петрова"}
{"url": "https://trud.bg/%d0%bc%d1%8a%d0%b6-%d1%83%d0%b1%d0%b8-%d0%b6%d0%b5%d0%bd%d0%b0-%d1%81%d0%b8-%d1%81-%d1%87%d1%83%d0%ba-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%b8%d1%8f-%d0%ba%d0%b2%d0%b0%d1%80%d1%82%d0%b0/", "text": "Бившият таксиджия Манол Х. от квартал „Сарафово“ затрил жена си при семеен скандал. През 1985-та двамата дошли да живеят в квартала. Били от вътрешността на страната, а съпругата Янка това бил втори брак. От първия имала две деца, които живеят в Германия. Манол се хванал да работи като таксиджия, а Янка през лятото работела в хотел в Равда. Била много добра и сговорчива жена. Според съседите им, Манол имал психично заболяване, но нищо в поведението му не издавало проблема. Двамата със съпругата му имат общо дете, което отдавна не живее при тях. Пенсионери са, на по 65 години. Не е известно все още за какво са се скарали Манол и Янка, но той грабнал чук и започнал да удря жената, ударил я десет пъти. После, като видял, че още не е мъртва, я удушил с възглавницата. Манол сам се е обадил в полицията и е съобщил за стореното, каза Цветелина Рандева, говорител на ОД на МВР в Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Бивш таксиджия уби жена си с чук и душене с възглавница"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%b0%d0%b3%d0%b5%d0%bd%d1%82%d0%b8-%d0%bd%d0%b0-%d0%b4%d0%b0%d0%bd%d1%81-%d1%89%d0%b5-%d0%bf%d1%80%d0%b5%d0%bc%d0%b8/", "text": "Отделен конкурсен етап – „Изследване на интелектуалните способности“, ще има за кандидатите за постъпване на служба в Държавна агенция „Национална сигурност“ (ДАНС). Това предвиждат промени в наредбата за специфичните изисквания, условията и реда за постъпване в агенцията, публикувани за обществено обсъждане. „Отделянето на това изследване като отделен конкурсен етап, който да има елиминаторен характер, се обосновава от констатациите и извършените анализи от Специализирана административна дирекция „Човешки ресурси“ на Държавна агенция „Национална сигурност“ на база проведените до момента процедури по подбор на кандидати за постъпване на служба в Агенцията – обясняват в мотивите си от спецслужбата – С въвеждането на изследването на интелектуалните способности като отделен етап, ще се елиминира възможността да се провеждат останалите конкурсни етапи с кандидати, чиито общи умствени способности не са на нужното ниво, за да изпълняват достатъчно ефективно възложените със закон дейности на ДАНС.“ Изследванията на интелектуалните способности ще се провеждат и оценяват по специализирана методика, утвърдена със заповед на председателя на ДАНС, като резултатите ще се вписват в протокол. Останалите елементи на конкурсите са изследване на физическата годност, оценка на нивото на езикова култура, оценка на нивото на обща компетентност, полифизиографски тест, психологично изследване и заключително интервю с конкурсната комисия. Същевременно от агенцията планират премахване на изискването кандидатите да не са по-възрастни от 40 години към датата на обявяване на конкурса, ако „притежават специфични знания, умения и професионален опит от важно значение за защита на националната сигурност, относими към длъжността, за която кандидатстват“. В момента ДАНС няма обявени конкурси на официалния си сайт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Кандидатите за агенти на ДАНС ще преминават през тест за интелигентност\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%b0%d0%bb%d0%b5%d1%80/", "text": "Език мой, враг мой. Така коментира министър-председателят Бойко Борисов  . „Когато дойдоха с проблем ( ), се отнесох с цялото си внимание и уважение. Изпратих двама министри с омбудсмана и накрая постигнахме споразумение – със 150 милиона да се увеличат средставата за хората с увреждания. Дадохме си срокове. Спазихме ги. Това, което Валери Симеонов е казал – мога само да се извиня от името на правителството. Такъв език е първо недопустим, второ не е правилен. Нещастието на хората не бива да е използвано, както от БСП, така и от Симеонов.“, посочи премиерът. Но майките, когато застават до БСП – протестите са политически. Какво са направили БСП за тях през десетилетията – пет десетилетия – от 1944 г., попита Борисов. Какво са направили за тях тогава, че да излязат днес и да кажат сега, че системата ги убива, допълни той. Мога и като премиер, и като човек да поднеса извиненията си за обидата, която им е нанесена. Аз познавам езика на г-н Симеонов, той по съмсем друг начин е искал да го каже, но аз не съм му адвокат, та да излизам да го защитавам. Да излезе и да обясни какво е имал предвид. Крайно време е всеки един да си мери думите, но това касае и БСП, заяви още Бойко Борисов. Разграничавам се от думите му и ме е яд, каза още Борисов пред българските журналисти в Брюксел. Попитан дали, ако Валери Симеонов не даде адекватно обяснение за изказването си, Борисов ще му поиска оставката, премиерът заяви: „Имам договор с Патриотите. Исканията за оставки от БСП не ги коментирам“. Това е демокрацията, каза Борисов във връзка с днешния  , иницииран от БСП, на тема „Здравеопазване“. „Говорят за здравеопазване, мигар никой не знае какво беше здравеопазването по тяхно време.“, коментира премиерът. „В парламента достатъчно са се обиждали, достатъчно гадости са си наговорили, да им се смеят хората. Действително много министри се смениха в тази сфера, защото ми се иска многото пари, които отиват за здравеопазване, да се направи система, с която да стигат до пациентите, лекарите, медицинските сестри, санитарите.“ На срещата с премиера Медведев ( ) отчетохме ръст в туризма; това, че се завърнаха руските туристи в България; това, че успяхме да запазим държавата от терористични или каквито и да било актове, каквито имахме в миналото, обясни Борисов. Той обяви, че предстои смесена комисия сега през октомври месец в Москва. „В сферата на енергетиката обменихме мисли. Нашият газов хъб „Балкан“, Европейският газов хъб „Балкан“, където да можем да привлечем и от терминала в Гърция и от Черно море, трети сондаж започват в Хан Аспарух. Ще има възможност от много посоки газовия хъб да постъпва газ.“, каза премиерът. Вчера имахме много добра среща с премиера Абе (   ). Дали сме си договор до февруари-март да  видим конкретика, по която да се подписват споразумения, уточни Борисов. Това, че и премиерът на Южна Корея, и премиерът на Япония и този на Китай бяха дни наред в България ни прави едни от най-разпознаваемите, най-известни, с големи възможности в този регион, заяви още българският министър-председател. Огромна мощ имат и Европейският съюз и Азия, посочи той и добави, че много иска президентът Тръмп да се върне в споразумението за климатичните промени. Войната е една от причините за миграцията, другата са климатичните промени, каза Борисов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.19", "title": " Бойко Борисов за изказването на Валери Симеонов за майките на деца с увреждания: Език мой, враг мой\t\t\t"}
{"url": "https://trud.bg/%d1%87%d0%b5%d0%bb%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82%d0%b8%d1%80-%d0%b8-%d0%bc%d0%be%d1%82%d0%be%d1%80%d0%b8%d1%81%d1%82/", "text": "Катастрофа затвори пътя Гоце Делчев- Банско. Моторист се е удари челно с ТИР, предаде  . Според свидетели мотористът карал много бързо, преди да се удари в камиона. Мотористът е откаран в болница.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Челна катастрофа между ТИР и моторист затвори пътя Гоце Делчев-Банско"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0%d0%bc%d0%b5%d0%bd%d1%8f%d0%bc%d0%b5-%d1%81-%d0%bd%d0%be%d0%b2-%d1%85%d1%83%d0%bc/", "text": "Градината „Кристал“ е паметник на градинското и парково изкуство. Оформилият се във времето релеф с денивелация на терена е част от нейния характерен облик, който се запазва и с проекта за реновиране. В момента се отнема горният почвен слой, който е с намалени качества и се заменя с нов хумусен слой, който ще бъде затревен. В градината „Кристал“ засаждаме 52 нови дървета – чинар, липа, кедър и смърч. Това съобщи във фейсбук столичният кмет Йорданка Фандъкова. „Историята на вдлъбнатината на терена е интересна и документирана – през 1914 г. на мястото е направен изкоп за основите на сграда на Народната библиотека и музей. Заради войните, строежът не е реализиран и през 1927 г. денивелацията е оформена като част от парковото пространство на градината срещу Военния клуб“, пише още Фандъкова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Йорданка Фандъкова: Заменяме с нов хумусен слой градинката „Кристал“ и засаждаме 52 нови дървета "}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d1%81-%d1%80%d1%83%d1%81%d0%ba%d0%b8%d1%8f-%d0%bf%d1%80%d0%b5%d0%bc%d0%b8%d0%b5%d1%80-%d0%bc%d0%b5%d0%b4%d0%b2%d0%b5/", "text": "Министър-председателят Бойко Борисов и премиерът на Руската федерация Дмитрий Медведев обсъдиха засилването на партньорството между двете страни в сферата на енергетиката и туризма. Двамата правителствени ръководители разговаряха в рамките на 12-ата среща на върха Азия – Европа (АСЕМ) в Брюксел, която тази година се домакинства от ЕС. По време на срещата беше обсъдено задълбочаването на отношенията в енергийния сектор между двете страни. „Обменихме мнения за възможностите на нашия газов хъб „Балкан“, където да привлечем газ и от терминала в Гърция, и от Черно море. Започва и трети сондаж в блок „Хан Аспарух“. Ще имаме възможности от много посоки да постъпва газ в газовия хъб“, заяви още българският премиер. Бойко Борисов и Дмитрий Медведев отчетоха ръст на руските туристи в страната ни тази година. „Вече се върнаха руските туристи в България. Предстои работа на смесената комисия през октомври в Москва“, допълни българският премиер. Двамата правителствени ръководители изразиха задоволство и от активизиране на двустранното партньорство през последните години в търговско-икономическата сфера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.19", "title": " Борисов обсъди с руския премиер Медведев засилване на партньорството в енергетиката и туризма"}
{"url": "https://trud.bg/%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%be-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0/", "text": "Присъда от 3 години ефективно е получил мъж, който заредил гориво за 60 лв., но не платил и после пласирал 4 фалшиви банкноти от по 20 евро. Сурай А. е осъден от Окръжния съд в Търговище за престъпленията, които били извършени в условията на опасен рецидив, уточняват от Апелативна прокуратура във Варна. Присъдата трябва да бъде изтърпяна при строг режим. Кражбата на гориво е станала през януари 2017 г., когато мъжът заредил гориво на джипа си на бензиностанция край Търговище, но се измъкнал от обекта без да плати. С фалшивите банкноти пък платил нощувка в хотел и обменил една от тях, твърдейки на рецепцията, че иска да си купи кафе, но нямал левове. Така успял да прокара в обръщение общо 4 банкноти. Дал други 4 такива на свой познат, като му обещал заплащане, ако успее да ги обмени. Там операцията обаче не сработила. Вторият замесен в схемата вече е в затвора, уточняват от прокуратурата, след сключено споразумение. Съучастникът беше съден и за други престъпления и има наказание от 17 месеца лишаване от свобода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Ефективно наказание за рецидивист, заредил джипа си без да плати и пласирал фалшиво евро"}
{"url": "https://trud.bg/%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d1%86%d0%b8-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b4%d0%b0-%d1%81%d0%b5-%d0%bf%d0%be%d1%81%d1%82%d0%b0%d0%b2%d0%b8/", "text": "Инициативна група от старозагорци е изпратила предложение до кмета на Стара Загора Живко Тодоров за поставяне на паметен знак за д-р Евгений Желев, по повод една година от смъртта му, информираха от пресцентъра на Общината. „Периодът на неговото управление като кмет на Община Стара Загора (1999 – 2007 г.) съвпада със строителство, ремонт, възстановяване и изграждане на редица важни за града обекти. Особено горд беше Доктора, както всички го наричаха с уважение, с „квадрата на духа”. Име, измислено от самия него за сградите на Операта, Регионалния исторически музей, Регионалната библиотека „Захарий Княжески” и Художествената галерия, ремонтирани в неговите кметски мандати – в ония години, когато все още нямаше пари от европейски фондове и трябваше да се решават проблемите със собствени средства или кредити. За работата си споделя: „Когато предложиш действено решение, няма проблем нито с Общинския съвет, нито с институциите, нито с общността” – се казва в предложението. Предлага се паметният знак да бъде поставен в градинката между Драматичния театър, Регионалния исторически музей, Регионалната библиотека, Художествената галерия и Операта, като доказателство за дълбоката признателност към него за съграждането на съвременния културен център на града ни, уникален като архитектурно-духовна среда. Кметът Живко Тодоров трябва да внесе предложението в Общинския съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Старозагорци  предлагат да се постави паметен знак за д-р Евгений Желев"}
{"url": "https://trud.bg/%d1%81%d0%be%d1%84%d0%b8%d0%b9%d1%81%d0%ba%d0%b0%d1%82%d0%b0-%d0%b4%d1%83%d1%85%d0%be%d0%b2%d0%bd%d0%b0-%d1%81%d0%b5%d0%bc%d0%b8%d0%bd%d0%b0%d1%80%d0%b8%d1%8f-%d1%81%d0%b2-%d0%b9%d0%be%d0%b0/", "text": "Софийската духовна семинария „Св. Йоан Рилски“ чества своята 115-годишнина. За празника бе отслужена света Литургия, възглавена от Великопреславски митрополит Йоан, в присъствието на пратриарх Неофит. След богослужението патриарх Неофит откри с празничен водосвет обновеното общежитие на духовната школа. Младите хора са много объркани. Много са нещата в съвременния свят и заблудите, които той дава. Това каза ректорът на Софийската духовна семинария „Св. Йоан Рилски” Архимандрит Пахомий, предаде БГНЕС. Ректорът на духовното училище посочи, че големите предизвикателства пред вярата са съвременните технологии, компютърните игри и всичко, свързано с модерния свят. „В днешния свят се сблъскваме със съвременните предизвикателства като интернет и игри, и всякакви други неща. Ние смятаме, че много пъти те дават добри примери, но в тях могат да се намерят и много грешни твърдения и заблуди, които да погубят човешката душа. Все повече и повече виждаме лошите примери като например играта „Син кит”. Това са заблуди, в които може да попадне всяко едно дете или всеки един млад човек и ние сме изключително притеснени от това”, заяви архимандрит Пахомий. Той е категоричен, че за да бъдем сигурни за своите деца ние трябва да ги учим в християнската истина, с която живеем вече 2000 години, и с която поколения хора са израствали и са живеели като достойни граждани и истински човеци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Софийската духовна семинария „Св. Йоан Рилски“ чества своята 115-годишнина (СНИМКИ)"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d1%81%d1%8a%d0%be%d0%b1%d1%89%d0%b5%d0%bd%d0%b8-%d0%bd%d0%be%d0%b2%d0%b8-%d1%81%d0%bb/", "text": "До момента няма съобщени нови случаи на чума по дребните преживни животни. Това каза министърът на земеделието и храните Румен Порожанов в отговор на въпрос на народния представител от ПГ на „БСП за България“ Кристиан Вигенин за чумата по дребните преживни животни. „На 23 юни 2018 г. България уведоми ЕК и останалите държави членки за едно огнище на чума на дребните преживни животни в три стопанства, където животните пасат заедно в община Болярово, област Ямбол“, каза още министърът. По думите му на 28 юни 2018 г. е обявено второ огнище на болестта в област Бургас. „Предприети бяха мерките предвидени в директива 92119“, каза министърът и уточни, че става въпрос за унищожаването на заразените стада и създаването на предпазни надзорни зони в огнищата. „Засилен беше надзорът в общините в съседство на засегнатите зони, както и общините, разположени на границата на ЕС с трети държави. Предприети бяха широкомащабни изследвания в 20 – километровата зона около огнищата – част от мерките за справяне с болестта. На 18 септември България уведоми комисията и останалите държави-членки за резултатите от тези изследвания, според които има установено наличие на животни с антитела срещу чума по дребните преживни животни в стопанства, разположени в районите, в които вече са въведени ограничителни мерки, без да има отчетени клинични признаци на болестта“, допълни министърът. По думите му до момента няма съобщени случаи за това заболявания. „Поради местонахождението на серопозитивни животни и предвид отсъствието на клинични признаци се наложи да се разшири обхватът на района, в който се налагат допълнителните защитни мерки спрямо чумата по дребните преживни животни. Въвеждат се за изпълнение допълнителни защитни мерки в границите на новоопределения район, посредством които се забранява изпращането на пратки и определени продукти, добити от дребно преживни животни с цел предотвратяване евентуално разпространение на болестта“, обясни още министър Порожанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Румен Порожанов: Няма съобщени нови случаи на чума по дребните преживни животни"}
{"url": "https://trud.bg/%d0%bf%d0%be%d0%bb%d1%81%d0%ba%d0%b8-%d1%88%d0%be%d1%84%d1%8c%d0%be%d1%80-%d0%bd%d0%b0-%d1%82%d0%b8%d1%80-%d0%b1%d0%bb%d1%8a%d1%81%d0%bd%d0%b0-%d0%b8-%d1%83%d0%b1%d0%b8-%d0%bc%d1%8a%d0%b6-%d0%bd%d0%b0/", "text": "51-годишен мъж е починал, след като е бил блъснат от товарен автомобил, управляван от 36-годишен полски гражданин на АМ „Хемус“ на изход от столицата, съобщиха от МВР. На 17 октомври, около 19.30 часа, в полицията постъпил сигнал за пътнотранспортно произшествие на автомагистрала “Хемус“, на изхода на София. Според първоначалната информация, 51–годишен водач на товарен автомобил „Ситроен“ спрял в аварийната лента след възникнала неизправност на превозното средство. Слизайки от автомобила, той бил блъснат от преминаващ товарен автомобил „Ивеко“, управляван от 36-годишен полски гражданин. Към място незабавно били насочени екипи на полицията и Спешна помощ. Пострадалият бил транспортиран в болнично заведение и настанен за лечение с опасност за живота, където няколко часа по-късно е починал. След доклад на материалите по досъдебното производство в Софийската районна прокуратура, чужденецът е привлечен като обвиняем за престъпление по чл. 343 от НК. Взета му е мярка за неотклонение за срок до 72 часа. Направения му полеви тест за алкохолни пари в издишания въздух е отчел отрицателна проба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Полски шофьор на тир блъсна и уби мъж на „Хемус“"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d0%b4%d0%b0%d1%80%d0%b8%d1%85%d0%b0-%d0%b7%d0%b0%d0%bf%d0%bb%d0%b0%d1%82%d0%b8-%d0%bd%d0%b0-%d0%b7%d0%b0%d0%b1%d0%b0%d0%b2%d0%b0%d1%87%d0%ba/", "text": "Шуменските общински съветници от партия ГЕРБ направиха дарение на възпитаниците на детска градина „Чучулига” в кв.„Дивдядово”. Децата получиха нови спални матраци за креватчета, както и атрактивни играчки. Местните парламентаристи на чело с председателя на Общинския съвет проф.Борислав Беджев сами връчиха изненадите на децата от забавачката тази седмица и получиха благодарности. Дарението е на стойност 2300 лв. и не е първо за съветниците. Средствата са от заплатите, които те получават за работата си в Общинския съвет на Шумен. Възнагражденията се събират в специален фонд и традиционно с тях се подпомагат различни каузи в община Шумен, нуждаещи се хора, учащи, културни институти и здравни заведения. За последните 4 г. шуменските съветници от ГЕРБ са направили дарения на стойност 100 000 лв. Няма друга група от Общинския съвет на Шумен, която да е обявила, че заделя дори процент от високите възнаграждения за обществени каузи и дарения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Съветници дариха заплати на забавачка"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-8/", "text": "Софийска районна прокуратура повдигна обвинение на мъжа,  Валентина Владова. Това съобщиха от пресслужбата на държавното обвинение. Под ръководството и надзора на СРП е образувано и се води досъдебно производство, в хода на което към наказателна отговорност е привлечен Е. Костов, на 35 години, за това че: на 18.10.2018 г., около 15.00 часа, в гр. София, бул. „Цар Борис III“ 212, в офис, използван за нуждите на адвокатска кантора, е направил опит да се съвкупи с лице от женски пол – В. Владова, като я принудил към това със сила – вкарал я в санитарното помещение, натиснал я към земята по главата, запушил й устата и започнал да я души, след което й нанесъл удари през лицето. Опитът е останал недовършен по независещи от дееца причини – пострадалата Владова оказала съпротива на Костов. Описаното представлява престъпление по чл. 152, ал. 1, т. 2, вр. чл. 18, ал. 1 НК. Към момента Костов не е осъждан. Предвид високата обществена опасност на деянието, наблюдаващият прокурор е постановил  , като е разпоредено привеждането му в сградата на СРС на 22.10.2018 г. – за разглеждане на искане за вземане спрямо него на мярка за неотклонение „Задържане под стража“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Прокуратурата повдигна обвинение на мъжа, опитал да изнасили адвокатка в София"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%bd%d0%b5-%d0%b5-%d0%b2%d1%8a%d0%b7%d0%bc%d0%be%d0%b6%d0%bd%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82/", "text": "Не е възможно българските граничари да бъдат предадени на Турция. Това стана ясно от думите на министъра на правосъдието Цецка Цачева по време на парламентарен контрол в отговор на въпрос във връзка с делото в Турция срещу български граждани. През 2008 г. при изпълнение на служебните си задължения български граничари са простреляли турски гражданин при опит да пресече български териториални води. За смъртта на мъжа по-късно е заведено дело в Турция срещу четиримата служители, участвали в инцидента. Министър Цачева обясни, че държавата ще осигури средства на българските граждани за защита, като им е предоставен и списък с адвокати, от който да изберат защитник, за да ги представлява в съда в Лозенград. Български консул също ще присъства на заседанията там. Тя допълни, че е имало среща с мъжете в Министерството на правосъдието, където те са били запознати с това какви стъпки следва да се предприемат. Предстои и среща на граничарите в МВР. През юли подобна среща на граничарите имаше и с главния прокурор Сотир Цацаров. Цецка Цачева отбеляза, че граничарите са опазили българската граница и институциите са длъжни да гарантират тяхната сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.19", "title": " Цецка Цачева: Не е възможно българските граничари да бъдат предадени на Турция"}
{"url": "https://trud.bg/%d1%81%d0%be%d1%84%d0%b8%d0%b9%d1%81%d0%ba%d0%b8%d1%8f%d1%82-%d1%80%d0%b0%d0%b9%d0%be%d0%bd%d0%b5%d0%bd-%d1%81%d1%8a%d0%b4-%d1%89%d0%b5-%d1%81%d0%b5-%d0%bf%d1%80%d0%be%d0%b8%d0%b7%d0%bd%d0%b5%d1%81/", "text": "Съдия Ангел Павлов от Софийския районен съд ще се произнесе в срок до месец по жалбата на председателя на Върховния касационен съд Лозан Панов срещу наложената му глоба от 1000 лв. Делото бе разгледано за втори път в СРС, тъй като съдия Павлов откри допуснати съществени процесуални нарушения, допуснати в предишното заседание. Тогава бе изслушан представител на Сметната палата, тъй като наказателното постановление срещу председателя на Върховния касационен съд е издадено от председателя на Сметната палата. След промени в закона обаче правоприемник и страна по казуса трябва да бъде не сметната палата, а новата комисия „Антикорупция“, обясни съдия Павлов. Делото бе заведено, след като Панов отказа да плати глобата, която му бе наложена, защото не е представил в срок декларация за имущество. На предходното съдебно заседание Панов се яви лично и обясни подробно, че вече е декларирал имуществото си, но пред Инспектората на Висшия съдебен съвет и не е нужно да го прави и пред Сметната палата. Представител на Комисията за противодействие на корупцията и отнемане на незаконно придобито имущество (КПКОНПИ) вчера посочи пред СРС, че наложената глоба е законосъобразна и добави, че декларирането на имущество пред ИВСС не отменя задължението това да се направи и пред Сметната палата. Лозан Панов и адвокатът му Александър Кашъмов не се явиха пред СРС днес.", "date": "2018.10.19", "title": " Софийският районен съд ще се произнесе до месец по жалбата на Лозан Панов срещу наложената му глоба от 1000 лв."}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82-%d1%81%d0%bb%d0%b8%d0%b2%d0%b5%d0%bd-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85/", "text": "Четирима служители на МВР са пострадали при инцидент на 18 октомври в сливенския кв.“Надежда“. Те са били нападнати от жители на квартала с бутилки и камъни. Потърпевшите са получили порезни рани и други контузии, прегледани са в областната болница. Един от тях е приет в неврохирургията за наблюдение, уточниха от полицията. В четвъртък след 22 ч. е бил получен сигнал от граждани, че не могат да мигнат заради силната музика в южната част на квартала. В този район живеят най-бедните и неграмотни роми в близо 20-хилядната „Надежда“. На място е бил изпратен патрулен екип. Служителите на реда са заварили група мъже, във видимо нетрезво състояние, да пият алкохол и да се веселят при силни децибели. Разпоредили музиката да бъде незабавно спряна. Поискали са документите им за самоличност, но пияните са отказали да изпълнят разпорежданията. При опит да бъдат задържани двамата най-буйни нарушители, към полицаите полетели стъклени бутилки и камъни. Екипът поискал подкрепление. Пристигнали още три патрулки. От съседни улици и къщи започнали да излизат хора, да плашат и обиждат униформените. По думите на ст.комисар Димитър Величков, директор на ОД на МВР-Сливен, реакцията спрямо полицаите е била бурна и агресивна. Служителите на реда са задържали едно от лицата, музиката била спряна. Взето е решение да се оттеглят, за да не ескалира напрежението. При оттеглянето им тълпата продължила да ги замерва с бутилки, камъни и други предмети. През следващите часове бил направен анализ, самоличността на нападателите е била установена. На 19 октомври сутринта още 9 лица на възраст между 18 и 57 години са били задържани в ареста. „Те са с множество присъди, предимно за кражби. Един от тях е осъждан за причиняване на телесна повреда на длъжностно лице при изпълнение на служебните му задължения“, каза ст-комисар Величков. Той допълни, че самото задържане е отнел оне повече от половин час, не е била оказана съпротива. „В квартала се работи изключително много и като цяло успяваме да прекратим нарушенията на нощната тишина без инциденти. Изземали сме не един път музикални уредби. Ситуацията на 18 октомври вечерта се е развила мълниеносно. Такава агресия не е имало от една година насам. Това е една малка част от „Надежда“, която създава проблеми и там се работи целенасочено“, допълни Димитър Кикьов, началник на РУ на МВР-Сливен. Срещу задържаните лица се води досъдебно производство за препятстване работата на органите на реда и за причиняване на телесни повреди. Уведомена е Районната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Четирима полицаи от Сливен пострадаха при пиянски инцидент в бедната част на ромския квартал\t\t\t"}
{"url": "https://trud.bg/%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd%d0%be-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5-%d0%bd%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d1%86%d0%b8%d1%82/", "text": "На 22 октомври 2018 г. в 15:00 часа в Алея на писателите, в Двор на Кирилицата ще се състои тържествено откриване на паметниците на Йордан Йовков (ск. Евгени Воденичаров), поетесата Дора Габе (ск. Зоя Лекова) и руските класици Александър Грибоедов (ск. акад. Зураб Церетели), Иван Крилов (ск. Алан Казиев), Лев Толстой (ск. акад. Михаил Переяславец), Антон Чехов (ск. акад.Александър Рукавишников), Илф и Петров (ск. Александър Миронов), Марина Цветаева (ск. Евгения Дубровина) През 2018 г. се навършват 130 години от рождението на обичаната поетеса Дора Габе и 190 години от рождението на руския класик Лев Толстой. С поставяне на чуждестранни паметници в Алея на писателите, се предоставя възможност на представителите на народите от кирилския свят, да дойдат в Плиска и да засвидетелстват своето уважение към България, като родина на Кирилицата. *Бюст-паметникът на Йовков е дело на скулптора Евгений Воденичаров, който от почти четвърт век живее в САЩ и в момента е един от малкото скулптори в света, работещи за Холивуд. Негови скулптури участват в най-касовите продукции на “Дисни” и други холивудски компании. Той е автор на 9-метрова фигура на голямата кинозвезда на ХХ век Марлене Дитрих. На благотворителен търг по време на последната кандидат-президенстка кампания Евгени се съгласява на 50% отстъпка за своя пластика, ако се изпълни условието му да се снима с богатия купувач. Благотворителната кауза получава сериозни постъпления, след като в медиите се появява обещаната снимка, на която скулпторът е…с кандидата за президент – Доналд Тръмп. *Паметникът на Грибоедов е дело на Президента на Руската художествена академия, Народния художник, академик Зураб Церетели. Той е автор на над 5000 произведения от живописта, графиката, скулптурата, монументално-декоративното изкуство. По време на специализацията си в Париж (1964) общува с Пабло Пикасо и Марк Шагал. Негови композиции могат да се видят в много страни от света и в Русия: Паметникът на Доброто и Злото пред сградата на ООН в Ню Йорк (САЩ), “Раждането на новия човек” в Севиля (Италия) и Париж (Франция), “Да разрушим стената на недоверието” в Лондон (Великобритания), Паметникът на Колумб в Пуерто Рико, Паметникът на Петър I,  оформлението на Храма на Христос Спасител, новата сцена на Болшой театър в Москва, конната статуя на казака Харко в композицията послучай 350-годишнината на основаването на г. Харков (Украйна) и др. Церетели има над 20 самостоятелни изложби и множество участия в национални и републикански форуми. Той е единственят руски художник – кавалер на Ордена на Почетния легион (2010) и носител на още над 60 признания – държавни награди, ордени, медали, почетни звания. *Автор на паменика на Чехов е скулпторът от третото поколение на творческата династия Рукавишникови, Народният художник на Русия, членът на Президиума на Руската художествена академия, професорът от МГАХИ – Александър Рукавишников. Още през 1984 г. той печели любовта на публиката с необикновения паметник на В. Висоцк, с който са били големи приятели. Рукавишников е авотор и на паметника, който е поставен на гроба на световно известният престъпен лидер Вячеслав Иванков- Япончик. Днес паметници на А. Рукавишников се издигат на знакови места по целия свят. *Необичайната визия на паметника на Илф и Петров е дело на скандалния автор, доцентът от Московската художествена академия Александър Миронов.  Миронов се утвърждава със свой оригинален авторски почерк, това доказва и паметника му „Тамбовская казначейша”, който предизвиква противоречиви реакции и скандални полемики. *Скулптор на бюст-паметника на Лев Толстой е генералът от руската армия- академик Михаил Переяславец. Автор е на множество монументални композиции, паметници и художествени творби.", "date": "2018.10.19", "title": " Тържествено откриване на паметниците на Йордан Йовков, Дора Габе и руски класици в Алеята на писателите на 22 октомври"}
{"url": "https://trud.bg/%d1%81-%d0%bf%d1%80%d0%b8%d1%8f%d1%82%d0%b5%d0%bb%d1%81%d0%ba%d0%b8-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b5%d0%bd-%d0%bc%d0%b0%d1%87-%d0%be%d1%82%d0%ba%d1%80%d0%b8%d1%85%d0%b0-%d0%be/", "text": "С приятелски волейболен мач между отборите на МУ-Варна и ВВМУ „Н.Й. Вапцаров“ точно срещу Деня на българския лекар беше официално бе открит обновеният спортен комплекс на Медицински университет. Областният управител на град Варна г-н Стоян Пасев, кметът на града г-н Иван Портних и ректорът на МУ-Варна проф. д-р Красимир Иванов отрязаха лентата на реновираната база с пожелания за бъдещи успехи на спортистите. Комплексът е открит през 1984 година, а това е първият мащабен ремонт на базата. Тук ежедневно се провеждат тренировките на студентите по волейбол, баскетбол и тенис. В по-малката зала преподавателите обучават бъдещите медици по аеробика, обща физическа подготовка, йога, народни танци и бокс. Традиционно в залата се провеждат и състезанията по баскетбол и волейбол, част от програмите на общинските турнири за Купа 8-ми декември и Варненска универсиада, на която през тази година МУ-Варна за пореден път стана комплексен победител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " С приятелски волейболен мач откриха обновения спортен комплекс на МУ- Варна"}
{"url": "https://trud.bg/%d1%81%d0%bb%d0%b5%d0%b4%d1%81%d1%82%d0%b2%d0%b5%d0%bd-%d0%b5%d0%ba%d1%81%d0%bf%d0%b5%d1%80%d0%b8%d0%bc%d0%b5%d0%bd%d1%82-%d1%81%d0%bf%d0%b8%d1%80%d0%b0-%d0%ba%d0%be%d0%bb%d0%b8%d1%82%d0%b5-%d0%bf/", "text": "Заради следствен експеримент, който ще се проведе в събота до кръстовището за град Смядово, движението по пътя Шумен-Карнобат по обяд ще бъде с временни прекъсвания. Това съобщиха от ОДМВР-Шумен и уточниха, че ограниченията ще важат от 12 часа на обяд. С цел недопускане на големи опашки и задръствания за всички, които ще пътуват през Ришкия проход, екипи на „Пътна полиция“ ще пропускат на всеки 15 минути автомобили в двете посоки. Следствения експеримент е по искане на Окръжна прокуратура-Шумен. Според запознати, той касае пътно произшествие с двама загинали от микробус през 2015 г. „Призоваваме всички да спазват инструкциите на пътните полицаи, да изчакват прозореца за пропускане и да не предприемат рискови маневри, въпреки забавянето“, съобщиха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Следствен експеримент спира колите по пътя Шумен-Карнобат"}
{"url": "https://trud.bg/%d0%b5%d0%b2%d1%82%d0%b0%d0%bd%d0%b0%d0%b7%d0%b8%d1%80%d0%b0%d1%82-120-%d1%85%d0%b8%d0%bb-%d0%bf%d1%82%d0%b8%d1%86%d0%b8-%d0%b2-%d1%85%d0%b0%d1%81%d0%ba%d0%be%d0%b2%d1%81%d0%ba%d0%be%d1%82%d0%be/", "text": "Спешно заседание на Областната епизоотична комисия бе проведено днес. Със заповед на изпълнителния директор на БАБХ е обявено огнище на инфлуенца-птичи грип в два животновъдни обекта в землището на с.Войводово, съобщиха от пресслужбата на Областна администрация – Хасково. Обектите са промишлени, за отглеждане на бройлери и за патици –мюлари. След сигнал за повишена смъртност екипи на Агенция по храните от Хасково са посетили обектите и след изследване на взетите проби е установено наличието на инфлуенца, съобщи по време на заседанието на Областната епизоотична комисия директорът на Агенцията в Хасково д-р Георги Илиев. В двата обекта има близо 120 хиляди птици, които ще бъдат хуманно евтаназирани и загробени. Районите ще бъдат дезинфекцирани, а движението на животни, продукти от тях и яйца в зоната на заразата забранено.  От днес със заповед д-р Стефка Здравкова – заместник областен управител на Хасково и председател на Областната епизоотична комисия нарежда:  – Незабавно да се свикат заседания на Общинските епизоотични комисии, на които да се набележат конкретни мерки за предотвратяване проникването на болестта на територията на съответните общини и до 25. Октомври 2018г. да уведомят писмено Областния управител на Хасково за изпълнение на набелязаните мерки.  – Директорът на ОДБХ-Хасково да организира принудително убиване по хуманен начин и обезвреждане на всички засегнати и контактни птици в животновъден обект с констатирано огнище.  – В 3 км /предпазна зона-с.Войводово, Манастир и Конуш/ и в 10 км /наблюдавана зона – Въгларово, Стамболийски, Тракиец, Гълъбец, Текето, Козлец, Мандра, Книжовник, Долно Войводиново, Горно Войводиново, Орлово и Малево/ около огнището се забранява:  придвижването и търговията на домашни, диви и др.птици и яйца за разплод, с изключение на птици за незабавно клане при спазване изискванията на Агенцията по храните.  организирането на пазари, панаири и изложби на птици  разселването на птици за подновяване на дивечовия запас.  – Кметовете на населени места в 3 км /предпазна зона/ и в 10 км /наблюдавана зона/ около огнището да организират преброяване на птиците и предоставят данните на ОДБХ-Хасково. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Евтаназират 120 хил. птици в хасковското село Войводово"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b7%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%b0-%d1%81%d0%bb%d0%b5%d0%b4-%d0%b8%d0%b7%d0%ba%d0%b0/", "text": "С децата инвалиди се спекулира – знам, че истината боли, но не се отказвам от нито една своя дума. Това написа вицепремиерът Валери Симеонов във „Фейсбук“ във връзка със скандала, заформил се около негово  . „Отново поредна кампания, провокирана от извадена от контекст фраза на мое изказване. Този път в едно компрометирано, наскоро разобличено в манипулации и лъжи телевизионно предаване. За всички превъзбудени, но непрочели изказването ми, медии, предоставям оригиналния текст: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“, написа вицепремиерът. „Смисълът на изказването ми е, че с децата инвалиди се спекулира, дори и след като правителството прие законопроект и удовлетвори всички искания на майките. Очевидно в случая става въпрос за политическа кампания. Маските паднаха, в общ хор реват БСП, АТАКА, някои лидери на протеста на майките и всякакви политически маргинали“, отбелязва още Валери Симеонов. „А на всички превъзбудени по темата, искам да кажа, че в семейството си имам човек с тежка инвалидност, за когото полагам грижи, но когото никога няма да изкарам на показ, за да постигна политическа цел (сваляне на правителството). Знам, че истината боли, но не се отказвам от нито една своя дума“, пише в заключение вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.19", "title": " Валери Симеонов за скандала след изказването си за майките на деца с увреждания: Знам, че истината боли, но не се отказвам от нито една своя дума"}
{"url": "https://trud.bg/%d1%81%d0%b5%d0%b2%d0%b5%d1%80%d0%b8%d0%bd-%d0%ba%d1%80%d0%b0%d1%81%d0%b8%d0%bc%d0%b8%d1%80%d0%be%d0%b2-%d0%bd%d0%b5-%d0%b5-%d0%b2%d0%b8%d0%b6%d0%b4%d0%b0%d0%bb-%d0%b2%d0%b8%d0%ba%d1%82%d0%be%d1%80/", "text": "20-годишният Северин Красимиров е заявил, че не е познавал убитата Виктория Маринова, нито я е виждал по телевизията. Това съобщи Окръжният прокурор на Русе Георги Георгиев, предаде  . Обвиненият в убийството на тв водещата,  , реши Окръжният съд в Русе. Защитата и самият задържан не се противопоставиха на искането на прокуратурата, тъй като според адвоката му Северин се страхува за живота си, ако му бъде наложена друга мярка. Заседанието на съда в Русе премина при засилени мерки за сигурност. Преди началото му Северин обясни пред журналистите, че е бил под влиянието на наркотици и няма ясен спомен за събитията.  Служебният адвокат на Северин Иван Дойнов поиска делото да се гледа при закрити врата, но съдът реши, че искането е неоснователно. В хода на заседанието стана ясно, че обвиняемият е на 20 години, има начално образование, тъй като няма завършен 8 клас, и няма постоянна работа – работел е като докер. Северин заяви, че е правилно, че прокуратурата иска да бъде задържан. Служебният защитник поиска същото, но с други аргументи. „За него е опасно да не бъде в ареста на този етап. Според вас защо? Случиха се някои събития в Русе, има опасност да се активизират всякакви, няма да коментирам точно какви групи от граждани. За момента нямаме друга причина той да остане в ареста, освен че той се страхува. Не мога да коментирам дали е виновен или не е виновен“, заяви пред медиите защитникът. Окръжният прокурор на Русе Георги Георгиев и прокурор Кремена Колицова заявиха, че Северин е потвърдил, че е бил на мястото на престъплението и че е нанесъл удари по лицето и главата на пострадалата, както и че е заровил телефона й. По данни на свидетели, Северин заявил пред тях, че е изнасилил и ударил някакво момиче. В обясненията си обаче не е говорил за изнасилването. От прокуратурата коментираха, че след   версията за грабеж, придружен с убийство, вече не е актуална. „Вчера той даде обяснения, в които призна за нанесените удари, с които според медицинската експертиза е настъпила смъртта. По отношение на обвинението за изнасилване не даде обяснения, както вече разбрахте, след като чухте искането на прокуратурата, в тези обяснения той заяви, че е е видял телефона, паднал на земята на мястото на престъплението, след което го е заровил там. Извършихме оглед на това място на престъплението, след като приключи протокола за разпит, и действително намерихме мобилния телефон на пострадалата, заровен там. С това практически като че ли изчерпваме работата си по версията за грабеж, придружен с убийство. В действителност в кейса на телефона е оставена служебната карта на пострадалата, където са нейните имена и снимката, и неговото обяснение е, че се е опасявал да не бъде разкрита самоличността й толкова бързо и затова е заровил телефона. Не е имал намерение да отнеме такива вещи, нито другите, които не бяха намерени като част от бижутата й. Изключваме мотив за грабеж с убийство, на практика продължаваме да работим по другите версии. Той твърди, че е имало спречкване между него и пострадалата, докато тя е бягала там, просто е имало някакъв контакт помежду им, сблъсък неволен или предизвикан от него, не може да си спомни точно. Няма доказателства за съучастници, а и той не казва такова нещо. Специално го разпитахме и за версията за поръчителство или за такива действия, свързани с работата на пострадалата. Той заяви, че нито я познава, нито я е виждал дори по телевизията, нито е зрител на телевизията, в която тя е работила. Продължаваме да работим по тези версии“, заяви окръжният прокурор.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.19", "title": " Северин Красимиров не е виждал Виктория Маринова даже и по телевизията\t\t\t"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d0%bc%d0%bb%d0%b0%d0%b4%d0%b5%d0%b6%d0%ba%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Ръководството на „Витоша“ (Бистрица) осъди действията на младежките национали на България и в частност тези на Наско Милев. Нападателят на „тигрите“ заедно с Георги Йомов и Венцислав Керчев, публикуваха видео, в което се държат непристойно на летището във Франкфурт след загубата от Люксембург с 0:1. Елитният тим обяви, че ще глоби Милев. „Да носиш герба на гърдите си, да бъдеш национал на България, е огромна чест, но и огромна отговорност. Като представител на родината си, трябва да бъдеш пример за по-малките футболни таланти не само с поведението си на терена, но и извън него“, се казва в част от декларацията на „Витоша“. А БФС вече привика тримата, за да дадат обяснение за случилото се.", "date": "2018.10.19", "title": " Глобяват младежки национал"}
{"url": "https://trud.bg/%d0%b2-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%bd%d0%b0%d1%82%d0%b0-%d0%b7%d0%be%d0%bd%d0%b0-%d0%bd%d0%b0-%d0%b2%d0%b0%d1%80%d0%bd%d0%b0-%d0%bc%d0%be%d0%b6%d0%b5-%d0%b4%d0%b0-%d1%81/", "text": "Пристанищната зона е напълно подходящо място за вдигането на голям експо и конгресен център. Социализацията на пристанище Варна – Изток напредва. Но това е свързано с разширяването на пристанище Варна-Запад. Това каза кметът на Варна Иван Портних при откриване на високотехнологичната конференция “Innowave Summit”. Той е провел среща с новия транспортен министър по въпроса и се предприемат конкретни проучвателни стъпки в тази насока. Всяка година напредваме със социализацията на зоната, но това са временни решения.Трябва цялостно проектиране, което ще се случи с международен конкурс, обясни кметът. Той посочи, че подобен процес е направен в много градове по света, на които старите пристанища са превърнати в част от градската среда и имат развита атракционна, културна и бизнес инфраструктура. „Варна е притегателен център за събития от голям мащаб с голямо международно участие. Като пристанищен град и с локация като една от най-източните точки на ЕС имаме огромен потенциал да развиваме този сегмент- експо и конферентен туризъм“, каза още Портних. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " В пристанищната зона на Варна може да се изгради експо и конгресен център"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%be%d1%82%d0%ba%d1%80%d0%b8%d0%b5-%d1%87%d0%b5%d1%82%d0%b2%d1%8a%d1%80%d1%82%d0%b0/", "text": "Премиерът Бойко Борисов ще открие Четвъртата среща на местните лидери на страните от Инициативата „16+1“, утре, 20 октомври в Националния дворец на културата, съобщиха от правителствената информационна служба. Форумът ще се проведе под мотото „Глобално мислене, действия на местно ниво“ и се организира от Министерството на Българското председателство на Съвета на ЕС 2018 и областния управител на област София в партньорство със Столичната община, Националното сдружение на общините в Република България, Националния дворец на културата, както и Секретариата за сътрудничество между Китай и страните от ЦИЕ, Асоциацията на областните управители на страните от ЦИЕ и Китай и Китайска народна асоциация за приятелство с чужбина. В рамките на форума министър-председателят Бойко Борисов ще проведе и двустранна среща със заместник-председателя на Постоянния комитет на общокитайското събрание на народните представители Цао Дзиенмин. Четвъртата среща на местните лидери на страните от ЦИЕ и Китай ще се проведе само три месеца след Седмата среща на правителствените ръководители на държавите от формата „16+1“, състояла се в София на 7 юли. Целта на форума е да надгради постигнатите резултати и договорености от Срещата на върха, на която бяха очертани и „Насоките от София“. Дискусиите ще се съсредоточат върху развитието на сътрудничеството в областта на туризма, селското стопанство, индустриалните зони и паркове, малките и средните предприятия. Програмата ще включва презентации и речи на говорители от България, Китай и страните от ЦИЕ. Инициативата „16+1“ за сътрудничество между Китай и 16-те страни от ЦИЕ е важен механизъм за стимулиране на политическия диалог, инвестициите, търговските и икономическите отношения и сътрудничеството в широк кръг от области. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Премиерът Борисов ще открие Четвъртата среща на местните лидери на страните от Инициативата „16+1“ в НДК утре"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0%d0%b5%d1%82-%d0%b7%d0%b0-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba%d0%b0-%d0%b5%d0%ba%d1%81/", "text": "Шофьор на автобус, нает за ученическа екскурзия, е хванат с 0.66 промила алкохол. Това съобщиха от ОДМВР – Бургас. При превантивна проверка, осъществена тази сутрин от служителите на сектор „Пътна полиция“ при ОДМВР – Бургас на двамата водачи на автобус за „случаен превоз“, нает от ръководството на училище „Васил Априлов“ за осъществяване на планирана ученическа екскурзия на ученици от втори клас до Малко Търново, е констатирано, че пробата с дрегер за употреба на алкохол на единия от водачите – 33-годишния А.К. от Бургас дала положителен отчет – 0.66 промила. Своевременно шофьорската книжка на А.К. е взета, а автобусът – спрян от движение. Към училището е изпратен заместващ автобус с нов шофьор, като предвидената екскурзия е проведена. На А.К. е даден талон за вземане на кръв в медицинско заведение.  Работата по случая продължава от служители на сектор „Пътна полиция“ при ОДМВР – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Хванаха шофьор, нает за ученическа екскурзия, с 0.66 промила алкохол в кръвта"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b7%d0%b2%d0%be%d0%bb%d1%8f-%d0%bd%d0%b0%d0%bf%d0%b0%d0%b4/", "text": "Като министър съм разпоредил на областните директори и на зам.-главния секретар на МВР при силна музика след допустимите часове да се прилага категорично законът. Независимо от това колко полицаи са необходими, за да се въдвори ред и да се задържат извършителите. Това каза пред журналисти в парламента министърът на вътрешните работи Младен Маринов по повод сблъсъка между полицаи и цигани в сливенския квартал „Надежда“ след сигнал за силна музика. „Прилагаме нулева толерантност към такива нарушения. Говорим за нарушение със силна музика след допустимите часове. При всяка такава намеса се получава такова противодействие“, заяви Младен Маринов. „За съжаление ситуацията е такава, че такива случаи като в Сливен ще има“, коментира той. „Няма да позволя нападение над полицай, когато си изпълнява служебните задължения“, подчерта вътрешният министър. „Има пострадали в Сливен, така е. За това е намесата ни – да има и задържани“, посочи Младен Маринов. „Не от сега казвам, че полицаят като отива на такъв сигнал трябва да бъде оборудван, за да може да се намеси категорично. Трябва да работим в посока на това да се изпълняват полицейските разпореждания, а не да се оказва съпротива“, каза още той. . Полицията е реагирала на сигнала, но циганите са отказали да спрат музиката. Трима полицаи са пострадали при сблъсъка, има девет задържани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.19", "title": " Младен Маринов: Няма да позволя нападение над полицай, когато си изпълнява служебните задължения"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0-%d0%bc%d0%b5%d1%80%d0%ba/", "text": "Министерството на външните работи ще окаже всяко необходимо съдействие, в рамките на своите компетенции, за положителното разрешаване на случая с четиримата български граничари, обвинени в убийството на турски бракониер през 2018 г. Това стана ясно на среща в МВнР между заместник-министрите Тодор Стоянов и Георг Георгиев и депутатите от ГЕРБ Ивелина Василева и Диана Саватева. Заместник-министър Стоянов информира, че чрез генералното консулство в Одрин са изпратени запитвания за информация по делото, както и че ще бъде поискано присъствието на наш представител на съдебните заседания. Предприети са стъпки и по отношение на адвокатската защита, като ведомството е предложило на сънародниците ни адвокати с опит в наказателните дела. „Благодаря на МВнР и на министър Захариева, която знам, че работи активно и е лично ангажирана със случая“, подчерта Ивелина Василева. „В този случай трябва да се действа бързо, но и много внимателно, защото ситуацията е деликатна“, изтъкна Георг Георгиев, който увери депутатите, че от страна на министерството ще бъдат предприети всички възможни мерки. Той подчерта и необходимостта от интензивен контакт между отговорните институции. Диана Саватева, която миналата седмица се срещна с граничарите, разследвани в Турция изтъкна, че засега няма яснота от турска страна на какъв етап е делото. Тя сподели, че обвинените са значително по-спокойни, тъй като усещат подкрепа от страна на българските институции. Участниците се обединиха около идеята, че бъдеща среща в един по-широк формат, ще бъде полезна за всички заинтересовани страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Външно министерство предприема мерки в защита на обвинените български граничари"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f-%d0%b8%d0%b3%d1%80%d0%b0%d1%8f%d1%82-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d1%82/", "text": "Италия и Сърбия ще си оспорват световната титла по волейбол при жените в Япония в събота от 13,40 наше време. „Адзурите“ победиха олимпийския шампион Китай с 3:2 пред над 7000 зрители. А голяма заслуга за успеха на италианките имаше разпределителката с български корени Офелия Малинов, дъщеря на бившия селекционер на националния ни отбор Атанас Малинов. Но топреализаторка в битката бе Давиде Мадзанти, която изригна с 45 точки.  Така италианките ще се опитат да спечелят световната титла за втори път. През 2002-а тимът грабна златото след победа над САЩ, като има и две четвърти места. Същевременно сръбкините стигнаха исторически финал след 3:1 срещу Холандия. До момента плавите имат само един бронз от Мондиал 2002. „Лалетата“ ще си оспорват бронза срещу Китай също днес от 11,20 часа.  На първенството националките ни, водени от Иван Петков, завършиха на 11-то място. „Този отбор показва, че има бъдеще – заяви треньорът на волейболистките Иван Петков. – Дадохме максимума. Вече има респект от страна на съперничките ни, а в нашия тим видях увереност. Има план и светлина в очите на състезателките и това е най-важното!“", "date": "2018.10.19", "title": " Италия и Сърбия играят за световната титла по волейбол"}
{"url": "https://trud.bg/%d0%b3%d1%83%d0%b3%d1%83%d1%82%d0%ba%d0%b0%d1%82%d0%b0-%d1%82%d0%b5%d0%b7%d0%b8-2400-%d0%b1%d0%b8%d0%bb%d0%b5%d1%82%d0%b0-%d0%bc%d0%be%d0%b6%d0%b5-%d0%b8-%d0%b4%d0%b0-%d0%bd%d0%b5-%d1%81%d1%82%d0%b8/", "text": "Владимир Владимиров, бившият председател на Националния клуб на привържениците на „Левски“, изрази своето притеснение преди визитата на „Лудогорец“. Един от най-ярките фенове на „сините“ призна, че интересът към двубоя е голям.  „Единствените ми опасения са, че тези 2400 билети, които са ни отпуснати, може и да не стигнат – обясни Гугутката. – Интересът е голям. До момента само във фенклуба са продадени 1500 пропуска, а останалите ще бъдат пуснати на касите в Разград.“  А Владимиров допуска, че е възможно фенове на тима да има и в другите сектори.  „Очаквам футболен празник и да спечелим на терена. На трибуните победата ни е гарантирана.“  От домакините разкриха, че стадионът ще отвори врати два часа преди началото на двубоя.", "date": "2018.10.19", "title": " Гугутката: Тези 2400 билета може и да не стигнат"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%80%d0%b0%d0%b1%d0%be%d1%82%d0%b8-%d0%b0%d0%ba%d1%82%d0%b8%d0%b2%d0%bd/", "text": "България работи активно за засилване на свързаността на Балканите. Това заяви министър-председателят Бойко Борисов на 12-ата среща на върха Азия – Европа (АСЕМ) в Брюксел, която тази година се домакинства от ЕС. Борисов припомни, че свързаността беше един от ключовите приоритети на Българското председателство на Съвета на ЕС през първата половина на тази година и посочи, че едно от най-съществените постижения на страната ни бе връщането във фокуса на внимание на европейската перспектива на Западните Балкани. „Приетата на срещата на върха ЕС-Западни Балкани Софийска декларация подчерта важността на сътрудничеството във всички области на свързаността – транспортна, енергийна, цифрова, икономическа и между хората“, допълни българският министър-председател. „Новата всеобхватна стратегия на ЕС по свързаността между Европа и Азия създава отлична основа за взаимодействие с нашите азиатски партньори“, посочи премиерът Борисов. Той подчерта, че през последните години България значително е засилила ангажираността си в рамките на АСЕМ с изпълнението на инициативи за укрепване на връзките между Европа и Азия в ключови области като заетостта, финансите, устойчивото развитие, правата на човека, културата, образованието и др. „Само през първата половина на тази година България беше домакин на две министерски срещи на АСЕМ – на културата и на финансите“, каза Борисов. Той добави още, че страната ни цени високо форума АСЕМ, тъй като той спомага за насърчаване на сътрудничеството и взаимното доверие между страните от двата континента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Премиерът: България работи активно за засилване на свързаността на Балканите"}
{"url": "https://trud.bg/net1-%d0%b8-%d0%bc%d0%b2%d1%80-%d1%81%d0%b5-%d1%81%d0%bf%d0%be%d1%80%d0%b0%d0%b7%d1%83%d0%bc%d1%8f%d1%85%d0%b0-%d0%b7%d0%b0-%d1%81%d1%8a%d0%b2%d0%bc%d0%b5%d1%81%d1%82%d0%bd%d0%b0-%d1%80%d0%b0%d0%b1/", "text": "Министърът на вътрешните работи Младен Маринов и управителят на NET1 Петър Ризов подписаха официално споразумение за съвместна работа в борбата с онлайн разпространението на материали, представляващи сексуална експлоатация на деца. Партньорството стартира в средата на октомври, който е обявен от ЕС за месец, посветен на киберсигурността. NET 1 е поредният голям доставчик на интернет услуги в страната, който се включва в инициативата.  В резултат на сътрудничеството между  МВР и българските телекоми, вече над 70% от интернет трафика в България се филтрира, с цел ефективно противодействие на разпространението на сайтове, съдържащи порнографски материали с деца.  В изпълнение на споразумението NET1 вече използва системата „Спаси дете“,  разработена по идея и проект на oтдел “Киберпрестъпност“ при ГДБОП-МВР.  „Спаси дете“ е създадена по съвместен проект между правоохранителните власти на България (ГДБОП-МВР) и Норвегия през 2015 г. През изминалите 3 години системата показва изключително високи резултати:  филтрирани са над 3 000 000 заявки за посещения към повече от 30 000 интернет страници,  обявени в списъка “Worst Of” на Интерпол като страници с материали с детска сексуална експлоатация.  Филтърът ограничава интернет достъпа до страниците въз основа на предварително зададени критерии.  Списъкът със забранено съдържание  включва интернет страници с изображения или видеоклипове, съдържащи сексуална експлоатация, сексуален тормоз или сексуална злоупотреба с деца. Филтърът вече е активен за всички клиенти, използващи интернет от NET1 и при всеки опит през мрежата да бъде отворен уебсайт, който съдържа фото- или видеоматериали, показващи сексуална злоупотреба с деца, потребителят автоматично се пренасочва към страница, която го информира, че достъпът до сайта е забранен.  През месец април тази година, антимафиотите от отдел „Киберпрестъпност“ към ГДБОП-МВР предоставиха безвъзмездно системата на своите колеги в Латвия, след отправено официално искане от Националната полиция на Република Латвия.  Отдел „Киберпрестъпност“ на ГДБОП води преговори за предоставяне на свързаната с базите данни на Интерпол система „Спаси дете“ и на Великобритания и Украйна.", "date": "2018.10.19", "title": " NET1 и МВР се споразумяха за съвместна работа в борбата с онлайн разпространението на материали със сексуална експлоатация на деца"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d1%80%d0%b0%d0%bd%d0%b5%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%bb%d0%b5%d0%b4-%d1%81/", "text": "Двама цивилни са убити, а двама полицаи са сериозно ранени при стрелба в Югозападна Германия – малко градче край Манхайм, съобщиха германските власти. В съвместно изявление на полицията и прокуратурата се казва, че около 8:30 ч. тази сутрин полицаи са били изпратени да се справят с „опасна ситуация” в Кирххайм ан дер Вайнщрасе, градче край Манхайм. Полицията допълни, че при стрелбата са загинали двама души, а мъж и жена полицаи са били тежко ранени. Не се уточнява кои са убитите и какво точно е довело до изпращането на полицаи на мястото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Двама загинали и ранени полицаи след стрелба в Германия"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%81%d0%b8-%d1%81%d0%b2%d1%8a%d1%80%d1%88%d0%b8-%d0%bf%d0%be-%d0%b4%d0%be%d0%b1%d1%80%d0%b5-%d0%be%d1%82-%d0%bc%d0%b5%d0%bd-%d1%80%d0%b0%d0%b1%d0%be/", "text": "Себастиан Фетел (“Ферари”) призна, че съперникът му Люис Хамилтън си е свършил по-добре работата от него във „Формула 1“. Германецът изостава на 67 т. от пилота на „Мерцедес“ преди Гран при на САЩ в неделя. А Люис се нуждае само от 8 т. повече от Фетел, за да стане петкратен световен шампион. „В едни състезания трябваше да се представя аз по-добре, а в други целият отбор“, обобщи немецът.", "date": "2018.10.19", "title": " Хамилтън си свърши по-добре от мен работата, призна Фетел\t\t\t"}
{"url": "https://trud.bg/90-%d0%b3%d0%be%d0%b4%d0%b8%d0%bd%d0%b8-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0%d1%82%d0%b0-%d0%bd%d0%b0-%d1%81%d0%be%d1%84%d0%b8%d1%8f/", "text": "С поредица от инициативи Столичната библиотека посреща своя знаменателен рожден ден – 90 години от създаването и 90 години непрекъсната високоблагородна дейност в името на книжовното богатство на нацията ни. Юбилеят е под патронажа на Йорданка Фандъкова – кмет на София. Събитията от богатата програма по отбелязване на годишнината започнаха още през миналата седмица, когато в Градската градина беше открита  Фото-документална изложба „Библиотеката на София 90 години в/и Града“ . До края на октомври столичани, разхождащи се по алеите пред Народния театър, ще научат малко познати факти за централната част на града в началото на 20 век и в 30 платна (колажи от стари и съвременни снимки) ще се запознаят с историята на библиотеката, с изграждането на на улиците и площад „Славейков“, архитектурното и културно богатство на този район. Изложбата беше открита на 16 октомври от Юлия Цинзова (директор на Столичната библиотека), от Елица Баръмова-Барамó (художник) и Ана Анастасова (съставител). За любителите на мемоарните четива е току-що излязлата документална книга  „Моята София. Спомени от съвременниците“ , посветена на 140 години от Освобождението на София. Mисиятa на Столична библиотека е да съхранява паметта на София и книжовното й богатство. Книгата е съставена на базата на дигитализираната версия на сп. „Сердика“ (1937 – 1952). Материалите изграждат облика на града през очите на съвременниците, съставят пъстра картина на софийското всекидневие в миналото. Статиите са представени с факсимилета, придружени с кратки обяснителни бележки за авторите, сред които са: Стефан Бобчев, Йордан Венедиков, Димитър Шишманов, Христо Бръзицов, Орлин Василев, Боне Хаджибонев, генералите Николский и Моссолов, както и стихотворения, посветени на София, от Кирил Христов, Елисавета Багряна и Асен Разцветников. За да се включат в юбилейните тържества, столичани биха могли да отделят време за няколко публични събития: • на 23 и 24 октомври в Американския център ще се състои  Юбилейна научна конференция на тема „Библиотеката в / и града“  с участието на авторитетни учени по библиотекознание, културология, социология, IT и др.: проф. Михаил Неделчев, проф. Калин Янакиев, доц. Георги Лозанов, проф. Александър Кьосев, проф. Анна Кръстева – НБУ, проф. Вера Ганчева и чуждестранни гости от Кипър, Сърбия и Македония. • на 23 октомври от 18.00 ч. в галерия „София“ на Столичната библиотека ще се открие  „Национално биенале на илюстрацията“ . С това събитие съвместно със сайта „Българска илюстрация” се отбелязва и 50 години от първата национална изложба на българската илюстрация през далечната 1968 г. Тогава в нея участват едни от най-известните художници-илюстратори, сред които Борислав Стоев, Евгени Босяцки, Любен Зидаров, Иван Кирков и др. Техните илюстрации , запазени в книгите от богатия фонд на библиотеката, ще бъдат изложени в ретроспективната част на биеналето. • на 24 октомври в Мраморното фоайе на Столичната библиотека от 11.00 ч. ще се открие документалната изложба  „Съдбата на книгите“ , съдържаща „арестувани“, инкриминирани и спасени книги от фондовете на библиотеката. Ще бъдат представени книги с уникално полиграфично оформление, редки екземпляри, с автографи на известни личности, както и издания, които са иззети при обиски. Във фондовете ни се съхраняват библиотеките на Пенка Шишманова (съпруга на Димитър Шишманов и майка на директора Панайот Савов), на Васил Пундев, Орлин Василев, Никола Балабанов, Кирил Христов, част от библиотеката на Иван Денкоглу и др. • на 24 октомври в Камерна зала „България“ ще бъде кулминацията на тържествата чрез музикално-поетичната вечер  „Четем и свирим за Столична библиотека и нейните приятели“ . Публиката ще има възможности да аплодира микс от поезия и музика, дело на камерен ансамбъл „Софийски солисти“ с диригент Пламен Джуров, Георги Константинов, Михаил Белчев, Хайгашод Агасян, Валентина Радинска, Бойко Ламбовски, Георги Господинов, Стефан Вълдобрев, Елин Рахнев, Георги Георгиев от група „Остава“, Анджела Родел, Иван Христов и др. Щрихи от историята За рождена дата на Столична библиотека се смята 24.10.1928 г., когато е издадена уведомителната заповед на кмета ген. Владимир Вазов за създаването на Общински музей с три отдела: музей, архив и библиотека. Библиотеката започва работа първа, защото с провъзгласяването на София за столица и с изграждането на Столичната община вече се е събрала значителна книжнина по градоустройство, икономика, счетоводство, речници, справочни и други издания, подпомагащи общинската дейност. Книжният фонд на библиотеката тогава е 5311 тома. През 1941 г. общината откупува специална сграда за градска библиотека, музей и картинна галерия на пл. „Бански“ 2, където има читалня с около 50 места, склад за 50 хил. тома, заемна и помещение за градска картинна сбирка. На 1 декември се открива Столичната градска библиотека и музей. На откриването говорят инж. Иван Иванов – кмет, Орлин Василев – управител на библиотеката, проф. Васил Захариев – директор на Държавната художествена академия, Стоян Чилингиров – председател на Съюза на писателите и др. При опустошителна бомбардировка на 30 март 1944 г. сградата се подпалва и изгарят 40 хил. тома. В София остават книгите за раздаване и част от неописаните книги, които се съхраняват в мазето на Архитектурно-градоустройствената дирекция. На 1 май 1945 г. библиотеката е отворена в сградата на ул. „Славянска“ 13 – нов адрес след пожара. Първият клон на библиотеката се открива на 27 декември 1948 г. на мястото на опожарената бивша сграда с фонд 17 507 тома. През 1953 г. се открива Детски отдел с 29 350 тома. През 1954 г. се появяват и две летни читални: в Парка на свободата и в парк „Кирил и Методий“. През 1958-1959 г. библиотеката се мести в сградата на ул. „Гурко“ 1. Там през 1963 г. е създаден отдел „Изкуство“, а през 1964 г. е въведен свободен достъп в заемната. Подръчният фонд е 75 хил. тома. През 1990 г. проф. Михаил Неделчев предлага сградата на Градския комитет на БКП на пл. „Славейков“ 4 да се предаде на Градската библиотека. Това става на 11 юни и днес сградата на пл. „Славейков“ 4 и 4а е любимо място за деца и възрастни под името Столична библиотека. Кой, какво и как оживява този храм Столичната библиотека е най-голямата публична библиотека в страната с: • фонд от над 1 200 000 книги, от които 250 000 на чужди езици;  • 51 хил. читатели, от които половината са млади хора до 28 год. възраст  • 500 хил. посетители годишно;  • над 450 хил. заети книги, Тук се намира най-богатият документален и информационен архив за историята и развитието на София, както и най-големият сектор за детска литература. Библиотеката притежава 3 филиала: „Люлин“, „Сердика“ и „Студентски град“. В допълнение през последните години по инициатива на Юлия Цинзова (директор от 2013 г.) възникнаха множество иновативни форми на дейност: създаде се първата в България мобилна библиотека – „Библиобус“, който обикаля крайни квартали и села около София и предоставя книги на техните жители. Вложиха се много средства и усилия, за да заработи модерен Дигитален център. Значими международни събития – конференции, премиери на книги, изложби, прожекции на филми – съпътстват дейността на Американски и Руски център. Функционира Корейски кът. Голяма част от книжовното богатство е дигитализирано и потребителите от целия свят имат достъп до електронния каталог с 250 хил. заглавия. През 2018 г. е създадена Дигитална платформа „Сердика“, която съдържа пълните текстове на книги, периодични издания и статии, дигитални копия на картини и аудио записи от фонда. До този момент са представени над 1300 статии, над 180 книги, 13 изложби – колекции и 13 заглавия периодични издания. В платформата са включени и картички, снимки, филми, документи, свързани с историята и развитието на София, нейните училища, читалища и културни институции. Предстои да бъде дадена възможност на всеки желаещ да предостави свои материали по темата „София“. В информационния център се провеждат безплатни курсове за компютърна грамотност. Най-ценните експонати са събрани в отдела „редки и ценни книги“, където фигурират 12 хиляди старопечатни и църковни книги, първия издания, книги с автографи. Столичната библиотека притежава личната колекция от 2055 книги на Константин Стоилов – министър-председател на България (1894 – 1899), дарена на библиотеката от неговите наследници. А сектор „Изкуство“ разполага с близо 50 хил. графични издания, албуми , ноти, аудио и видео записи и книги в областта на изкуството. Дейността на екипа е многопосочна и постепенно от храм на книгите Столичната библиотека се превърна в културен център на София. Приоритети, по които продължава работата, включват: дигитализация на книжовното наследство, виртуални колекции и културно-образователни продукти. Работи се по създаване на нови арт пространства в културната инфраструктура на града; образованието и популяризирането на четенето са мисия за ръководството. Затова вече няколко години се провеждат кампании за изнасяне на книжовното богатство сред хората – чрез инициативите „Библиотека в парка“ и „Библиотека в планината“. Комплексната дейност на ръководството намира израз в дигиталната платформа „Digital Sofia“, която представя колекции от фондовете на трите културни института: Столична библиотека, Софийска градска художествена галерия и Регионалния исторически музей София, достъпни и за потребителите на европейската мрежа EUROPEANA. Столична библиотека е носител на Националната награда „Хр. Г. Данов“ за принос в българската книжовна култура и Наградата на Столична община за ярки постижения в областта на културата за 2018 г. Писателите за Столичната библиотека Здравка Евтимова „Тя представлява белите дробове на духа на София, защото тук всеки ще намери глътка щастлив въздух, което ще му позволи да бъде по-човечен, по-смел, по-силен. Затова освен тези силни бели дробове, тя е едно щастливо пристанище – по време на бури духът ни винаги може да се подслони тук, да намери онова, което търси, да потъне в която книга желае, да се срещне с прекрасните хора, работещи тук, защото те са другото измерение на библиотеката.“ Михаил Неделчев „За мен Столична библиотека е сакрално място. Не само защото съм роден съвсем наблизо преди доста години, но и защото тя става все по-видима в тялото на града. Тя е място, където не само взимаш книги и ходиш да четеш книги, но и място, където се събираме, тя е клуб, тя е център, изложбен салон, тя е много, много неща. И това е прекрасно.“ Георги Господинов „Срещата между книги и хора е в основата на културата. 90 години Столична библиотека, 30 от които помня лично, правеше точно това, слагаше камъни на културата, поставяше крайъгълен камък на културата при срещите на писатели, читатели и книги. Знам, че бъдещето принадлежи на библиотеките. Може сега да звучи силно и странно, но ние се връщаме към книгите и четенето, защото това е бавна култура, така че те са част от бъдещето, те са спасението. Не случайно във всички филми при Апокалипсис хората се крият в библиотеките.“", "date": "2018.10.19", "title": " 90 години библиотеката на София"}
{"url": "https://trud.bg/%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d1%82%d1%8a%d1%80%d1%81%d1%8f%d1%82-%d0%be%d0%b1%d1%89%d0%b8-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8/", "text": "Анкета на Бюрото по труда, проведена сред 63-ма работодатели в област Шумен, показва търсене на общи работници. В предстоящата година 73% от бизнесмените са заявили, че ще наемат нов персонал, а най-нужни ще им бъдат работници. Резултатите от анкета бяха отчетени в петък на заседание на Постоянната комисия по заетостта към Областния съвет за развитие. От специалистите с квалификация най-търсени ще бъдат тези в строителния бранш – строители, строителни техници, пътни строители. По-голямата част от бизнеса ще търси хора, на които ще предложи постоянна заетост. Работодателите са отговорили, че очакват работниците да притежават най-вече самоконтрол и дисциплина /54 фирми б.а./, но и да могат да работят под напрежение /43 фирми/. По данни на директора на Регионалната служба по заетостта във Варна Божидар Михайлов, от началото на годината до септември над 5 300 души са започнали работа в Шуменска област. Факт е недостига на работна ръка, а причина е миграцията в чужбина. Безработицата в Шуменско е 9,4%, има спад с почти 2% от м.г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " В Шуменско търсят общи работници"}
{"url": "https://trud.bg/%d0%ba%d0%be%d0%b0%d0%bb%d0%b8%d1%86%d0%b8%d1%8f%d1%82%d0%b0-%d0%bd%d0%b0-%d0%bc%d0%b5%d1%80%d0%ba%d0%b5%d0%bb-%d1%81-%d0%bd%d0%be%d0%b2%d0%be-%d0%b4%d1%8a%d0%bd%d0%be-%d0%bf%d0%be-%d1%80%d0%b5%d0%b9/", "text": "Зелените очакват триумф на вота в Хесен При избори сега правителството нямаше да има мнозинство Десницата и левицата, които са обединени в управляващото в Германия правителство начело с Ангела Меркел, достигнаха ново най-ниско ниво на одобрение, показва проучване на “Дойчланд Тренд”. То е направено в сряда и четвъртък тази седмица сред 1040 души. Резултатите сочет, че християндемократите (ХДС) на канцлерката заедно със сестринския им баварски ХСС получават подкрепата на 25%. Одобрението за Социалдемократическата партия (ГСДП) пък е 14%. Това е спад в рейтинга и на двете сили с по 1%, при това спрямо проучване отпреди седем дни. Тези данни означават, че ако сега има федерални избори, настоящата управляваща коалиция от ХДС/ХСС и ГСДП няма да разполага с парламентарно мнозинство. Според проучването Зелените вече са втора сила след консерваторите с 19% подкрепа, което е ръст от 2% и е най-високият им резултат от септември 2011 г. Трета е антиимигрантската партия “Алтернатива за Германия” с непроменени 16%. Либералните Сводобни демократи също 1% доверие до 11%, а крайната Левица губи 1% доверие до 9%. Друго проучване на “Дойчланд Тренд” за предстоящия следващата неделя вот в провинция Хесен вещае триумф на Зелените. Според прогнозите те ще спечелят 20% от гласовете, което ще ги изстреля до втора политическа сила. Най-много гласове се очаква да получи ХДС – 26%, което обаче е сериозен спад в сравнение с предишния вот през 2013 г., когато за партията на Меркел в Хесен гласуваха 38,3%. А за ГСДП анкетите отреждат едва 14%. Тези прогнози идват на фона на историческия срив на ХСС на изборите в Бавария миналата неделя, на които сестринската на Меркел партия получи 37% (при 48% на предишния вот) и загуби мнозинството си за пръв път от 1962 г.", "date": "2018.10.19", "title": " Коалицията на Меркел с ново дъно по рейтинг\t\t\t"}
{"url": "https://trud.bg/%d0%b2%d0%b8%d0%bd%d0%be%d0%b2%d0%b5%d0%bd-%d1%81%d1%8a%d0%bc-%d0%b8-%d1%81%d1%8a%d0%b6%d0%b0%d0%bb%d1%8f%d0%b2%d0%b0%d0%bc-%d0%bf%d0%bb%d0%b0%d1%87%d0%b5-%d1%81%d0%b5%d0%b2%d0%b5%d1%80%d0%b8%d0%bd/", "text": "При разпитите мълчал за изнасилването “Да, виновен съм и много съжалявам. Не мога да повярвам, че съм го направил”. Това обяви 21-годишният Северин Красимиров, който е обвинен за смъртта на Виктория Маринова от Русе. Трупът на 30-годишната административна директорка на телевизия ТВН бе открит на 6 октомври до крайбрежната алея на Дунав. Дни по-късно Северин бе арестуван в Германия, където избяга при майка си. Той е обвинен за изнасилването и убийството на Виктория. Пред журналисти Северин обясни със сълзи в очите, че почти нищо не си спомнял от деня на убийството. Твърди, че бил пиян и взел наркотик “кристал”. “Бях на купон. Тръгнах си от него пеша. Тя мина покрай мен, но не знам какво стана. Помня, че като се разминахме или тя ме удари, или аз нея, без да искам. Казах й – оглеждай се или нещо такова. Тя ми отговори нещо. Ударих й един шамар”, разаказа Северин, въпреки опитите на служебния му защитник Иван Дойнов да го накара да мълчи. Задържаният обяви и, че не си спомнял да е изнасилвал Виктория. На въпрос какво наказание заслужава, той отговори: “Каквото ми дадат. Ако е доживотен затвор, ще го излежа.” Според прокуратурата Виктория била ударена силно 7 пъти по главата. Пред съда Северин сам поиска да бъде оставен в ареста, защото се страхувал за живота си. “Поискахме да остане в ареста, тъй като се случиха някакви неща в Русе , има и опасност да се активизират някои групи граждани. За момента нямаме друга причина той да остане в ареста, освен, че той се страхува. Не мога да коментирам дали е виновен или не”, каза адвокатът му Иван Дойнов. Причина за смъртта на Виктория е задушаване и тежките мозъчни травми, нанесени с тежки предмети по главата на младата жена. Открити са следи от биологичен материал по дрехите на Северин, както и по жертвата. По време на разпитите той мълчал за изнасилването. Но преди това заявил пред двама свидетели, че е изнасилил и убил момиче. Окръжният прокурор Георги Георгиев заяви, че няма доказателства за участие на други хора в престъплението. “Има свидетели, които са видели само един мъж, облечен с дрехи, каквито намерихме. Има ДНК експертиза, която казва, че няма генетичен материал от друго лице. И в неговите обяснения не се твърди, че някой му е помагал”, каза прокурорът. Съдебният състав с председател Милена Пейчева остави Северин в ареста. Според магистратите има опасност обвиняемият да се укрие или да извърши друго престъпление.   Заровил телефона на Виктория до трупа й На разпита Северин обяснил, че по време на престъплението видял телефона на жертвата на земята до нея и го заровил там. „В четвъртък извършихме оглед на мястото на престъплението и действително намерихме мобилния телефон на пострадалата, заровен там. В калъфчето на телефона бе поставена служебната карта на пострадалата. Обяснението на Северин е, че се опасявал да не бъде разкрита бързо самоличността й, затова е заровил телефона”, каза окръжният прокурор на Русе Георги Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.19", "title": " Виновен съм и съжалявам, плаче Северин в съда (обзор)\t\t\t"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: „Владетелите на света“ Четете новата поредица на „Труд“ за осемте най-влиятелни фамилии. Морган – банкерите на богатите в пика на индустриалната революция.               Фелисити Джоунс: Жените владеят Силата Звездата от Rogue One: История от Междузвездни войни” играе Рут Бейдър Гинсбърг. Бях дебело дете с къса коса. Обичам независимото кино и импровизациите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Труд Уикенд – един вестник за два дни"}
{"url": "https://trud.bg/%d1%81%d1%8a%d0%b4%d1%8f%d1%82-%d1%82%d1%80%d0%b8-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d0%ba%d0%b8-%d0%b8%d0%b7%d1%82%d0%be%d1%87%d0%b8%d0%bb%d0%b8-%d0%b1%d0%b0%d0%bd/", "text": "Окръжна прокуратура – Велико Търново внесе в съда обвинителен акт срещу три жени, ползвали неправомерно дебитна и кредитна карти на познат. Обвинението срещу К. Г, Р. К. и И.Д. е за това, че на 02.02.2018 г., през периода от 19.15 ч. до 19.30 ч. в гр. Горна Оряховица, в съучастие, при условията на продължавано престъпление на пет пъти използвали два платежни инструмента – дебитна и кредитна карти, като изтеглили на няколко пъти общо сумата от 860 лева, без съгласието на титуляра. Обвиняемите се познавали с пострадалия и често гостували в дома му, заради това, че ги черпел с алкохол и храна. При една от поредните им срещи пострадалият, след употреба на алкохол се хвалил, че има пари по банковите сметки на картите си. Обвиняемите решили, че е възможно да присвоят пари, като му вземат банковите карти и ПИН-кодовите им. На 02.02.2018 г. трите отново посетили пострадалия в дома му. Мъжът напазарувал, за да ги посрещне и останал без пари в брой. Около 14.00 часа обвиняемите го помолили да отиде до магазина за още храна, алкохол и цигари. Той се съгласил и отишъл да закупи исканите стоки заедно с обвиняемата К.Г., която видяла ПИН кода на картите и ги запомнила. Почерпката продължила, а К. Г. споделила на съучастничките си, че знае ПИН кода. Трите обвиняеми изчаквали пострадалия да бъде повлиян от алкохола и да заспи и взели от портмонето му двете банкови карти. След като напуснали апартамента обвиняемите отишли до най-близкия банкомат и на няколко пъти изтеглили пари от двете карти. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Съдят три горнооряховки, източили банковите карти на свой познат"}
{"url": "https://trud.bg/15-%d0%bf%d1%83%d0%bd%d0%ba%d1%82%d0%b0-%d0%b7%d0%b0-%d0%b2%d0%be%d0%b4%d0%b0-%d0%be%d1%82%d0%b2%d0%be%d1%80%d0%b8%d1%85%d0%b0-%d0%b2-%d0%be%d1%81%d1%82%d0%b0%d0%bd%d0%b0%d0%bb%d0%b8%d1%8f-%d0%bd/", "text": "След обявеното  , оставила града и района без вода, общинската управа разкри 15 пункта, където местните жители наливат кофи и туби от цистерни и получават минерална вода. Водоноските са разположени във всички квартали и в центъра на града, а една е изпратена и в село Добридол, край което във вторник стана пробивът на водопровода, изровил 6 метрова пропаст в земята. „Водата от цистерните е само за битови нужди. Водоноските ще бъдат на разположение всеки ден до 19.00 ч., до отмяна на бедственото положение”, обявиха от общината. На пунктовете се раздава и питейна вода в туби. На хора с увреждания, самотно живеещи възрастни, крайно бедни и други социално уязвими групи вода се доставя чрез общинските социални институции. Фирмата „Ломско пиво” отвори портала си и даде възможност водоноските да се зареждат от източниците на предприятието. „Изказвам сърдечна благодарност на фирмите, които безвъзмездно зареждат водоноските с вода, на Главна дирекция „Противопожарна безопасност” и регионалните й структури в Монтана, Враца, Пирдоп и Своге, на общините Монтана, Козлодуй и Вълчедръм, на ВиК-Монтана и фирма „Голден Хендс“ – за осигурените водоноски и цялостна подкрепа. Сърдечна благодарност и на БЧК, на производителите на минерална вода „Банкя“ „Девин“ и „Ком“ за безвъзмездно осигурената питейна вода, както и на всички общини, фирми и организации, които се отзоваха и ни помагат“, заяви кметът Пенка Пенкова. Досега в Лом са раздадени над 20 000 литра минерална вода. Доставката на вода за битови и питейни нужди в Лом ще продължи до отмяна на бедственото положение.", "date": "2018.10.19", "title": " 15 пункта за вода отвориха в останалия на сухо Лом\t\t\t"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%89%d0%b5-%d0%b8%d0%bc%d0%b0-%d0%b2%d0%b8%d0%b4%d0%b8/", "text": "До края на годината ще има видими резултати срещу фалшивите новини. Направена е първата стъпка-изработване на Кодекс, към който всички заинтересовани страни поемат ангажименти. Това каза във Варна българският еврокомисар Мария Габриел. Според нея ЕК си запазва правото да излезе с анализ през декември и ако е необходимо ще бъдат направени други предложения, включително и от регулаторен характер. До 2020 г. ЕК ще осигури 1,5 милиарда евро за развитието на изкуствения интелект, като целта е в същия период частните и публичните инвестиции в този сектор да достигнат 20 милиарда евро, каза още българският еврокомисар.Темата за изкуствения интелект ще бъде водеща през следващите 5 години и ЕК трябва да има ясна стратегия. След 2020 всяка година бюджетът ще бъде 20 милиарда евро за изкуствен интелект. Според Мария Габриел важна част са етичните въпроси, защото хората се страхуват, че може изкуственият интелект да доведе до загуба на работните им места. За това е направена високоекспертна група, която до края на годината ще изработи етични правила-права за изкуствения интелект, отговорност и прозрачност. „Искам подход, в който човекът управлява процесите, той е в началото и в края“, посочи Габриел. Започнала е работа и за изследване на влиянието на изкуствения интелект върху пазара на труда и цифровите умения. Има нужда от специалисти и затова в новата програма „Дигитална Европа“ са предвидени 700 млн.евро за напреднали цифрови умения. Еврокомисарят по цифровата икономика и общество Мария Габриел е специален гост на вискотехнологичната конференция „Innowave Summit”, която се провежда на 19 и 20 октомври в ДКС във Варна. Според нея форумът вече е със славата на най-мащабното високотехнологично събитие за Югоизточна Европа. Тя изнесе лекция за мястото на жените в технологичния свят. България продължава да е лидер, защото 30 на сто от работещите в сектора са жени при средно ниво за ЕС 16 на сто. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.19", "title": " Еврокомисар Мария Габриел: Ще има видими резултати срещу фалшивите новини"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d0%be%d1%82-%d1%85%d0%b0%d0%bd%d0%b0-%d0%bf%d1%80%d0%be%d0%b4%d0%b6%d0%b5%d0%ba%d1%82-%d0%bf%d1%80%d0%b5%d0%be%d0%b1/", "text": "Вътрешно отделение на МБАЛ „Димитър Павлович” в Свиощов бе ремонтирано от членове на американската неправителствена организация „Хана Проджект”. За три дни групата от 4 жени и 5 мъже успяха да боядисат цялото отделение, да ремонтират и подновят осветителните тела, както и да нанесат новото обзавеждане, което също е дарение от организацията. Дарението се състои от 15 нови болнични легла, с нови матраци, протектори за предпазване на матраците, и по два комплекта нови чаршафи, възглавници и шалтета за новите и всички останали легла в отделението, които са общо25. Ръководител на групата от доброволци отново бе американецът Дерън Уокър, който успешно се справя с тази задача вече в няколко благотворителни акции на „Хана Проджект”. Под негово ръководство през 2016 година бе изцяло подновено Детско отделение на свищовската болница, а през 2017 бе променен обликът на двора на Центъра за социална рехабилитация и интеграция в града. За да се срещне лично с хората дарили доброволно своя труд и да им благодари за положените усилия, кметът на Свищов Генчо Генчев ги посети във Вътрешно отделение, където те приключваха с ремонтните дейности. Градоначалникът изрази специални благодарности към тях и към семейство Лидия и Тим Отри, които за пореден път се отзоваха и съдействаха за реализирането на нещо стойностно и благородно в Свищов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.19", "title": " Доброволци от „Хана Проджект“ преобразиха Вътрешно отделение на болницата в Свищов\t\t\t"}
