{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b4%d0%b2%d0%b8%d0%b6%d0%b0%d1%82-%d0%ba%d0%b0%d0%bd%d0%b0%d0%bb-%d0%b7%d0%b0-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%bc%d0%b8%d0%b3%d1%80/", "text": "Петима бежанци и седем организатори бяха задържани при спецакция на МВР на автомагистрала „Тракия”.Сред задържаните има и полицаи, които са играли основна роля в канала за трафик на нелегални имигранти, съобщава БТВ.Бежанците са се возили в частна кола на служител на МВР, който е сложил сини светлини и е произвеждал звукови сигнали, за да не бъде спрян случайно от свои колеги и схемата да се разбие.Служителите на МВР обаче влезли в дирите на трафикантите и ги заковали на бензиностанция на магистралата край Пловдив.", "date": "2017.07.22", "title": " Полицаи движат канал за трафик на мигранти (ВИДЕО)\t\t\t"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-346/", "text": "Бойко Пангелов, журналист, 64 г.Дилян Димитров, депутат от ГЕРБ в 44 НС, 48 г.Д-р Евгений Желев, депутат в 41 НС и бивш здравен министър, 60 г.Ирена Кръстева, издател.Пламен Шукюрлиев, дипломат, 56 г.Поля Станчева, журналистка.Радостин Танев, депутат от ГЕРБ в 44 НС, 32 г.", "date": "2017.07.22", "title": " Днес да почерпят"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%80%d1%83%d0%bc%d1%8a%d0%bd%d1%81%d0%ba%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%82%d1%80%d0%b0%d1%8f%d0%bd-%d0%b1%d1%8a%d1%81/", "text": "– Г-н Бъсеску, как ще коментирате скандала около ДНА, който набира сила в Румъния? – В момента има публичен дебат как Агенция за борба с корупцията (ДНА) върши своята работа. И има сериозни дискусии дали се спазват човешките права, правото на честно разследване, респект към правосъдието в Румъния, коректни резултати след приключване на съдебните дела. Това се случва в период, в който имаше серия от силно преувеличени дела срещу политици. През 2015 – 2016 г. много политици бяха изправени пред ДНА и попаднаха точно в такава ситуация. Те бяха арестувани, сложени в предварителния арест, а това беше един спектакъл, който беше предложен на хората. Аз съм категорично против такива спектакли, защото бях един от хората, които подкрепяха ДНА като институция, надявайки се, че тя ще се бори с корупцията, но няма да се бори с хората.– И какво се случи? – Преувеличени случаи, преследване. Хората на практика бяха съдени от народа, преди да се е произнесъл съдът. Всичко това беше стимулирано от сегашния шеф на ДНА, на практика номинирана от мен. И аз инвестирах огромно доверие в тази персона, мадам Кьовеши. За съжаление, след като аз напуснах президентската институция, мадам Кьовеши започна да използва институцията за лични цели, за да строи свой собствен паметник, да бъде Господа на румънското правосъдие, което на практика не е вярно. Прокурорите не са съдии. Прокурорите не могат да кажат – този човек е виновен, трябва да бъде арестуван. Това е работа на съдиите, те са хората, които съдят и могат да кажат дали един човек е виновен или невинен. Аз дадох на Кьовеши два мандата като главен прокурор и един като шеф на ДНА. Но това, което аз не осъзнах, е че властта ще й подейства като дрога. И мадам Кьовеши ще повярва, че самата тя е ДНА, а не просто представител на институцията. И това е причината да смятам, че тя трябва да напусне поста.– В изказване пред медиите тук в Румъния, вие казахте, че Кьовеши трябва да отиде в затвора. – Да, за злоупотреба с власт, всеки трябва да отиде в затвора. Защото вече има много хора, които бяха арестувани от прокурори на ДНА, които по-късно в съда бяха обявени за невинни.– Защо създадохте ДНА? В България се коментира много тази тема, някои политици и партии дори искат да копират този модел? – Аз все пак вярвам, че тя беше полезна. Но е много важно Агенцията да бъде управлявана безпристрастно, от уравновесен и уважаван магистрат. Тя не трябва да бъде трансформирана в институция, която се управлява еднолично, от една персона, която гради собствена кариера и иска да си направи собствен паметник.– Но как може да бъде предотвратено това? Един човек, който притежава много власт, може да реши да управлява еднолично. – Властта може да е дрога, която генерира корупция при хора като Кьовеши. Ако тя реши да извади някого от играта, го прави, или пък обратното. Вижте бившия премиер Виктор Понта, той бе обвинен от ДНА. Президентът призова Понта да напусне, а няколко дни по-късно ДНА реши, че ще затвори файла, защото няма никакви доказателства. Такава институция, с такава власт, трябва да бъде управлявана от човек, който е далеч от политическите интереси.– Какво ще кажете за Моника Маковей? Друго ваше разочарование? – Нямам коментар за нея. Тя е бивш комунистически прокурор, който се посвети на необходимостта от ново правосъдие.– Въпреки наличието на ДНА и зрелищните арести и присъди, усещането у населението за корупция не е намаляло. Защо? – Защото това е „на живо“, по телевизията, ежедневно. Превърна се в едно шоу. Аз бях 10 години президент на Румъния. 10 години – дебати, акции срещу корупцията. 10 години са достатъчни. Една нация не може да понесе този постоянен, продължаващ натиск. Крайно време е главната тема за нашата страна да бъде друга. Например в посока развитие. Коя е държавата, която не може да усвои едно евро от новия бюджет на Евросъюза. Имаме 33 милиарда еврофондове и не сме усвоили нищо. А не говорим за това, а за корупция.– В този смисъл мислите ли, че в Румъния и България говорим прекалено много за корупция? – Не мога да кажа, че нямаме корупция. Имаме. Но трябва да се борим с корупцията ефективно. С по-малко спектакъл и по-голяма активност. Защото се оказва, че ние говорим повече за корупцията, отколкото да правим нещо, за да се справим с нея. И тук е много интересно, че прокурорите на ДНА са много по-щастливи да арестуват политик, отколкото бизнесмен. В момента, в който бизнесменът направи някакво изявление, че политик е получил пари например в кампания, бизнесменът получава протекция, а за политика следва арест.– Това се чува и в записите на госпожа Кьовеши. Тя настоява за арести на политици и дори на премиера. – Да, нейната цел са арестите на политици. Тя не иска да разследва истинските обстоятелства. Иска скалпове.– Може би хората искат това. Румънците искат политици в затвора, българите – също. Къде е границата между желанията на хората и правото? – Знам, че и хората в България имат същите чувства. Но трябва да бъдем много внимателни. Да не се връщаме назад в 50-те години. Защото същите тези хора, румънци и българи, през 50-те години, след като Румъния и България минаха в ръцете на комунистическите режими, искаха богатите, политиците да са в лагери и затвори. И го получиха. Но това не беше правосъдие, а политическо прочистване. Опасно е. Не трябва да връщаме нашите държави в 50-те години. Един от основните моменти е да няма обвинения без доказателства. Когато се повдигат обвинения, когато вкараш един политик в ареста, това на практика е край на неговата политическа кариера. След кадрите с белезници около ръцете, показвани от сутрин до вечер по телевизията, след контролираната от прокурорите на ДНА информация и отделни файлове от разследването, се слага край и на политическата му кариера. Не можеш да се защитиш и в съда, защото обществото вече е настроено, че ти си престъпник. Така правото започва да работи според очакванията на хората, а не в името на възстановяването на справедливостта. И това е много рисковано. Не трябва да позволяваме да се върне атмосферата на 50-те години на миналия век.– Заедно сме на нашия европейски път. Чествахме 10 години от влизането на Румъния и България в ЕС? Как се промениха нашите две държави? – Нека сме честни. Огромни са промените в нашите две страни за последните 10 години. Вижте икономиката. Ако погледнем цифрите, Румъния има повече от 55 милиарда експорт в ЕС. Преди революцията експортът ни беше 10 милиарда долара, главно в страни от Африка. Което означава, че нашата икономика става все по-конкурентноспособна. Сигурен съм, че и в България е така. Вижте нашите възможности да работим навсякъде в Европа, да посещаваме страни от цял свят. Вижте туризма – да сме на Черно море – независимо дали в Румъния или България. Вижте нашата „Дачия“. Помните ли я от времето на социализма? А сега е един от водещите автомобилни производители в Европа заедно с „Рено“. Това е постоянна и качествена промяна. Проблемът, който имаме, е в нашия манталитет. Не можем все още да мислим, независимо дали говоря за румънците или българите, че някой друг трябва да се погрижи за собствения ни живот. Няма промяна в манталитета ни. Повечето хора мислят, че държавата трябва да се грижи за тях. Обвиняват държавата за бедността. Но имаме милиони, които чакат държавата. И в същото време няма хора за земеделието, например. Но те предпочитат да получават помощи от държавата, вместо да работят.– Вие имате голяма роля в политиката на Румъния от промените до днес, каква е най-голямата ви победа и каква е най-голямата ви грешка? – За грешките не говоря все още. Рано е. В 10-те години от моя мандат Румъния се разви и съм щастлив, че във времето на икономическата криза, успях да предпазя страната от драматични последици. Успяхме да минем през кризата за година и половина, след което икономиката ни започна отново да расте. Платих висока политическа цена. Но съм доволен, че по време на кризата бях по-малко политик и повече румънец, който обича своята държава и нейното бъдеще е единствен негов приоритет. Тогава отново бях капитан на голям кораб, който е в окото на бурята.  ", "date": "2017.07.22", "title": " Бившият румънски президент Траян Бъсеску: Борбата с корупцията се превърна в преследване на хора без вина"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bc%d0%be%d0%b6%d0%b5-%d0%b4%d0%b0-%d0%b5-%d0%ba%d0%be%d0%be/", "text": "Човешкият капитал е в основата на всяко развитие.  В съвременния свят, при сегашното ниво на технологиите, средствата за информация и комуникация, човешкият капитал ще бъде определящ за бъдещето на всяко общество. През XXI в. ще просперират онези общества, които ще могат да си осигурят качествен, образован и квалифициран човешки капитал. При съвременните демографски тенденции в развития свят, определяни от ниска раждаемост и застаряване на населението, битката за човешки капитал ще бъде особено ожесточена и България трябва да има визия и стратегия  за адаптация към тези нови условия в света. По този начин демографският въпрос придобива изключително голяма стойност. В България най-сетне демографската проблематика навлезе не само широко в обществения дискурс, но и залегна като приоритет на изпълнителната власт.Министерството на труда и социалната политика е натоварено с отговорност за създаване на политики, свързани с демографския процес. Когато говорим за демография у нас, пропускаме факта, че България притежава един много голям ресурс, който в момента не се използва. Тук не трябва да забравяме за над милион наши сънародници, живеещи извън пределите на страната. Една значителна част от тях са, както в активна възраст, така и с високи нива на образование и професионални компетенции. Министерството на труда и социалната политика може да се превърне в координационен център за работа с тези българи, както за използването на техния потенциал за подпомагане изработването на политики и програми за развитие на страната, така и за привличането на част от тях да се завърнат и работят в и за България. Българите зад граница можем да обединим в две категории – етнически българи, населяващи Украйна, Молдова, западните покрайнини на Сърбия, Македония и Турция, и емигранти, напуснали страната в последните 30-ина години и техните деца, раждани и живеещи зад граница, но носещи ясно българско самосъзнание.МТСП може да се превърне, както в координатор, така и в „идейна банка”, където да бъдат събирани и генерирани идеи, идейни проекти, мерки и политики, не само за подобряване на демографската ситуация в страната, но и за цялостното развитие и възраждане на българското общество.Дейностите, към които трябва да се стремим, са в две посоки:– Привличане за образование, работа и живот в страната на млади българи от етнически наши земи или от емигрантските общности с цел преодоляване на демографския дисбаланс, подобряване на възрастовата и образователната структура на българското население и едно цялостно възраждане на българското общество. – Генериране на свежи идеи за развитието на България, използвайки интелектуалния потенциал, контактите и желанието да се работи за българската кауза на стотици хиляди българи живеещи по света. Всичко това може да стане в координация с Агенцията за българите в чужбина, като и двете структури да бъдат инициатор на процес за създаване на интерес от българите живеещи в чужбина към работа в България. Посредник в тази дейност могат да бъдат НПО-та с ясна програма за структуриране на отношенията работодатели – български общности в чужбина.МТСП, ДАБЧ, могат да обявят конкурс за концептуална разработка на идейни проекти, които да обвържат решаването на демографския проблем в страната с икономическото й развитие и цялостното възраждане на българското общество.По тези въпроси, на 6 юли, в СУ „Св. Климент Охридски” се проведе кръгла маса, която бе под патронажа на заместник-министър-председателя на България по икономическата и демографската политика г-н Валери Симеонов. Съорганизатори на кръглата маса на тема „Демографски тенденции и процеси в България” бяха Министерството на труда и социалната политика и Софийският университет. Най-ценното в нея, бе че за първи път на такова ниво се срещнаха учените от СУ и БАН, които анализираха ситуацията и предложиха конкретни мерки за нейното разрешаване, представители на различни институции свързани с демографския въпрос, като НСИ, НОИ, ДАБЧ, както и политически лидери от изпълнителната власт, които се ангажираха да приведат част от тези мерки в действие и то в обозримо бъдеще.Всички присъстващи, в това число и учените от БАН и СУ „Св. Климент Охридски”, се обединиха около извода, че ситуацията не е необратима, но има нужда от спешни и конкретни мерки в няколко посоки и една от най-важните е възраждането на духовността в България, за да имаме демографско и социално-икономическо възраждане на българското общество.Държавата да поеме издръжката на трето детеВсички официални лица се обединиха около това, че са необходими спешни мерки за преодоляване на демографската катастрофа. Валери Симеонов, пишещата тези редове заместник-министър на труда и социалната политика д-р Султанка Петрова, ректорът на СУ “Св. Климент Охридски” проф. дфн Анастас Герджиков, Петър Харалампиев – председател на Държавната агенция за българите в чужбина и Славчо Атанасов – народен представител и председател на комисията по въпросите за децата, младежта и спорта в Народното събрание, бяха категорични, че държавата трябва да поеме издръжката на третото дете в семейството, да паднат ограниченията за ин витро процедурите, да се засили работа с българите в чужбина за привличането им да работят за каузата България, а в по-далечен план и да се завърнат, работят и създават семейства в страната ни", "date": "2017.07.22", "title": " Социалното министерство може да е координатор за българите зад граница\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bf%d0%b0%d0%bb%d0%b5%d1%81%d1%82%d0%b8%d0%bd%d0%b0-%d0%b7%d0%b0%d0%bc%d1%80%d0%b0%d0%b7%d1%8f%d0%b2%d0%b0-%d0%ba/", "text": "Палестинският президент Махмуд Абас нареди днес замразяване на всякакви официални контакти с Израел, докато новите мерки за сигурност, въведени от Еврейската държава на Храмовия хълм в Ерусалим, не бъдат анулирани.Обявявам прекратяване на всички контакти с израелската страна на всички равнища, докато Израел не отмени мерките в Ал Акса и възстанови статуквото, заяви пред медиите Абас, цитиран от световните агенции.До 450 са увеличи броят на пострадалите в сблъсъците между израелската полиция и мюсюлманите в Източен Йерусалим и редица градове на Западния бряг. По данни на агенция „УАФА” трима вече са починали от раните си.Медицинска помощ е била оказана на 110 от пострадалите заради атака със сълзотворен газ в Стария град на Йерусалим. Други 23 души са ранени от огнестрелно оръжие, а 147 – от изстреляни срещу тях гумени куршуми, които полицията е използвала за разпръсване на демонстрантите.Палестинците са гневни заради турникетите и детекторите за метал, инсталирани на контролни пунктове на входовете към Храмовия хълм в Стария град на Ерусалим – свещено за мюсюлмани и юдеи място. Превантивната мярка за сигурност бе наложена, след като миналата седмица там въоръжени палестинци убиха двама израелски полицаи, преди да бъдат ликвидирани. Оттогава в района и на други места по Западния бряг има съпроводени с насилие протести.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Президентът на Палестина замразява контактите си с Израел\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba%d0%b8%d1%8f-%d0%b1/", "text": "Катастрофа на магистрала „Тракия” блокира движението към Бургас. Пътната агенция предупреждава, че движението се извършва само в аварийната лента при км 150 в посока Бургас.Аварийната лента вече е блокирана от коли, опитващи се да се изпреварят. Очевидец споделя, че едва са направили път на Пътна помощ да мине, предаде .За момента няма информация за състоянието на пътниците, участвали в инцидента.Шофьорите да се движат с повишено внимание и съобразена скорост, спазвайки указанията на служителите на „Пътна полиция“, призовават от АПИ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Катастрофа на магистрала „Тракия” блокира движението към Бургас"}
{"url": "https://trud.bg/%d0%b8%d0%bd%d1%82%d0%b5%d1%80%d0%bf%d0%be%d0%bb-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d1%81%d1%8a%d1%81-%d1%81%d0%bf%d0%b8%d1%81%d1%8a%d0%ba-%d0%be%d1%82-173-%d1%82%d0%b5%d1%80/", "text": "Международната организация „Интерпол“ е съставила списък със 173-ма атентатори самоубийци от „Ислямска държава“, които се готвят да извършат нападения в Европа. Това съобщи днес британският в. „„, където бе публикуван документът.По информация на медията списъкът е бил разпространен още на 27 май и включва в себе си серия от лица, за които се смята, че „са били обучени да създават и управляват самоделни бомби за нанасяне на сериозни травми и смърт“. Има вероятност въпросните хора да са в състояние и да участват в терористични дейности в чужбина.Следва да се отбележи, че данните първоначално са били събрани с помощта на американското разузнаване „чрез надеждни канали“ по време на операции в Сирия и Ирак. По-късно те са били прехвърлени на Федералното бюро за разследване (ФБР), а след това и на „Интерпол“ за по-всеобхватен глобален мащаб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " „Интерпол“ разполага със списък от 173 терористи от ИДИЛ, готвещи нападения в Европа"}
{"url": "https://trud.bg/%d0%bd%d0%b0-%d0%be%d1%81%d1%82%d1%80%d0%be%d0%b2-%d0%ba%d0%be%d1%81-%d0%b8-%d0%b2-%d0%b1%d0%be%d0%b4%d1%80%d1%83%d0%bc-%d0%bf%d1%80%d0%b5%d0%ba%d0%b0%d1%80%d0%b0%d1%85%d0%b0-%d0%bd%d0%be%d1%89%d1%82/", "text": "Жителите на гръцкия остров Кос и турските курорти Бодрум и Мармарис се възстановяват от , което разтърси региона вчера. Стотици спаха на открито. Част от транспортните връзки на остров Кос все още са разрушени, предаде БНТ.Много от тях пренощуваха в колите си, а друга част заедно с туристите посетили острова спаха в палатки по плажовете или край басейните.Панайотис Бекали, жител на Кос: „Цял ден бяхме навън. Прибрах се да заредя телефона си и да взема нужните вещи и излязох пак. Не само аз съм навън, всички са. видяхте ли някой да си е вкъщи? Всички са навън.“Джон Грант, британски турист: „Когато съм навън не ме е страх, но ако вляза ще се уплаша. Идвам от страна, в която няма земетресения и е много плашещо за мен, когато съм в сграда, която се тресе. Навън съм в безопасност.“то с магнитуд 6,5 по Рихтер отне 2 човешки живота. Двама туристи бяха затрупани от сграда, която се срути в бар на остров Кос. Други над 500 души пострадаха на острова и по турските курорти. Голяма част от сградите са пострадали. Пристанището на остров Кос продължава да бъде затворено.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " На остров Кос и в Бодрум прекараха нощта на открито заради страх от нов трус"}
{"url": "https://trud.bg/%d1%80%d0%b0%d0%b7%d0%bf%d0%b8%d1%82%d0%b2%d0%b0%d1%82-%d0%b7%d0%b5%d1%82%d1%8f-%d0%bd%d0%b0-%d1%82%d1%80%d1%8a%d0%bc%d0%bf-%d0%b2-%d0%ba%d0%b0%d0%bc%d0%b0%d1%80%d0%b0%d1%82%d0%b0-%d0%bd%d0%b0-%d0%bf/", "text": "Комисията по разузнаването в Камарата на представителите на САЩ съобщи, че ще разпита съветника на Белия дом и зет на президента Доналд Тръмп – Джаред Кушнър, във вторник (25 юли) в рамките на разследването си за руска намеса в президентските избори през 2016 г., предаде , позовавайкие се на АП.Преди това, на 24 юли, е предвидено Кушнър, който доброволно обеща да сътрудничи на разследването, да се срещне неофициално и със сенатската комисия по разузнаването.В тази връзка бившият директор на националното разузнаване Джеймс Клапър коментира, че допускът за сигурност на Кушнър трябва да бъде най-малкото замразен, докато трае разследването.Отделно Юридическата комисия на Сената съобщи вчера, че синът на президента – Доналд Тръмп-младши, и бившият шеф на предизборната кампания на Тръмп – Пол Манафорт, са се съгласили да преговарят с комисията да бъдат интервюирани неофициално, извън публичното изслушване, предаде Ройтерс.Комисията уточни, че засега няма да изпраща призовки, задължаващи Тръмп-младши и Манафорт да дадат показания на публичното заседание, насрочено за сряда (26 юли), но си запазва правото за в бъдеще.Двамата трябва да отговарят на въпроси за участието си в среща в „Тръмп тауър“ в Ню Йорк през 2016 г. с .Комисията добави обаче, че е издала призовка за Глен Симпсън, предаде Ройтерс. Става дума за съоснователя на компанията „Фюжън Джи Пи Ес“ (Fusion GPS), който наел бившия сътрудник на британското разузнаване МИ-6 Кристофър Стийл да състави т.нар. досие за Тръмп по време на кандидат-президентската кампания. В писмо до членовете на комисията адвокатът на Симпсън заяви, че клиентът му е в отпуск и не може да се яви пред тях.През януари Си Ен Ен съобщи, позовавайки се на анонимни американски източници, че на брифинг в Ню Йорк представители на разузнавателните служби информирали Тръмп, че руските спецслужби разполагали с информация от личен и финансов характер, дискредитираща новоизбрания президент. Сайтът BuzzFeed публикува в интернет 35-те страници на въпросния документ, припомня ТАСС. Впоследствие в. „Уолстрийт джърнъл“ изясни, че със събирането на компрометиращите сведения се е занимавала лондонската фирма „Орбис бизнес интеллиджънс“ (Orbis Business Intelligence), оглавявана от Кристофър Стийл и Кристофър Бъроуз, в която работели бивши агенти на британските спецслужби.Междувременно вчера в. „Вашингтон пост“ съобщи, че руският посланик във Вашингтон Сергей Кисляк е бил подслушан от американските разузнавателни служби как докладва на шефовете си, че е обсъждал с Джеф Сешънс въпроси, свързани с президентските избори, включително такива, важни за Москва, по време на предизборната кампания през 2016 г.По това време Сешънс беше сенатор и ключов външнополитически съветник на републиканския кандидат Тръмп.Според американски официален източник „няма нищо автоматично неуместно в това Сешънс, като сенатор, подкрепящ кандидата, да обсъжда с чуждестранен дипломат политически теми и дори мнението на Тръмп по тях“. „Въпросът е дали е преминал границата и е обсъждал класифицирана информация, дали е говорил за сделки като вдигане на санкциите, ако руснаците проявят интерес към инвестиции в САЩ, или разполагат с компромати срещу Хилари Клинтън“, пояснява анонимният източник на Ройтерс.Първоначално Сешънс не призна контактите си с Кисляк, припомня агенцията. През март като главен прокурор той си направи самоотвод от разследването на ФБР за връзките на екипа на Тръмп с Русия.Вчера, на форума по сигурността в Аспен, Колорадо, Клапър коментира, че понякога се чудидали истинската цел на Белия дом не е „да направи Русия велика отново“ – намек за лозунга на кампанията на Тръмп „Да направим Америка велика отново“.И Клапър, и бившият директор на ЦРУ Джон Бренан смятат, че съветниците на Тръмп е трябвало да бъдат по-предпазливи спрямо срещите с руската адвокатка и лобист. По думите на Клапър „би било добре първо да проучат с кого ще се срещат“. Според него целта на руснаците е била „да опипат почвата дали има интерес към подобно предложение“ за компромат за Клинтън. Това му напомняло за „стандартен руски шпионски похват“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Разпитват зетя на Тръмп в Камарата на представителите заради разследването за руска намеса в президентските избори"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b0%d0%bd%d1%82%d0%b8%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82/", "text": "В петък председателят на Европейския съвет Доналд Туск изрази подкрепата си за хилядите полски граждани, които излязоха по улиците, за да протестират срещу плана на правителството да се ограничи независимостта на съдебната система на страната, пише вестник Politico.„Гражданите са по улиците заради тяхната изключителна загриженост за това Полша да стане по-добра страна“, коментира бившият министър-председател на страната пред полския телевизионен канал TVN24. „Призовавам държавния глава да не пренебрегва тези граждани, защото у тях има само добро“, подчерта Туск.„Тези хора са по улиците, за да защитят свободата и независимостта на съдилищата, а управляващото мнозинство и президентът трябва да разглеждат ситуацията като възможност“, обясни Туск.В четвъртък той поиска да се срещне с полския президент Анджей Дуда, за да обсъдят притесненията на Брюксел във връзка с действията на управляващата партия „Право и справедливост“. Молбата беше отхвърлена и говорителят на Дуда отбеляза: „Няма платформа за дискутиране на вътрешните работи на Полша с председателя Туск“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Доналд Туск подкрепи антиправителствените протести в Полша"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%87%d0%b5%d1%82%d0%b0-%d0%bf%d1%80%d0%b8%d0%b7%d0%b5%d0%bc%d0%b8%d1%85%d0%b0-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8-%d0%b0%d0%bf%d0%b0/", "text": "Българчета приземиха успешно космически апарат на НАСА. Това се случи в турския град Измир, а апаратът беше симулатор на совалката „Дискавъри“, през който двете момчета минали обучение по време на космически лагер, предаде .Те са били единствените деца от България между 130 участници от цял свят.Момчетата са Васил Стоянов и Максим Христов. Двамата са родени в Америка, но Васил израства в Сливен, а Максим – в Чикаго.Бащата на Васил открил учебния лагер в Измир и изпратил документите на децата. Условията били интерес към астрономията, отличен английски и добра кондиция.В лагера участниците били от 9- до 15-годишни, разделени в девет групи. Васил и Максим попаднали в отбор „Меркурий“, който трябва да приземи симулатора на „Дискавъри“. Васил бил командир, Максим – директор на полета. След тежка екипна работа по следене на 500 показателя и решаване на критични ситуации, совалката се приземила.„Най-много ми хареса, когато направиш всичко на симулатора и усетиш как е в Космоса. Усещането е като да подскачаш на Земята, но пет пъти по-високо“, сподели 9-годишният Максим Христов.„Той симулира когато капсулата на астронавтите остава извън контролизтръпваш, коремът ти се свива, малко е гадно, но най-важното е да не си затваряш очите“, добави 13-годишният Васил Стоянов.Момчетата останали в строго охраняваната зона на базата на НАСА седмица.Докато били в лагера, се свързвали с родителите си само веднъж на ден, в точно определен час.Родителите казват, че са посрещнали пораснали и променени момчета, бъдещи астронавти. А след успешната първа мисия в живота си двамата са още по-ентусиазирани. Мечтата им остава Космосът.След месец Максим ще се прибере в Америка, а Васил и семейството му остават в Сливен. И двамата казват, че са готови да се срещнат за следващото космическо предизвикателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Българчета „приземиха“ космически апарат на НАСА"}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-%d1%88%d0%b5%d1%84%d0%b0-%d0%be%d1%82-%d0%b0%d0%b5%d1%86-%d0%ba%d0%be%d0%b7%d0%bb%d0%be%d0%b4%d1%83%d0%b9-%d0%b7%d0%b0%d0%bf%d0%bb/", "text": "Началникът на отдел „Физическа защита“ в АЕЦ „Козлодуй“ Пешко Караджов е освободен от поста си, съобщиха от Министерството на енергетиката.Преди дни в социалните мрежи беше публикувано , показващо възмутителното отношение на Караджов към полицай, който пише акт на негов приятел, шофирал след употреба на сериозно количество алкохол. Действието се развива през февруари в полицейското управление в Козолдуй. Самият Караджов говори видимо афектиран и вероятно – също след употреба на алкохол. Чуват се реплики като: „Утре ще те увòлна, щото си педе**с голем!“.От полицията вчера заявиха, че всички материали по случая са предадени на прокуратурата. От държавното обвинение през април пък са преценили, че няма данни за извършено престъпление. Един от мотивитебил, че арогантното поведение е проявено в късен час на денонощието и не е скандализирало много хора, а само полицаите в управлението. Тогава не е последвало наказание за Караджов. След инцидента обаче съпругата и синът на ръководителя на Областната дирекция на МВР са поучили работа в системата атомната централа, а тогавашният началник на управлението в АЕЦ „Козлодуй” в момента е редови инспектор.Във връзка с разпространения клип премиерът Бойко Борисов е разпореди на министъра на енергетиката Теменужка Петкова да извърши проверка по случая, става ясно от съобщението на министерството.Проверката е извършена вчера и „след докладване на премиера, бе взето решение за отстраняване на г-н Пешко Караджов от поста началник на отдел „Физическа защита“ в атомната централа“, се казва в текста.„До това решение се стигна заради проявено от него неприемливо поведение към служител на МВР в град Козлодуй“, пише още в съобщението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Уволниха шефа от АЕЦ „Козлодуй“, заплашвал полицай\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d0%be%d0%b1%d1%89%d0%be%d1%82%d0%be-%d0%bc%d0%b5%d0%b6%d0%b4%d1%83-%d1%81%d1%81%d1%81%d1%80-%d0%bd%d0%b0-%d0%b0%d0%bd%d0%b4%d1%80%d0%be%d0%bf%d0%be%d0%b2-%d0%b3/", "text": "През 2013 г. Рон Пол, конгресмен и кандидат за президент на САЩ заяви, че в много отношения САЩ се намират там, „където Съветският съюз се намираше през 1987 г.“, а няколко години по-късно той вече не съществуваше. Говори, че е трудно да се предскаже кога, но очаква, че по подобен начин краят ще дойде и в САЩ. Това е казано във времето на Обама, но сега при Тръмп аналогиите  със ставащото в СССР при Андропов и след това при Горбачов стават все по-натрапчиви.Времето на Обама създава немалко алюзии с времето на Андропов. Тогава в началото на 1980-те години започна нова студена война след предходното „размразяване“ в отношенията между СССР и САЩ. Сега отново започна такава нова студена война, след преврата в Украйна.Тогава имахме санкции срещу СССР и опит той да бъде икономически сринат с промени в цените на петрола и игра с валутите. При Обама имахме същото.Тогава започна разполагане на нови американски ракети в Европа и сега се разполагат ракети по границите със СССР и говори, че страните от Балтика до България се превръщат във „фронтова линия“.При Андропов започна затъването на Русия във войната в Афганистан. Годишно за издръжка на военните действия в Афганистан от бюджета на СССР са отивали между 3 и $8.2 млрд., т.е. за десет години са между $30 и $82 млрд. Войната допринесе за икономическия упадък на СССР.Сега САЩ затънаха в блатото на Афганистан. Ако съветските войски воюваха 10 години в Афганистан, то американските са там вече 16 години и тя и струва на американските данъкоплатци над $1 трилион, т.е. поне 12 пъти повече отколкото  на СССР. За сравнение БВП на СССР тогава е около 40 % от американския, т.е. натоварването на американския бюджет от войната в Афганистан е неизмеримо по-голямо. Но не е само тя. Според списание „Тайм“ преките и непреки разходи за всички войни, които водят САЩ от началото на ХХI век досега са между $4 и $6 трлн. Неслучайно Тръмп се опитва да се измъкне от този батак и обяви, че спира финансирането на така нар. „сирийска опозиция“.Аналогиите със ставащото при Тръмп и Горбачов също са немалко. По времето на Горбачов в опитите да си реши задълбочаващите се икономически проблеми СССР се отказа от предходната си интернационална солидарност, от помощта за Куба, реши да мине на международни цени в търговията си с останалите социалистически страни. САЩ при Тръмп също преосмисля своите икономически отношения, отказа се от ТТП и ТТИП, иска ревизиране на НАФТА, влезе в разправия с Меркел за търговския дефицит на САЩ с Германия, кани се да въвежда протекционистки мерки.САЩ подкрепят вътрешните разделения, дисидентите в бившите социалистически страни, подготвят цветни революции по времето на Горбачов. Сега Русия е клеймена, че се меси в изборите и политическия живот на САЩ.Срещу Горбачов бе направен опит за преврат, сега имаме начало на импийчмънт на Тръмп. Острото разделение на Елцин срещу Горбачов виждаме възпроизведено в „демократична“ форма в истерията на Хилъри Клинтън срещу Тръмп.Горбачов обяви, че ще се върне към ленинизма и автентичния социализъм, Тръмп заяви, че ще направи „Америка отново велика“.Горбачов постави основите на постсъветската олигархия, Тръмп засилва позициите на американската олигархия.Огромната част от съветското население при Горбачов смята, че СССР е вървял в невярна посока. Огромната част от американското население при Обама и Тръмп според социологическите изследвания смята, че САЩ се движи в невярна посока.По времето на Горбачов съветското общество се раздели на перестройчици и консерватори. Поляризацията в американското общество днес обаче е много по голяма. Нобелови лауреати говорят, че Тръмп е психопат. Хилъри Клинтън разправя измислици, че 1000 руски агенти работили за Тръмп. Противопоставянията между републиканци и демократи вече са такива, че се говори за „студена гражданска война“ в САЩ и изказват опасения, че може да прерасне  в улични сблъсъци.Перестройката на Горбачов доведе до криза и разпадни процеси КПСС. Сега в американския печат излизат непрекъснато статии за разпадни процеси в Демократическата и Републиканска партия в САЩ.При Горбачов има нарастващо неподчинение на централната власт в СССР. При Тръмп голямата част от губернаторите и кметовете заявиха, че няма да се съобразяват с отказа му да напусне Парижкото споразумение, а щата Калифорния сключи дори самостоятелен договор по климатичните въпроси с Китай. В 1991 г.  външният дълг на СССР е $96.6 млрд., което е много по-малко от неговия БВП. В момента публичният дълг на САЩ наближава $20 трилиона и е над 106 % от неговия БВП. Само за  миналата година САЩ са задлъжнели с $1.3 трлн.  Голяма част от тези пари са били необходими да се поддържат социалните програми, но при тази тенденция вариантите са или нови такива дългове и скорошен фалит на САЩ. Затова Тръмп се опитва рязко да намали разходите за тях, което обаче при сегашното социално неравенство ще има непредвидени следствия в социални конфликти и класова борба.През 1970-те години, когато САЩ сключиха стратегически съюз с по-слабия от СССР Китай, успявайки да изолират СССР и така да го победят по-лесно. Сега Тръмп се стреми да реализира противоположната идея – да подаде ръка на много по-слабата Русия, да я отдели от Китай, за което обаче му пречи наложилата се система в САЩ, ограниченията, на които е подложен. Това засилва противоречията вътре в САЩ, вътрешните конфликти, стремежът на мощни сили той да бъде отстранен, сблъсъците във връзка с неговото поведение. Стигна се дори до това, че негов противник организира масова стрелба срещу конгресмени от Републиканската партия и рани един от тях.На 30 октомври 2016 г., седмица преди избора за президент вестник „Бостън Глоуб“ Джефри Сакс публикува статия със заглавие „Фаталните разходи на американски империализъм“, което български политик в нашия парламент не би посмял да употреби, за да не не го нарекат нарекат „мръсен комунист“ и го вкарат в списък на „агент на Путин“. „Мръсният комунист“ Джефри Сакс, известен икономически съветник на източноевропейските правителства при прехода им към капитализъм развива идеята, че ако не бъдат съкратени американските военни разходи по света САЩ ще фалират. Знаем как Горбачов започна да съкращава разходите за съюзниците си от СИВ и Варшавския договор, обещавайки „свят без войни и оръжие“, и какво последва.Горбачовата перестройка доведе до икономически упадък и разпад на СССР. При Америка на Обама-Тръмп продължителността на живота на белия американец на средна възраст намалява, а се увеличават самоубийствата, употребата на наркотици и алкохолизмът. В Ню Йорк, градът, в който има най-много милиардери и милионери в света 1.7 милиона души в него живеят в бедност. 30% от децата в града са в бедни семейства, а в САЩ като цяло 22% от децата живеят под равнището на бедност.Перестройката на Гобачов делегитимира идеологията и системата на съветския социализъм и подготви реставрацията на капитализма под маската на „преход към демокрация и пазарна икономика“. Перестройката на Тръмп тресе неолибералния капитализъм и политикът, който в момента се ползва с най-голямо доверие в САЩ е самоидентифициращият се като „демократичен социалист“ Бърни Сандърс. Според Пю Рисърч Център 78% от американците смятат, че богатите не плащат справедливия и необходим дял от данъците. Затова и според изследване на Харвардския университет сред младежите между 18 и 29  се оказва, че 51% са против капитализма и искат различна от него система.През лятото на 2016 г. по време на предизборната кампания в САЩ излезе и бързо стана бестселър книгата на американския изследовател Питър Турчин „Епоха на разпад: структурно-демографски анализ на американската история“ , според която Америка върви към период на дезинтеграция. Според него неимоверно нарасналото неравенство, политическата поляризация, взаимното обезсилване от двете основни партии, страховете и упадъкът на бялата работническа класа, увеличаването на масови стрелби и убийства на публични места са взаимосвързани реакции на цикличен исторически процес – социалната интеграция е последвана от дезинтеграция, разпад и насилие. Америка изглежда, според него, сега както са изглеждали английското и френско общество в годините преди Английската и Френска буржоазни революции там.", "date": "2017.07.22", "title": " Какво е общото между СССР на Андропов-Горбачов и САЩ на Обама-Тръмп\t\t\t"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%bf%d0%be-%d1%82%d1%83%d1%80%d0%b8%d0%b7%d1%8a%d0%bc-%d0%b7%d0%b0%d1%81%d0%b5%d0%b4%d0%b0-2/", "text": "Националният съвет по туризъм ще заседава в курортния комплекс „Златни пясъци“. Събитието ще се проведе под ръководството на министъра на туризма Николина Ангелкова.Ще бъдат обсъдени проектът на Годишната програма за национална туристическа реклама за 2018 г. и актуализираната Национална стратегия за устойчиво развитие на туризма в България.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Националният съвет по туризъм заседава в курорта „Златни пясъци“"}
{"url": "https://trud.bg/%d0%b7%d0%b8%d0%b3%d0%bc%d0%b0%d1%80-%d0%b3%d0%b0%d0%b1%d1%80%d0%b8%d0%b5%d0%bb-%d0%ba%d1%8a%d0%bc-%d1%82%d1%83%d1%80%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b6%d0%b4%d0%b0%d0%bd%d0%b8/", "text": "По-малко от 48 часа, след като Берлин обяви промяна във външнополитическия курс спрямо Турция, германският министър на външните работи Зигмар Габриел се опита да успокои турските граждани, живеещи в Германия, предава английската редакция на В събота Габриел написа отворено писмо, публикувано на немски и турски език в таблоида Bild, в което той определи като „голямо богатство“ приятелството между германците и трите милиона турци, живеещи в европейската страна.„Ние винаги сме подкрепяли добрите отношения с Турция, тъй като знаем, че добрите връзки между Берлин и Анкара са важни за Вас“, подчертава министърът. Той обаче уточни, че германското правителство не може да бездейства, когато германски граждани са арестувани: „Ние трябва да защитим своите граждани“.Габриел допълни, че „колкото и да са трудни политическите отношения между Германия и Турция, едно нещо е ясно: Вие, гражданите от турски произход в Германия, принадлежите тук, независимо дали имате германски паспорт или не“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Зигмар Габриел към турските граждани в Германия: Вие принадлежите тук"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-42-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0-2/", "text": "Земетресение с магнитуд 4,2 беше регистрирано в централната част на Италия в района на Аматриче тази нощ. Според Националната гражданска защита няма пострадали и материални щети, предаде.Именно сградите в този район през август 2016 г. бяха почти напълно разрушени след опустошителния земен трус от 6-та степен по Рихтер. Тогава жертви на земетресението станаха близо 300 души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Земетресение с магнитуд 4,2 по Рихтер разлюля централната част на Италия"}
{"url": "https://trud.bg/%d0%b0%d0%b2%d0%b8%d0%b0%d1%86%d0%b8%d1%8f-%d0%bd%d0%b0-%d0%bc%d0%b0%d0%ba%d1%81-%d0%b2-%d0%bd%d0%b5%d0%b1%d0%b5%d1%82%d0%be-%d0%bd%d0%b0-%d0%bf%d0%be%d0%b4%d0%bc%d0%be%d1%81%d0%ba%d0%be%d0%b2%d0%b8/", "text": "Традиционният авиосалон “Макс”, който се провежда на всеки две години на летище “Жуковски” край Москва от 1993 година насам, ще запише няколко новости, част от които могат да се нарекат и световни. Тази година в шоуто участват над 600 руски и около 250 чуждестранни фирми от сектора на авиацията, космонавтиката и отбранителната индустрия.Ще представим на читателите на “Труд” някои от главните проекти на руската авиационна промишленост, така както са ги подредили колегите от БиБиСи.Безспорно гвоздеят на авиошоуто бе новият изтребител “МиГ-35”. Всъщност това е дълбока модернизация на стария съветски “МиГ-29”, каквито имаме на въоръжение и у нас. Външно приликата е доста голяма, но всичко свършва дотук. “Миг-35” има неоспоримо качество да бъде свръхманеврен, благодарение на двигателите с отклоняем вектор на тягата. Изтребителят се разработва от началото на новото хилядолетие, приложени са нови технологии, които го доближават до стелт машините от пето поколение. За първи път на него е монтиран радар с фазирана антенна решетка, както и нова авионика – свърхсъвременни електронни системи за управление и др. През 2012 година “МиГ-35” не успя да спечели търг на индийските ВВС, но сега пред него има доста експортни перспективи, смятат специалистите.Новият “МиГ” ще постъпи на въоръжение в руските ВВС през следващите една-две години. Традиционно изтребителният парк на Москва разчита на по-тежките и мощни машини като “Су-35” и Т-50, който също бе демонстриран на “Макс 2017”. В петък бе съобщено, че Т-50 ПАКФА – руският стелт от пето поколение, е преминал изпитанията и започва серийното му производство. Вече са построени осем такива самолета.Голям гвоздей на авиосалона трябваше да стане новият пътнически лайнер МС-21, но той бе представен само с макет. Първият му полет бе на 28 май т. г.Досега единственият руски пътнически самолет след разпада на СССР бе “Сухой Супеджет 100”. С МС-21 руската авиационна промишленост се опитва да излезе на световния пазар на широкофюзелажни средномагистрални лайнери. В момента този пазар се доминира от “Боинг”, “Ербъс”, “Бомбардие” и “Ембрайер”. Важно е да се отбележи, че преди броени месеци първи полет извърши и китайският им събрат С919.На салона бяха изнесени данни, че този тип самолети – с повече от 120 места на борда, през следващите 20 години ще заемат 63 процента от авиационния пазар, като финансовото изражение се изчислява на 55,5 процента от общо над три трилиона долара. Единственият произведен МС-21 обаче не прелетя от Иркутск до “Жуковски”, защото все още е в процес на изпитания.Друг интересен проект е да се възобнови производството на “Ил-96” – пътнически самолет за големи дистанции, разработен по времето на СССР. Има обаче скептици, които смятат, че “Ил-96” отстъпва доста на конкурентите си от същия клас “Боинг-787 Дриймлайнер” и “Ербъс А350 XWB”. Вече се смята, че четиридвигателната конфигурация не е достатъчно ефективна. Независимо от модернизацията, руският самолет изостава от западните си аналози, поради отсъствието на композитни материали в конструкцията му. Може би заради това “Ил-96” не беше показан в натура на авиосалона, за да не бие на очи очевидното му изоставане спрямо “Ербъс А350”, който долетя до “Жуковски”. Всъщност “Ил-96” все пак кацна на пистата на “Жуковски”, но това бе президентският самолет на Владимир Путин.По-далечната перспектива е да се разработи изцяло нов лайнер за презокеански полети, като това може да стане съвместно с Китай, отбелязват специалистите.Друг интересен проект е за регионалния пасажерски “Ил-114”, който също е разработен по времето на СССР. Преди разпадането на Съюза той бил произвеждан в ограничени бройки в Ташкент. Програмата за възстановяване на производството на “Ил-114” вече работи. На “Макс 2017” е бил подписан договор за доставката на 50 такива самолета за нуждите на Държавната транспортна лизингова компания.Интересно е да се знае, че новите руски пътнически самолети като МС-21 и “Сухой Суперджет” са оборудвани с вносни двигатели – единият е с американски “Прат енд Уитни”, а другият – с френски на “Снекма”. Идеята е да бъде пуснат в серийно производство новият руски двигател ПД-14, който също бе демонстриран на авиосалона.Русия ще има хиперзвукови дронове до 2020 годинаГенералният директор на корпорация “Тактическо ракетно въоръжение” (КТРВ) Борис Обносов заяви по време на изложението МАКС-2017, че хиперзвукови безпилотни летателни апарати ще се появят в Русия до 2020 година. “Работи се в тази насока, има сериозна работа по двигателите, по материалите, по системите”, каза той. Представителят на корпорацията обяви и появата на крилати ракети с висока точност на поражението.Обносов разказа и за ракети с елемент на изкуствен интелект, които също могат да се появят в Русия до няколко години.“Това е много сериозна област, където трябват фундаментални изследвания. До този момент определено имаме успех, но ще трябва да поработим още няколко години”, каза представителят на корпорацията.", "date": "2017.07.22", "title": " Авиация на МАКС  в небето на Подмосковието (ИНФОГРАФИКА, ГАЛЕРИЯ)"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d0%ba%d0%b0%d1%82%d0%b5%d1%80%d0%b0%d1%87-%d0%be%d1%82-%d0%ba%d0%be%d0%bc%d0%bf%d0%b0%d0%ba%d1%82%d0%bd%d0%b8%d1%82%d0%b5-suv-%d0%bc/", "text": "Jeep Compass SUVJeep Jeep Wagoneer SUVSUVSUVJeep Compass SUVCompass ChryslerDaimlerChryslerFiatCompass Grand Cherokee Jeep Compass TrailhawkCompass ZFCompass Jeep Compass В помощ на водача работят многобройни електронни системи. Те спомагат за движение в избраната лента, следят мъртвата зона на видимост, предупреждават при опасност от сблъсък и при необходимост активират спирачките. Адаптивният темпомат прави много по-приятно движението по магистрала. При теглене на ремарке (позволено е до 1900 кг) неговата стабилност се контролира от електрониката. За безопасността се грижат системите за автоматично паркиране (перпендикулярно и надлъжно), както и за предупреждение при напречно приближаващи превозни средства.Trailhawk Apple Car Play Android Auto", "date": "2017.07.22", "title": " Най-добрият катерач от компактните SUV модели"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%be%d1%82%d0%be-%d0%ba%d0%be%d0%bd%d1%82%d1%80%d0%b0%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5-%d0%bf%d1%80%d0%b8%d1%82%d0%b5/", "text": "Германското контраразузнаване е притеснено от последните действия на турските служби в Германия, заяви шефът на Федералната служба за защита на Конституцията Ханс-Георг Маасен в интервю за германската преса, предаде . „Имаме данни за намеса и влияние на турските тайни служби върху турското малцинство в Германия“, заяви Маасен.По думите му става дума за опити за сплашване на живеещите във Федералната република турски граждани, които са критични към политиката на президента Реджеп Таийп Ердоган. Повод за притеснение будят и повдигнати обвинения срещу предполагаеми привърженици на проповедника Фетулах Гюлен, смятан от Анкара за организатор на опита за преврат миналото лято.„За нас, след опита за преврат Турция е не само партньор, но и потенциален враг заради рязката промяна в политическия курс и опитите за влияние в Германия“, заяви шефът на германското контраразузнаване Маасен в Берлин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Германското контраразузнаване притеснено от действията на турските тайни служби"}
{"url": "https://trud.bg/%d0%bd%d0%b0%d0%b4%d0%b5%d0%b6%d0%b4%d0%b0-%d0%bd%d0%b5%d0%b9%d0%bd%d1%81%d0%ba%d0%b8-%d0%b2-%d0%b1%d0%be%d0%b4%d1%80%d1%83%d0%bc-%d0%b8%d0%bc%d0%b0-%d0%bc%d0%bd%d0%be%d0%b3%d0%be-%d0%b1%d1%8a%d0%bb/", "text": "В турския курорт Бодрум  има много българи, но няма пострадали от то. Това заяви посланикът ни в Анкара Надежда Нейнски пред .По думите й Бодрум се намира върху скала и земята не е била така податлива на труса. „В лошите неща понякога има и нещо хубаво – приливната вълна е била нощем. През деня има много лодки и е щяло да има повече пострадали, може би дори жертви, ако е станало денем”, коментира тя.Нейнски добави, че по летищата няма билети, тъй като много хора искат да се върнат.По повод списъка с 77 българи, които имат забрана да влизат в Турция по подозрения във връзки с терористични организации, Нейнски посочи, че списъкът е много по-голям и най-много хора има от Русия, Франция, Германия и Белгия. Посланикът посочи, че се визират конкретно връзки с ИДИЛ.Тя допълни, че българското посолство е направило запитване за това кои точно са хората, но нямат отговор. „Теми свързани с националната сигурност са много деликатни. Счита се, че щом е свързано с националната сигурност не изисква допълнителни подробности”, добави Нейнски.Процесите в Турция са много динамични след опита за преврат. Най-голямата промяна е въвеждането на извънредно положение. Във всяка страна това значи съществена промяна на работата на институциите и ограничаването на граждански права, посочи тя.Според нея ситуацията в Турция е сложна за коментар, а отношенията между Турция и ЕС има своите пикове и спадове. „Имаше едно замразяване на отношенията, което се счита, че се размрази на срещата на върха на НАТО в Брюксел. Най-важното е да не бъде прекъснат диалога”, категоричен е посланикът.В момента отношенията София –Анкара са много добри, може да имаме различия, но имаме добър регулярен диалог на различни нива, коментира още тя.Имаше няколко примера на вмешателство на Турция в българските работи, заяви Нейнски с уточнението, че посланиците могат да са наблюдатели, но не и участници в процесите в страната, в която са акредитирани.За нас споразумението за бежанците работи, но то е обвързано с темата за визовата либерализация, добави тя.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Надежда Нейнски: В Бодрум има много българи, но няма пострадали от земетресението"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2%d1%8a%d0%b2-%d0%b2%d1%81%d0%b8%d1%87%d0%ba%d0%b8/", "text": "Вече е възстановено  към Бургас на магистрала “Тракия“ в района на 150-ти км край Белозем.Рано сутринта лек автомобил с турска регистрация се блъснал в движещата се пред него кола, превозваща лодка. В резултат на удара лодката преминала през мантинелата в отсрещното платно и ударила лек автомобил. При катастрофата няма пострадали.В резултат на образувалата се тапа в посока Бургас са станали още няколко леки пътни инцидента, съобщиха от МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Възстановено е движението във всички ленти в посока Бургас на АМ „Тракия“"}
{"url": "https://trud.bg/%d1%81%d0%b2%d0%b5%d1%82%d0%bb%d0%be%d0%b7%d0%b0%d1%80-%d0%bb%d0%b0%d0%b7%d0%b0%d1%80%d0%be%d0%b2-%d0%bc%d0%b2%d1%80-%d0%b5-%d0%b5%d0%b4%d0%bd%d0%b0-%d0%be%d1%82-%d0%bd%d0%b0%d0%b9-%d0%bf%d0%be%d1%82/", "text": "В последните 27 години МВР е една от най-потърпевшите от прехода институции. Така бившият главен секретар на вътрешното министерство и настоящ национален координатор на „Aтака“ Светлозар Лазаров коментира полицейските протести пред .Ако преброим колко са реформите в последните 27 години, сигурно всяка година се извършват различни такива, които дори противоречат и навсякъде има допуснати слабости, което е видно от резултата, заяви той.По думите му проблемите са комплексни, затова и трябва да се търсят комплексни решения. Трябва да има политически консенсус за краткосрочна и дългосрочна програма за изправяне на крана на МВР. Ако се работи на парче и се влезе в сферата на популизма, няма да се постигне нищо, смята Лазаров.По негови сметки в системата на МВР има 3500 незаети щата, но на първо място трябва да се работи по това да се спрат напускащите.За искането на  за увеличение на заплатите Лазаров каза: „Многократно съм призовавал да се влезе в диалог в интерес на българските граждани и на МВР – с ясна пътна карта, ясни, конкретни решения. Решаване на въпроса в сектор „Сигурност“ ще допринесе и за подобряване на жизнените процеси в България“.Помолен да коментира случая с началника на отдел „Физическа защита“ в АЕЦ „Козлодуй“  Караджов, който е  полицай, Лазаров каза: „Болно ни е обществото. Ежедневието ни е изпълнено с такива казуси“.За случая в Асеновград, при който младежи деца от спортен клуб и последваха протести и събаряне на незаконни ромски постройки Лазаров коментира, че „проблемът с циганските гета започва много назад в годините на прехода. За да бъде решен този казус, каквото и да се прави, няма да е достатъчно, ако не се отвори кутията на Пандора – за да бъде постигнато ясно решение на въпроса, трябва да се започне от политическо ниво. Като първа стъпка нека извадим резултатите от изборите в гетата и да си дадем сметка кой, на какво основание и по какъв начин е свързан с тези хора“.Според Лазаров докато не се спре с бизнеса с гегата, „няма да мръднем нито крачка напред. Давате ли си сметка с какви пари се купуват тези гласове? На всички ни е ясно, че това не става с пари от заплати, на мен ми мирише на политическа корупция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Светлозар Лазаров: МВР е една от най-потърпевшите от прехода институции"}
{"url": "https://trud.bg/16-%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b0-%d0%b1%d0%b8%d0%bb%d0%b8-%d1%83%d0%b1%d0%b8%d1%82%d0%b8-%d0%bf/", "text": "Общо 16 афганистански полицейски служители са били убити, а двама други са били ранени при въздушни удари на САЩ в провинция Хелманд, съобщиха в събота властите, предава АФП.Инцидентът се е случил в петък в 17 ч. местно време при операция на афганистанските сили за сигурност срещу талибаните. „При въздушните удари 16 афганистански полицаи са били убити, включително двама командири. Също така двама полицейски служители са били ранени“, уточниха властите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " 16 афганистански полицаи са били убити при въздушни удари на САЩ в провинция Хелманд"}
{"url": "https://trud.bg/%d0%bf%d0%b8%d1%82%d1%8a%d1%80-%d0%b4%d0%b8%d0%bd%d0%ba%d0%bb%d0%b8%d0%b4%d0%b6-%d1%82%d0%b8%d1%82%d0%b0%d0%bd%d0%b8%d1%87%d0%bd%d0%b8%d1%8f%d1%82-%d1%82%d0%b8%d1%80%d0%b8%d0%be%d0%bd/", "text": "Високият 135 сантиметра Динклидж превърна остроумния и похотлив виночерпец Тирион Ланистър, произведен от въображението на Джордж. Р.Р. Мартин, в един от най-обичаните и обсъждани персонажи в телевизията. Благодарение на успеха на героя и на сериите Питър стана световна звезда, забогатя неимоверно и заслужено спечели “Златен Глобус” и “Еми”.Освен “Игра на тронове” Динклидж е познат на публиката с ролите си във филми и сериали като “Човешката природа”, “Ласи”, “Виновен”, “Хрониките на Нарния: Принц Каспиян”, “Рицари от съвремието” “Аз съм с нея”, “Клъцни/Срежи”, “Рокфелер плаза 30” и др.Питър е роден на 11 юни 1969 г. в Мористаун, Ню Джърси в семейството на Джон Карл и Даян Динклидж. Баща му е застрахователен агент, майка му е гимназиална учителка по музика.Питър е от немски, английски и ирландски произход и страда от ахондроплазия – нарушение във вкостеняването на растежния хрущял. Родителите и брат му са с нормален ръст.Динклидж завършва училище в Делбъртън, а после продължава да учи в колежа “Бенингтън” във Върмонт, където се дипломира през 1991 година.През 2005 г. Питър Динклидж се жени за театралната режисьорка Ерика Шмид. Двамата имат дъщеря на име Зелиг. От години семейството му живее в Ню Йорк.Динклидж е вегетарианец и активно подкрепя американската организация за защита на животните “Farm Sanctuary”. Преди години на въпрос затова как ниският му ръст се е отразил на неговото формиране като личност, той казва “Когато бях млад, това наистина ме разстройваше. Като младеж бях огорчен и ядосан и определено издигнах стена между себе си и света. Но с възрастта разбираш, че трябва да подхождаш с чувство за хумор. Просто знаеш, че това не е твой проблем. Техен е.” Преди пет години репортер на “Ню Йорк Таймс” го пита дали се чувства като “говорител на каузата за правата на малките хора”, на който Динклидж отговаря:”Не знам какво да ви кажа. Всеки е различен. Всеки човек с моя ръст има различен живот, различна история. Различни начини за справяне с това положение. Това, че привидно изглеждам добре, не значи, че мога да давам съвети как другите да се чувстват добре. Не мисля, че напълно съм се справил. Има дни, в които се чувствам зле”.Динклидж играе от малък, но пробивът му идва през 2003-а с роля в “Кантонерът”, за която получава номинации в категория най-добър актьор за наградите на “Гилдията на киноактьорите” и “Независим дух”.През 2008 г. взима участие в “Хрониките на Нарния: Принц Каспиян” и в постановката “Чичо Ваня”, режисирана от съпругата му в ежегодния театрален фестивал на нюйоркския колеж “Бард”.От 2001-а игра ролята на Тирион Ланистър в “Игра на тронове”, който е един от най-харесваните персонажи в целия сериал.ЗА НЕГОТой е водеща фигура в развлекателния свят Много пора не си дават сметка за огромното влияние на образа Тирион Ланистър върху колективното въображение на милиони зрители. “Игра на тронове” е най-успешният сериал на света благодарение на изключителните актьори. А Динклидж е в авангарда на майсторите на качествени обраи. Той е водеща фигура в развлекателния свят днес, едно от най-разпознаваемите лица на телевизията. Успехът му е напълно заслужен, а аз съм на седмото небе, че именно той играе Тирион.Питър е вдъхновение за всички в “Игра на тронове” Питър е изключителен човек и страхотен актьор. Той е вдъхновение за всички в екипа на “Игра на тронове”. Толкова години вече снимаме заедно, че сме се превърнали в нещо като голямо, но сплотено семейство. Познаваме се, разбираме си, помагаме си. Питър е зрял човек, завършена личност, но притежава и огромно въображение, не е скъсал с детското в себе си, способен е да разсмее всички на масата с безбройните си интересни истории.Феноменален актьор Работил съм с Питър в един от моите филми от поредицата за “Х-мен” и останах изключително впечатлен от неговите актьорски умения. Феноменален актьор, изпълнителн, който може да въвлече зрителя емоционално и интелектуално. Според мен големите роли тепърва предстоят за Динклидж. И аз с удоволствие бих работил отново с него.", "date": "2017.07.22", "title": " Питър Динклидж – Титаничният Тирион"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%ba%d0%b0%d0%bc%d0%b8%d0%be%d0%bd-%d0%bf%d1%80%d0%b8%d1%87%d0%b8%d0%bd%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-2-%d0%ba%d0%be/", "text": "ТИР с турска регистрация причини тежка катастрофа в събота рано сутринта на автомагистрала „Тракия” в отсечката между 148-и и 149-и километър. За щастие и с голям късмет инцидентът с участието на два автомобила и ремарке с лодка се е разминал без човешки жертви, а само с материални щети.Според първоначална информация на разследващите от сектор „Пътна полиция” турският камион е блъснал отзад автомобила, теглещ ремарке с лодка, който пътувал в посока София. От сблъсъка лодката е изхвърчала през мантинелата и е преминала в насрещната платно в посока Бургас, където в нея се блъснал друг автомобил. Той се е преобърнал по таван и от него се е разпилял багаж и по тази причина дълго време движението в посока Бургас на автомагистрала „Тракия” се извършваше само в аварийната лента. Движението в района на инцидента се регулира от служители на „Пътна полиция”, които са извършили оглед на място и изясняват причините и обстоятелствата около катастрофата.", "date": "2017.07.22", "title": " Турски камион причини катастрофа с 2 коли и лодка на магистрала „Тракия”"}
{"url": "https://trud.bg/%d0%b3%d1%80%d0%b8%d1%88%d0%be-%d1%81%d0%b5-%d0%bf%d0%be%d0%b4%d0%b3%d0%be%d1%82%d0%b2%d1%8f-%d1%83%d1%81%d0%b8%d0%bb%d0%b5%d0%bd%d0%be-%d0%b7%d0%b0-%d1%82%d1%83%d1%80%d0%bd%d0%b8%d1%80%d0%b0-%d0%b2/", "text": "Григор Димитров определено не губи време след кратката почивка със своята половинка Никол Шерцингтер. Българинът се завърна в топ 10 на световния тенис и по публикациите му в социалните мрежи е очевидно, че иска да се завържи там възможно най-дълго.Димитров показа на последователите си серия снимки от поредното му занимание във фитнеса, където работи за издръжливост.След това той се премести на корта, за няколко разигравания, които ще му помогнат в предстоящия турнир във Вашингтон, който започва на 31 юли. Усилената тренировка изисква и добро възстановяване, а каква по-добра компания от четириног красавец? Димитров публикува няколко снимки със симпатично куче, което изглежда е истински фен на тенисиста и не се срамува да го показва.Турнирът във Вашингтон е от серията ATP 500. След него Димитров ще излезе на кортовете в Монреал и Синсинати. На 28 август пък стартира Откритото първенство на САЩ, където българинът ще играе.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Гришо се подготвя усилено за турнира във Вашингтон"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%85%d0%be%d1%82%d0%b5%d0%bb-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%ba%d0%b2%d0%b0%d1%80/", "text": "Пожар е избухнал в луксозен столичен хотел в кв. Лозенец. Сигнал за инцидента е подаден малко след 11 ч, съобщава пресцентърът на МВР.На място са изпратени осем пожарни коли и две линейки.Гостите са били евакуирани.Огънят е избухнал в помещение, намиращо под земята. Според БТВ става въпрос за фитнеса.Работата на огнеборците продължава.Причините за инцидента са в процес на изясняване.Очаквайте подробности", "date": "2017.07.22", "title": " Пожар избухна в хотел в столичния квартал Лозенец\t\t\t"}
{"url": "https://trud.bg/%d0%bc%d0%b2%d1%80-142-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d1%88%d0%be%d1%84%d0%b8%d1%80%d0%b0%d0%bd%d0%b5-%d0%b2-%d0%b0%d0%b2%d0%b0%d1%80%d0%b8%d0%b9%d0%bd%d0%b0%d1%82%d0%b0-%d0%bb/", "text": "По данни на Главна дирекция „Национална полиция“ от началото на годината до края на месец юни, случаите на шофиране в аварийната лента са общо 142, съобщава МВР.Трима водачи са санкционирани от органите на „Пътна полиция“  за шофиране в лентата за аварийно спиране на магистрала „Тракия“.  На два от тях са издадени актове за административно нарушение, а на третия – фиш. И трите нарушения са засечени на територията на ОДМВР – Пловдив. Наказаният с фиш водач е бил засечен да разговаря по телефона и това била причината той да отбие.От „Пътна полиция“ напомнят, че аварийната лента на аутобаните се използва за движение единствено от автомобилите със специален режим на движение – линейки, пожарни и колите на полицията, за да могат по-бързо да си проправят път в случай на инцидент. Ползването й от други коли, както и спирането без основателна причина, е абсолютно недопустимо.От „Пътна полиция“ напомнят още, че днес движението на тежкотоварни автомобили няма да бъде възможно във времето от 10 до 14 часа по трасето между Перник и Кулата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " МВР: 142 случая на шофиране в аварийната лента на магистралите са засечени в първите шест месеца на годината\t\t\t"}
{"url": "https://trud.bg/%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd%d0%b0-%d1%81%d1%8a%d0%b4%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d0%b2%d0%b5%d1%87%d0%b5-%d0%b5-%d0%be%d1%81%d0%b2%d0%b5%d1%82%d0%b5/", "text": "Апелативен съд – Бургас съвместно с ОД „Охрана“ гр.Бургас реализира проект за декоративно и охранително осветление на Съдебната палата- това съобщи на традиционния си брифинг с журналисти административният ръководител на институцията –съдия Деница Вълкова.Проектът стартира в началото на 2017 г., когато сградата се стопанисваше от Апелативния съд. В момента Съдебната палата на Бургас е равномерно осветена, което от една страна отговаря на изискванията за естетическо фасадно осветление, от друга позволява ефективно използване на камерите за видеонаблюдение и повишена сигурност.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Сградата на съда в Бургас вече е осветена"}
{"url": "https://trud.bg/%d0%b8%d0%b2%d0%b0%d0%bd-%d0%b5%d0%b2%d1%81%d1%82%d0%b0%d1%82%d0%b8%d0%b5%d0%b2-%d0%bc%d0%be%d0%b6%d0%b5-%d0%b4%d0%b0-%d0%be%d1%81%d1%8a%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "Иван Евстатиев има всички основания да осъди българската държава в Страсбург, заради отказано правосъдие. Това обяви адвокат Ташкена Колчева, защитник на подсъдимия бивш кмет на Пазарджик и Стрелча, предаде .Адвокатът на Евстатиев подчерта, че вече трети месец пловдивският районен съд не излиза с мотиви за присъдата си срещу бившия кмет – 6 години затвор за  на ученичка.Заради забавянето на мотивите на районния съд, защитата не може да обжалва присъдата на по-горна инстанция и не може да поиска промяна на постоянната мярка за задържане.„Независимо какво ще стане от въззивното обжалване в окръжния съд, това забавяне от 3 месеца от страна на районния съдия, е основание за търсене на отговорност от нашата държава за нарушаване на правата на Иван Евстатиев. Така, че аз съм блокирана”, посочи адв. Ташкена Колчева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Иван Евстатиев може да осъди българската държава в Страсбург заради отказано правосъдие"}
{"url": "https://trud.bg/%d0%b6%d0%b5%d0%bd%d0%b0-%d0%b5-%d0%b1%d0%bb%d1%8a%d1%81%d0%bd%d0%b0%d1%82%d0%b0-%d0%be%d1%82-%d1%82%d0%b8%d1%80-%d0%b2-%d0%ba%d0%b0%d1%80%d0%bd%d0%be%d0%b1%d0%b0%d1%82-%d0%bf%d0%be%d1%87%d0%b8%d0%bd/", "text": "Жена е починала на място, след като е блъсната от тежкотоварен автомобил, съобщава говорителят на ОД на МВР – Бургас Цветелина Рандева, предаде . Инцидентът е станал на карнобатската улица „Москва“ малко след 6 часа, тази сутрин.Влекачът, към който е било прикачено ремарке, е с видинска регистрация. Той е бил управляван от 52-годишен украински гражданин. Той е изследван за алкохол, но е дал отрицателна проба.Пострадалата е на 84-годишна възраст. Според полицията тя е пресичала неправилно. Вероятната причина за инцидента обаче е несъобразена скорост на тежкотоварния автомобил.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Жена е блъсната от ТИР в Карнобат, починала е на място"}
{"url": "https://trud.bg/%d0%b4%d0%b0%d0%bd%d1%8a%d1%87%d0%b5%d0%bd-%d0%ba%d0%be%d0%b2%d0%b5-%d1%81%d1%80%d0%b5%d0%b4%d0%bd%d0%be%d0%b2%d0%b5%d0%ba%d0%be%d0%b2%d0%bd%d0%b8-%d1%80%d0%b8%d0%b7%d0%bd%d0%b8%d1%86%d0%b8/", "text": "Юли, адска жега, слънцето пече, та не се трае! На гола поляна 200 мъже с тежки ризници въртят мечове. Византийският император е зрелищно разбит при крепостта Маркели край Карнобат от войската на кан Кардам. Ще кажеш, че е 792-ро лето. А всъщност действието се развива дванадесет века по-късно. Защото днес има ентусиасти, които да пресъздават най-епичните и славни битки от българската история. Хиляди българи са в редовете на патриотични клубове, без значение на професия, пол, занятие.Тодор Драгиев от Шумен е един от тях, членува в родолюбив комитет “Крум Страшний” към Военния клуб в града. Денем е главен експерт в Националната агенция за приходите, а след работа често майстори средновековни одежди. Шуменецът е сред малцината у нас, изучили тънкостите на средновековното снаряжение, готов е да обясни на всеки как се плете ризница от 50 000 железни халкички или как да изработва ламеларна броня от железни пластини. Неговата тежи 13 кг., а когато към това се добавят шлема и койфа /предпазната мрежа за лицето б.а./ излиза, че патриотът трябва да се бие с поне 20 кг. товар на гърба. Получава се нещо като подвижна сауна в жегата. Точно в битката при Карнобат на участниците им се наложило да изкарат цял ден със средновековното облекло, а на финала имали сили и да се снимат с ентусиазираната публика. Като смъкнали ризниците, всеки бил свалил и по 2-3 кг. от теглото си, смее се Тодор.Даже и в такива моменти обаче, не му е хрумвало да зареже участието в исторически възстановки. Хоби му е и държи на него. Иначе проявява разбиране към хорски коментари от типа “Мъже, пък си играят на война”. “Не ги упреквам и аз съм се питал понякога как изглеждаме, дали това нашето не е недоизживяно детство? Не е, това е интерес към историята и родолюбие”, обяснява данъчният служител. А как се заразил той? Преди 7 г. негов приятел историкът Димитър Стойков го поканил на Парад на униформите във Военния клуб на Шумен. Било навръх Деня на независимостта 22 септември и Тодор буквално се слисал като видял мъжете, издокарани в униформи от Балканската война, Първата световна, Сръбско-българската, Руско-турската освободителна… Чудел се познава ли шуменците под фуражките и калпаците, толкова добре се били вживяли в амплоато си. Поканили го и на ежеседмичните сбирки в сряда, и на една такава среща станало ясно, че патриотите ще гостуват в музея на град Бяла, за да пресъздадат сцена от живота на шуменеца Панайот Волов – т.нар. “Френска сватба”. Изведнъж се оказало, че нямат достатъчно хора за ролите и всички погледи се насочили към Тодор. “Тръгваш с нас, ще те облечем, ще те обучим”, били категорични последователите на кан Крум. Дали му да играе хекимина /доктора/.“Сложиха ми фес, бяла риза с папионка, черен пояс и панталон. Аз имах едно мое подходящо карирано сако, обух и трандафори. От къщата-музей на Волов специално беше изваден и стар вестник, който носех в джоба”, сеща се Тодор. На репетициите се вълнувал, а в Бяла макар и пред малко публика, го обзела сценична треска. Там му било бойното кръщение и после неусетно се заредили събитие след събитие. Колега му дал мъжка носия на заем и Тодор успешно участвал на Богоявление при освещаване на бойните знамена, на панихидата за обесването на Васил Левски, на Карнавал на фолклора в Разград. А когато стъпил на Хайдушко сборище на Агликина поляна в Сливенския балкан и спал само под ямурлук до огъня, узнал, че си е баш на мястото. После трябвало да бъде византиец при пресъздаване на култовата битката при Върбишкия проход, когато пада главата на император Никифор. Точно там, докато се бранел от воините на кан Крум само по туника, усетил, че в такива ръкопашни боеве ризница е най-нужна и се заел да прави прототипи на старите майстори.Работилницата е в гаража – на гилотина рязал плочките една по една, после пробивал с бормашина дупчици на всяка и през тях прокарвал скрепителния шнур. Повече от 6 месеца минали докато направи на ръка първата ламеларна ризница. Търпеливо изработил и втора. После се научил да прави и плетени ризници от миниатюрни халки. Сам ги изработва от желязна тел, която търпеливо навива, реже, ниже… За ризницата може да са с диаметър 10 мм, но за койф трябват още по-дребни 4 до 6 мм., обяснява Тодор.“Средновековните майстори са плетели по 10 часа на ден и само за една ризница са отивали 2 години. Снаряжението е било скъпо удоволствие, привилегия на богати българи и ромеи”, разказва шуменецът. Трябва голямо търпение, като ръкоделие е, все едно нашиваш гоблен, но ти трябват яки китки. За една зима време край домашната камина Тодор сам си направил койф. Сега целта е всички членове от “Крум Страшний” да се сдобият с ламеларни ризници и затова са купили матрица за бързо изработване на плочките. Скоро ще насмогнат.Другата амбиция е официалната униформа на клуба да стане куртката на Стефан Стамболов, апостол на Първи революционен окръг. Тя е черна със зелени ширити и бял клин, Тодор вече се е сдобил. Историческият му реквизит включва към дузина униформи – пълна ромейска с въоръжение, смядовска носия, която му шили три майсторки, носия от родопския край, капанска, казашка униформа, от Балканската война, от Първата световна война, от Сръбско-българската. Има даже попско расо. Всички костюми до един са прототипи на автентични, обяснява майсторът на ризници.Зад гърба си Тодор има дори участие в масовите сцени от филма “Хан Аспарух”. През 1980 г. служил в Школата за запасни офицери в Плевен и целият випуск 20 дни репетирал дубъл след дубъл с каскадьори и актьори в района. Тодор играл и византиец, и прабългарин, и се появява няколко пъти в лентата. Помни, че по време на снимките имало доста комични случки. В една от сцените школниците трябвало да пазят лагера от набези на българската кавалерия. Когато срещу тях тръгнали 300 конници обаче и земята затреперила, всички се разбягали като пилци. След няколко дубъла изиграли сцената храбро.Историческите възстановки, които сега се правят от патриотичните клубове са си мини филми. За втора година Освобождението на Велики Преслав, навръх 3 март, събира 3 хил. души публика, разказва Тодор. Там той е заптие, убиват го и пак е доволен. Ако не си запален по историята, е трудно да си обясниш тръпката от подобно участие и преживяване.Сега Тодор и съпругата му чакат с нетърпение Фестивалът на народната носия в Жеравна и ще отидат за трети път пременени като стари българи. “Това трудно се описва, трябва да се преживее. Елате и няма да срещнете нито един намръщен човек или с безразличен поглед”, обяснява шуменецът. А защо все повече българи се обръщат към миналото? Сигурно запълват липсата на много поводи за гордост в съвремието.", "date": "2017.07.22", "title": " Данъчен кове средновековни ризници\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d1%84%d0%b5%d0%bd%d0%ba%d0%bb%d1%83%d0%b1-%d0%bd%d0%b0-%d1%82%d1%83%d1%80%d1%81%d0%ba%d0%b8%d1%8f-%d0%b0%d0%ba%d1%82%d1%8c%d0%be/", "text": "На 15 юли българският фен клуб на турския актьор Чаатай Улусой отбеляза втората годишнина от създаването му, съобщи за „Труд“ основателката Виктория Александрова.Феновете чакат с нетърпение популярния актьор да се съгласи да посети България. „На събитието направихме снимки и клипове, за да покажем на нашия любимец за пореден път колко го обичаме, колко му се възхищаваме и с какво нетърпение го чакаме тук“, разказват още почитателите на Чаатай.Младият турски актьор придобиова популярност у нас с образа на Емир Сарафоулу от сериала „Огледален свят“ и на Яман Копер от сериала „Кварталът на богатите“.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Българският фенклуб на турския актьор Чаатай Улусой отпразнува две години"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d1%81%d1%80%d0%b5%d1%89%d1%83-%d1%80%d0%be%d0%bc%d1%81%d0%ba%d0%b0%d1%82%d0%b0-%d0%b0%d0%b3%d1%80/", "text": "Протестно шествие срещу ромската агресия е насрочено тази вечер в Нова Загора. То е провокирано от  над 17-годишно момче, предаде . Очаква се протестиращите да преминат по една от централните улици на града и да достигнат до кръговото кръстовище на главния път София-Бургас, каза заместник-кметът Ивайло Енев.По-рано тази седмица Общинският съвет отправи питане до министъра на вътрешните работи колко полицаи се грижат за сигурността в общината и поискаха разкриване на още 20 полицейски щата. Особено внимание бе отделено на ромския квартал „Шести“, за който местния парламент поиска затягане на мерките за сигурност с цел намаляване на престъпленията. Тази вечер се очаква засилено полицейско присъствие в Нова Загора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Протестно шествие срещу ромската агресия в Нова Загора"}
{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%bf%d0%be%d0%bb%d1%88/", "text": "Унгарският премиер Виктор Орбан заяви днес, че страната му ще се бори, за да защити , заплашвана от Европейския съюз със санкции заради намерението й да наложи правителствен контрол над съдебната система, предаде .„Инквизиционната офанзива срещу Полша никога няма да постигне успеха, защото Унгария ще използва всички законови възможности в Европейския съюз, за да прояви солидарност с поляците“, каза Орбан в реч, предавана по телевизията от Бъйле Тушнад, в Румъния.Подобно на полския лидер Ярослав Качински, Орбан е от години в конфронтация с Брюксел, който обвинява Унгария в незачитане на демократичните свободи. Унгарският премиер се представя като борец за свобода от хватката на ЕС, добавя Ройтерс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Унгарският премиер Виктор Орбан: Полша е подложена на „европейска инквизиция“"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d0%bd%d0%b5%d1%81%d0%b5-%d0%b2-%d1%81/", "text": "Окръжна прокуратура-Пловдив внесе в съда обвинителен акт спрямо 47-годишния холандски гражданин Качмарчик М. и 26-годишната българка Даниела Г. за това, че на 28 ноември 2016 г., на ГКПП-Дунав мост-Русе, като извършители и в съучастие са пренесли през границата на страната високорискови наркотични вещества – престъпление по чл. 242 ал.2 във връзка с чл.20 ал.2 във връзка с ал. 1 от Наказателния кодекс.Стана дума за кокаин и екстази на общо стойност 126 777 лв. Другото обвинение срещу двамата съучастници е за престъпление по чл. престъпление по чл. 354а ал.2 във връзка с ал.1 във връзка с чл.26 ал.1 във връзка с чл.20 ал. 2 във връзка с ал. 1 от Наказателния кодекс – за държане с цел разпространение на въпросните високорискови наркотични вещества в Русе, Кубрат, Бургас и Пловдив в периода от 28 ноември до 1 декември 2016 г., когато бяха заловени при зрелищна акция пред ресторант в ж. „Тракия” в града под .На 27 ноември 2016 г.  обвиняемият Качмарчик М. бил в град в Нидерландия, където натоварил лекия си автомобил „БМВ-6“ на микробус с платформа, шофиран от български гражданин. Колата трябвало да бъде доставена на адрес в България. По делото е установено, че горепосочените наркотични вещества били укрити в технологични кухини под предния капак на колата в черен сак и два пакета. Шофьорът на платформата не е бил запознат, че в автомобила транспортира наркотични вещества, нито е проверявал за наличието на такива. По указание на обвиняемата Даниела Г. той трябвало да закара колата до Пловдив. След като влязъл в България през ГКПП-Дунав мост, водачът отишъл с автомобила първоначално до  Кубрат, след това  до Бургас и на 1 декември 2016 г. го предал на двамата обвиняеми в  Пловдив. На същата дата те били задържани от органите на МВР. При извършени претърсвания в автомобила и апартамента, където двамата обвиняеми живеели, били иззети наркотичните вещества – екстази и кокаин. Двамата обвиняеми са с взета от съда мярка за неотклонение „задържане под стража“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Окръжна прокуратура-Пловдив внесе в съда обвинителен акт срещу холандски наркодилър и любовницата му за дрога за 127 000 лв."}
{"url": "https://trud.bg/1500-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d1%81%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%bd%d0%b0/", "text": "1500 изпълнители излизат на сцената на първия Национален фолклорен събор „Болярска среща”, който се провежда през уикенда край архитектурния резерват Арбанаси. Една от най-мащабните общобългарски срещи. Кулминацията е в неделя, когато ще се състои автентичната народна сватба на младоженците Георги Георгиев и Ива Янчева. Още в петъчната вечер настроението бе отлично, а кметът на община Велико Търново Даниел Панов поведе голямо хоро под музикалния съпровод на виртуозния кларнетист Иво Папазов – Ибряма, акордеониста Петър Ралчев, песните на Мария Карафевизиева и др.Официален старт на големия събор дадоха заместник-кметът на старопрестолния град Ганчо Карабаджаков, кметът на с. Арбанаси Тошо Кръстев и организаторът Валентин Димов от сдружение „Лудогорие”.В по-ранния следобед на петъчния ден започнаха и обредните ритуали, свързани с автентичната българска сватба – „сглядата” на чешмата, кражбата на моминската китка и сватосване в Констанцалиевата къща. Същинските ритуали по венчавката са в неделния ден още от 9,00 ч. сутринта. Църковният брак ще бъде сключен в храма „Свети Архангели Михаил и Гавраил”, а около 13,30 ч. на сцената на събора започва народният ритуал. Именно тогава организаторите очакват 4500 гости, пременени с народни носии, а със сватбата ще бъде направен опит за нов рекорд на Гинес за най-дълга софра.През днешния ден продължават обредните ритуали в с. Арбанаси и концертната програма сред природата край конната база. Организатори на Националния фолклорен събор „Болярска среща” са Сдружение „Лудогорие”, Община Велико Търново и Регионалния исторически музей в старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " 1500 изпълнители излизат на сцената на Националния фолклорен събор „Болярска среща”\t\t\t"}
{"url": "https://trud.bg/%d1%81%d1%82%d0%be%d0%b3%d0%be%d0%b4%d0%b8%d1%88%d0%bd%d0%b8-%d0%ba%d0%b8%d0%bb%d0%b8%d0%bc%d0%b8-%d1%81%d0%b5-%d0%b2%d1%80%d1%8a%d1%89%d0%b0%d1%82-%d0%b2-%d1%87%d0%b8%d0%bf%d1%80%d0%be%d0%b2%d1%86/", "text": "Десет чипровски килима, тъкани преди повече от век, пристигнаха след десетилетия на странстване из България в музея на родния си град.“Закупихме килимите от антикварен магазин, но това беше не толкова сделка, колкото жест на уважение към историята на Чипровци! Кристиян Димитров – син на известният столичен антиквар Стоян Димитров – Тане, ни съобщи за откритите от него ценни екземпляри и ни ги даде срещу скромна сума, за което сме му много благодарни, казва директорката на музея в балканското градче д-р Анита Комитска.Вековните тъкани от моделите “Каракачка”, “Венците”, “Пиротски” и “Копиловска лоза” ще бъдат изложени в музея на Историческия хълм над града. Там цяла една зала е посветена на уникалните килими, умението за чието създаване бе обявено през 2014 г. от ЮНЕСКО за част от световното нематериално богатство. Повечето от килимите, които днес са в музейната експозиция в Чипровци, са сравнително нови – тъкани през последните десетилетия от местни майсторки. Уредниците обаче искат да покажат цялата красота и достолепност и на старите – създадени преди повече от век тъкани. Първите чипровски килими са изработвани изцяло от руното на местните овце – вълнени са и основата, и нишките въху нея. Което прави килима плътен и на практика – вечен, обясняват специалистите. Такива черги обаче чипровчанките тъкали само до 1920 година. След това за поевтиняване на материалите или заради криворазбрано модернизиране, основата на килима започнала да се прави от памук. Затова сега историците в балканското градче са се заели да открият и върнат у дома килимите, тъкани от прабабите на днешните майсторки. Също като килимите и шефката на музея Анита Комитска – доктор по етнология, след десетилетия в столицата се е върнала в родния си край. Заедно с екипа си тя се е заела с обновяването и модернизирането на местния музей, а една от целите й е и да обогати историята на килимарството в района. Смятам тезата, че килими са започнали да се тъкат в Чипровци след въстанието през 1688 г. за остаряла и неистинска. Несериозно е да са смята, че местни хора видели килимите в Пирот и пренесли занаята в нашия край. Килимарството в Чипровци има много по-дълбоки корени и традиции.Още Петър Богдан през 1640 г. пише, че в Чипровци се занимават със “златарство и домашна индустрия”. В този тип производство със сигурност са влизали и килимите, заявява д-р Комитска. Според нея изследването на тъканите от Пирот, Цариброд, Чипровци, Самоков, показва една обща техника на тъкане, единен колорит, обща орнаментика, които говорят по-скоро за Западнобългарска тъкаческа школа и центрове, които са се развивали паралелно. Килимът в културата на българите, а и на хората въобще, има не само битови, а и духовни функции, подчертава музейната шефка: “Показателно е, че килими са постилани в храмове и на християни, и на мюсюлмани. Килимът е възприеман като посредник между човека и Бога, който и да е той. Килимът е магия, която издига хората над ежедневното, извисява ги духовно!”, допълва тя.Чипровските килими са чудо, което пленява и вълнува не само българите, но и всеки, който има очи за красотата, убедени са местните хора. Наскоро документален филм за вековните традиции на чипровското тъкачество направил иранския режисьор Джават Танешвар – студент в Нов български университет. Той вече е предоставил филма си на Чипровци, но ще го покаже и в родината си. Заради него рекламните материали на балканския музей освен на български и английски вече са преведени и на фарси. Нищо чудно в Чипровци да започнат да идват и гости от Иран, Афганистан и Таджикистан, коментират уредниците.Историята на чипровския килим е разказана в дипляните на музея и на японски. В Страната на изгряващото слънце също има почитатели на тъканите в балканското градче черги. Преди време доброволките Мисако Ямамото и Чикако Сато помогнали на местния краевед Никола Николов да издаде изследването си за природното багрене на вълната за килимите и дори донесли от Япония в Чипровци растението “индиго”, от което се получава синия цвят за тъканите. В Чипровци вече са идвали туристи от Япония, които с интерес се учат от бабите да предат и тъкат. Обогатяването на музея в Чипровци с вековните килими е само първата стъпка към цялостното обновяване на експозициите в балканското градче, което подготвя честването на две големи събития – 350 годишнината от издаването на първата българска история, написана от Петър Богдан, и 330 годишнината от Чипровското въстание догодина, казва кметът на общината Пламен Петков. Бунтът през септември 1688, в който католици и православни заедно се вдигат срещу османското владичество, завършва с неуспех, но записва поредна страница в борбата на българския народ срещу чуждото потисничество. Малцина все още обаче знаят, че един от идеолозите на въстанието, католическият архиепископ Петър Богдан през 1667 г. – век преди Паисий Хилендарски, написва на латински “История на България”, в която описва заселването на българите край Дунав, изграждането на новата държава и подвизите в мир и война на българските владетели. За съжаление трудът остава неиздаден, глави от него са открити чак през миналия век от младия тогава историк Божидар Димитров във Ватиканската библиотека.“Планираме изцяло да обновим и обогатим всички експозиции, които показват историята, красотата и величието на Чипровци от римско време до днес. Този малък град е дал много на българската история и култура – невероятните умения за обработка на злато, сребро и тъкани, които още преди векове са го прославили по цяла Европа, преклонението пред науката и образованието, които са поддържали жив българския дух, а също така и уникалното за онези векове съжителство между православни и католици, което и днес – в сполетелите ни размирни времена, е пример за толерантност и човешко разбирателство, казва д-р Комитска. В Чипровци ще бъде създаден и Музеен съвет от изтъкнати учени, общественици и дарители. За участие в него ще бъдат поканени личности като изкуствоведката и фолклористка проф. Мила Сантова, подготвила с екипа си кандидатстваното на чипровските килими за част от световното културно наследство, директорът на НИМ проф. Божидар Димитров – проучвал делото на Петър Богдан във Ватиканската библиотека, доц. Иван Сотиров – изследовател на Чипровската златарска школа… Пред годишнината на бунта от 1688 г. жителите на Чипровци планират и да погребат на хълма на града костите на Петър Богдан и въстаниците – католици и православни, открити през 80-те години на миналия век в руините на католическата катедрала над града. Над общия им гроб ще има скромен кръст.“Чипровци сега е малка община, далеч от икономическия, търговски и духовен център, който е била някога, когато са наричали града “Цветето на България”. Но нашите история, култура и природа са богатството, което ни съхранява и осигурява бъдеще, затова правим всичко да съхраним и развиваме традициите си!”, заявява кметът на планинското градче Пламен Петков.", "date": "2017.07.22", "title": " Стогодишни килими  се връщат в Чипровци\t\t\t"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d1%81%d1%86%d0%b5%d0%bd%d0%b0-%d0%bd%d0%b0-%d0%b2%d0%b5%d0%ba%d0%be%d0%b2%d0%b5%d1%82%d0%b5-%d1%81-%d1%80%d0%b5%d0%ba/", "text": "Летният оперен фестивал „Сцена на вековете”, който се провежда два месеца в крепостта Царевец във Велико Търново, отбеляза рекордна посещаемост. Над 1600 българи и чужденци аплодираха бурно мюзикъла „Котки”, написан от Андрю Лойд Уебър по романа на Т. С. Елиът и представен от трупата на Държавна опера – Варна. Публиката остана силно развълнувана и впечатлена от уникалното съчетание на музика, танц и поезия и блестящите изпълнения на солистите, артистите, хора и балета.проф. Светозар Донев, хореограф-постановчик – Анна Донева, диригент – Страцимир Павлов, сценограф – Иван Токаджиев и костюмограф – Ася Стоименова. Мюзикълът бе с вокални партитуди на български език, а преводът е на Харалампи Аничкин.„Сцена на вековете“ е първия у нас оперен фестивал на открито, който се провежда на крепостта Царевец във Велко Търново от 1985 г. Домакин на престижното събитие е Община Велико Търново. Музикалният форум е носител на престижния лейбъл „Европа на фестивалите, фестивалите на Европа“ 2017-2018. От миналата година фестивалът придоби сезонен формат и през настоящето лято продължава цели два месеца. С най-добрите си спектакли участват оперите от Бургас, Варна, Пловдив, Русе и Стара Загора и МДТ „Константин Кисимов“- Велико Търново.Програмата продължава на 28 юли с оперетата „Цигански барон“от Йохан Щраус. През следващия месец на „Сцена на вековете“ ще бъдат представени четири опери: „Мария Десислава“ от Парашкев Хаджиев /4 август/; „Манон Леско“ от Джакомо Пучини /11 август/; „Норма“ от Винченцо Белини /19 август/; „Селска чест“ от ПиетроМаскани, заедно с балета „Делвата“ от  АлфредоКазела /26 август/. На 5 септември е постановката на мюзикъла „Коса“ от Джеръм Рани, Джеймс Рейдоу и ГолтМакдърмът. Финалът на сезона ще е на 8 септември в Летния театър с концерт „ФОНДАЦИЯТА в операта“.Специално за публиката, след всеки спектакъл безплатно е прожектиран аудиовизуалният спектакъл „Царевград Търнов – Звук и светлина“. Билети за постановките се предлагат в мрежата на  и в Туристически информационен център, намиращ се на ул. „Христо Ботев“ № 5 във Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Фестивалът „Сцена на вековете” с рекордна посещаемост за мюзикъла „Котки”"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d1%80%d1%82%d1%8a%d0%b2-16-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%ba%d1%80%d0%b8%d1%81%d1%82%d0%b8%d1%8f%d0%bd-%d0%be%d1%82-%d1%82/", "text": "16-годишният Кристиян от Триград, който доброволци и полицаи издирваха в продължение на две седмици, беше открит мъртъв, потвърди кметът на Триград Цветан Славков пред БТВ.Тялото на момчето открито от баща му под висока скала.На място се прави оглед от органите на МВР. Предположенията са, че момчето или е паднало или се е хвърлило от скалата, съобщава БТВ.Вчера акциите по издирването му бяха прекратени.Младежът изчезна на 10 юли, след като блъсна с колата си група туристи на пътя. След инцидента непълнолетният шофьор остави колата и побягна в гората, а преди това си хвърли телефона.В продължение на близо две седмици доброволци и служители на МВР обхождаха района на Триград и близките населени места.Според местни хора, които познават Кристиян, той е изживял много голям стрес заради стореното от него.В гората бяха разлепени листовки с актуалната информация на пострадалите с надеждата, че Кристиян ще ги види и ще се предаде в полицията, като разбере, че инцидентът се е разминал без жертви.", "date": "2017.07.22", "title": " Откриха мъртъв 16-годишния Кристиян от Триград"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b2%d0%be%d0%b9%d0%bd%d0%b0-%d1%81%d1%80%d0%b5%d1%89%d1%83-%d0%ba%d0%be%d0%bc%d0%b0/", "text": "Служителите на общинско предприятие „Дезинсекционна станция” в Пловдив продължават войната срещу комарите и кърлежите и през последната седмица на месец юли. В нея ще се пръска срещу имаго (възрастовите форми на комари) при следния работен график за отделните райони и крайни квартали на града под тепетата:24 и 25 юли – районите Северен и Западен и кварталите Прослав и Коматево; 26 и 27 юли – районите Тракия и Източен; 27 и 28 юли – районите Централен и Южен.На 24 юли срещу ларви на комари ръчно ще се обработват каналите и бреговете на река Марица, а на 27 юли с биопрепарат ще се пръска на гребния канал и по бреговете на Марица. Ще се работи с разрешени за използване биоцидни препарати и в препоръчителната за употреба концентрация. От общинското предприятие призовават отглеждащите пчелни семейства в района на предстоящите обработки на ограничат полета на пчелите в указаните периоди. От градската управа призовават пловдивчани да поддържат в имотите си, които обитават и стопанисват, ниска численост на вредни инсекти и гризачи, и припомнят, че комарите и кърлежите могат да бъдат преносители на инфекции и заболявания, опасни за хората и животните.", "date": "2017.07.22", "title": " В Пловдив продължава война срещу комарите и кърлежите"}
{"url": "https://trud.bg/%d0%b7%d0%b0%d1%89%d0%be-%d0%b5-%d0%b2%d1%80%d0%b5%d0%b4%d0%bd%d0%be-%d0%b5%d0%b4%d0%bd%d0%be%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b4%d0%b0-%d0%bf%d1%80%d0%b8%d0%b5%d0%bc%d0%b0%d0%bc/", "text": "Американски учени определиха причината, поради която едновременният прием на протеини и въглехидрати, например захар, има негативно въздействие върху енергийния баланс в организма, променя хранителните пристрастия и води до натрупване на мазнини, съобщи Лента.Смесването на протеини с въглехидрати намалява изгарянето на мазнините. При това колкото по-голям е приемът на протеини и захари, толкова по-малко количество липиди се преработват.До подобни заключения учените стигнали, докато наблюдавали здравословното състояние на 13 жени и 14 мъже. Те били на средна възраст 23 години и в добро здраве.Експериментът включвал два етапа, всеки от които с продължителност 24 часа. В рамките на първия етап участниците получили на закуска и обяд две порции с 15-процентно съдържание на протеини.По време на втория етап съдържанието на протеините в дажбите било удвоено. Всички блюда съдържали едни и същи продукти, които включвали 17 грама мазнини. С някои ястия участниците консумирали напитки с добавена захар.Специалистите установили, че около една трета от получените с подсладените напитки калории не се изразходват от организма, а това води до забавено усвояване на мазнините и в резултат до по-малко обща енергия, която е необходима за метаболизма. Резултатите от изследването са публикувани в BMC Nutrition и цитирани от БТВ.", "date": "2017.07.22", "title": " Защо е вредно едновременно да приемаме протеини и въглехидрати"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b2-%d1%85%d0%be%d0%bb%d0%b0%d0%bd%d0%b4%d0%b8%d1%8f-%d1%81-%d0%be%d1%80%d1%8a%d0%b6%d0%b8%d1%8f/", "text": "Холандската полиция обяви на 21 юли, че на 11 юли при проверка на микробус край град Лунтерен в източната провинция Хелдерланд е задържала двама души, единият от които българин, със 132 кг хероин и с няколко оръжия, съобщиха местни медии.Полицията е спряла микробуса за проверка, при които били открити незаконни предмети. При по-щателно претърсване униформените намерили тайник, в който били скрити наркотиците, две карабини, осем пистолета, пушка-помпа, заглушител и голямо количество муниции.Пътникът и водачът са задържани за незаконно притежание на наркотици и оръжие. Това са 46-годишен българин и 33-годишен холандец. Наркотиците и оръжието са иззети.", "date": "2017.07.22", "title": " Българин задържан в Холандия с оръжия и 132 кила хероин"}
{"url": "https://trud.bg/%d0%b2%d0%be%d0%b4%d0%bd%d0%b8-%d0%b3%d0%b0%d1%80%d0%b4%d0%be%d0%b2%d0%b5-%d0%bf%d0%b0%d0%ba-%d1%80%d0%b0%d0%b1%d0%be%d1%82%d1%8f%d1%82-%d0%b1%d0%b5%d0%b7-%d1%80%d0%b0%d0%b7%d1%80%d0%b5%d1%88%d0%b8/", "text": "Курсовете за спасители може да поскъпнат двойно, ако държавата даде право на частни фирми да ги организират. Това прогнозираха експерти от БЧК-Варна по повод искането на концесионерите на плажове да бъде разчупен монопола на БЧК при подготовката на търсените кадри.Сега във Варна курс за спасител на море от 82 часа струва 385 лв., за басейн – 325 лв. „БЧК работи почти без печалба. Частна фирма не би направила това. За обучението е нужно скъпо оборудване и ако не се направи компромис с качеството, цената може да стигне 1000 лв.“, коментира доайенът във водното спасяване във Варна Лавренти Силов. Той би тревога, че и сега в разрез със закона на плажовете дежурят спасители с незаверени от БЧК сертификати, като даде за пример градския плаж на Варна.На кръгла маса за проблемите на водното спасяване стана ясно, че пълната с летовници още от края на май ивица не е открита официално от междуведомствената комисия към община Варна, тъй като концесионерът й сметнал, че подлежи на контрол единствено от Министерството на туризма и изобщо не подал молба за проверка в общината. Комисията е разкрила 9 плажа и 171 басейна, а реално работят много повече, потвърдиха от общината и от БЧК. Стопаните на водни обекти не се притесняват от нарушението, защото санкции не се налагат.От БЧК настояват да бъдат въведени такива и плажовете да бъдат откривани след преглед от експерти, не от чиновници. БЧК-Варна е лидер у нас в подготовката на спасители – за последните 3 г. е подготвил 575 водни гардове, а от началото на годината – още 95, стана ясно на кръглата маса.Мераклиите да работят на море обаче намаляват заради късия сезон и по-големите отговорности. По-младите подготвени кадри отиват в Гърция и Испания за двойно по-високи от даваните у нас най-много 1200 лв. Затова по вишките на нашите плажове от години работят  доста пенсионери в добра форма.", "date": "2017.07.22", "title": " Водни гардове пак работят без разрешително, санкции няма"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d0%bc%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0-%d0%b1%d0%b8%d0%bb%d0%b1%d0%be%d1%80%d0%b4%d0%be%d0%b2%d0%b5-%d0%b2-%d0%bd%d1%8e/", "text": "България и нейните уникални културно-исторически обекти ще бъдат показани както онлайн, така и за първи път на големи билбордове на знакови места в Ню Йорк, Бостън, Вашингтон, Лос Аджелис и в Лас Вегас. Това съобщи министърът на туризма Николина Ангелкова  по време на изнесеното в Златни пясъци заседание на Националния съвет по туризъм.Ню Йорк е космополитен град и за това имаме намерение да привличаме не само американците, но и всички туристи от цял свят, които го посещават, каза Ангелкова. Вече има договорки с общината на Ню Йорк и рекламната кампания ще стартира от октомври за три месеца.Националният съвет по туризъм предлага да се увеличат парите за национална реклама на 30 млн. лева, но предстоят преговори с МФ, посочи Ангелкова. Тя припомни, че за тази година са заделени 11 млн.лева да се рекламира  страната ни. Фокусът и догодина ще се слага както на основните целеви пазари, от които посрещаме най-много чуждестранни туристи, но и на перспективните пазари като Китай, Индия, Япония, Близкия Изток, Канада и САЩ.На най-голямото туристическо изложение в  Лондон в началото на ноември България ще представи   дигитално 3D изображение на културно-историческото си наследство. Със специален принтер ще бъдат изработени миникопия като сувенири за посетителите с най-интересните и уникални културно-исторически обекти. В пилотния проект са включени и реално ще оживеят пред посетителите  засега 20 -Рилският манастир, Варненската катедрала, крепостта Червен и др,каза министърът на туризма. Те  ще бъдат  включени и в културната програма на българското председателство на ЕС от 1 януари догодина.Приходите вървят с 1 % ръст повече от туристите и тази тенденция макар и с малки стъпки още, показва, че  у нас идват туристи от по-висок клас, посочи министърът на туризма. Прогнозите за ръста на туристите това лято са 7-10% , а на приходите в сектора- 8-11%.Освен програмата за националната реклама за догодина на изнесеното заседание на Националния съвет по туризъм се обсъжда и стратегията за устойчиво развитие на туризма 2017-2030", "date": "2017.07.22", "title": " Показваме България на билбордове в Ню Йорк и Лас Вегас\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d0%b0%d1%80%d0%bb%d0%be%d0%b2%d0%be-%d0%be%d1%82%d0%ba%d1%80%d0%b8-%d0%be%d0%b1%d0%bd%d0%be%d0%b2%d0%b5%d0%bd%d0%b8%d1%8f-%d0%bf%d0%b0%d1%80/", "text": "Кметът на община Карлово д-р Емил Кабаиванов откри обновения парк “Войнишката майка” в родния град на Васил Левски. Реновирането бе извършено по проект  („Якото място”)., който цели да промени десет населени места в България, като едно от тях е Карлово.Само за пет дни паркът и теренът около него се превърнаха в кът със зони за отдих, спорт и развлечения благодарение на усилията на доброволци от сдруженията “БГ Бъди активен” и “Младежки и граждански инициативи в Розовата долина” и много граждани на Карлово. Кметът д-р Кабаиванов изказа благодарностите си към всички доброволци, участвали в обновяването на парка, и им връчи подаръци, тематично свързани с честването на 180-годишнина от рождението на Васил Левски.След  откриването на парка се проведе и първата “Активна събота” на Якото място. Всички гости на празниха се радваха на изпълненията на самодейците от ансамбъл „Средногорци” от село Климент, танцьорите от студио „Ла Кукарача” и творчески работилници, които активно работеха най-вече с децата. На събитието присъстваха председателят на Общински съветт-Карлово Теодор Шойлеков, депутатката Веска Ненчева, участници в Националния патриотичен събор, организиран от ПФК „Левски” (София) и Национален клуб на привържениците на „Левски” (Сф) и жители на града.", "date": "2017.07.22", "title": " Кметът на Карлово откри обновения парк „Войнишката майка”"}
{"url": "https://trud.bg/%d0%bd%d0%b0%d0%b9-%d1%81%d0%b5%d1%82%d0%bd%d0%b5-%d0%b7%d0%b5%d0%bb%d0%b5%d0%bd-%d1%84%d0%bb%d0%b0%d0%b3-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Най- сетне флагът на плажа в Бургас е зелен. След близо седмица червена сигнализация и забрана за къпещите се да влизат надълбоко и да плуват спокойно, ограничението падна. От този петък знамето по вишките указва свобода на действията в морето. От два дни няма мъртво вълнение и подводни течения, увериха спасителите на плажа в морския град. Морските са доволни, че периодът, въпреки че е бил напрегнат, се е разминал без инциденти. По традиция, следващата дата на която се чака опасното вълнение е в началото на август, а на 2- ри август се празнува Илинден по старому и тогава пак всички са на нокти заради поверието че морето трябва да се избягва. Спасителите съобщиха, че събират пари за свой пострадал преди няколко години колега, за да му направят подарък за рождения ден, който е днес- неделя. Както Труд вече писа, те планират да го доведат на ивицата и на ръце да го понесат сред вълните, защото той е инвалид и не е виждал морето от много месеци насам.", "date": "2017.07.22", "title": " Най-сетне зелен флаг на плажа в Бургас"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d0%bc%d0%b8%d1%82%d0%b8%d0%bd%d0%b3-%d0%bf%d0%be%d0%ba%d0%bb%d0%be/", "text": "Социалистите в Пловдив ще организират митинг поклонение тази неделя от 10 часа пред мемориалния паметник на Никола Вапцаров на едноименния булевард в район „Южен” на града под тепетата, за да почетат паметта му и отбележат тъжната дата, на която преди 75 години бе разстрелян поета хуманист и антифашист.На 23 юли 1942 г. Вапцаров е осъден на смърт заедно с политическия деец на БКП Антон Иванов, журналиста и поет антифашист Антон Попов, комуниста Петър Богданов и активистите на комунистическата партия Георги Минчев и Атанас Романов. Присъдата на монархо-фашисткия съд е изпълнена още същата вечер на Гарнизонното стрелбище в София, припомнят от червената централа в Пловдив. Всяка година местните социалисти полагат венци и цвета на мемориала, изграден с благородните усилия и дарения на пловдивчани.В неделната утрин тематично слово за живота и делото на Никола Вапцаров ще произнесе председателят на БСП-Южен в Пловдив доц. Ангел Иванов.", "date": "2017.07.22", "title": " Социалистите в Пловдив с митинг поклонение по повод 75 години от разстрела на Вапцаров"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%b1%d0%b5%d1%82%d0%be%d0%bd%d0%bd%d0%b0%d1%82%d0%b0-%d0%ba%d0%be%d0%bd%d1%81%d1%82%d1%80/", "text": "Кранът до паметника пред НДК днес спокойно откъртваше от бетонната конструкция на монумента. Не се забелязваха протестиращи, които демонстрират в защита на паметника.Снощи художници, архитекти и изкуствоведи се събраха за пореден път на мястото, за да изразят позицията си срещу премахването на паметника.От общинската фирма, която отговаря за демонтажа, уверяват, че до две седмици по-голямата част от паметника ще се премахне. На негово място ще бъде възстановен т.нар. войнишки паметник.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.22", "title": " Вижте как премахват бетонната конструкция на паметника пред НДК (СНИМКИ)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%bf%d1%80%d0%b5%d0%b4%d1%81%d1%82%d0%be%d1%8f%d1%82-%d0%bf/", "text": "Системата за финансиране на висшите училища и държавната субсидия да се определя не толкова от броя на студентите, а от качеството на обучение и оценката за него от пазара на труда. Готвените промени оповести министърът на образованието и науката Красимир Вълчев при първото си посещение във висше училище – Русенският университет, съобщи .Станалите популярни напоследък предложения с материални стимули за студенти, които се запишат във висше училище, не противоречат на закона, но са далеч от образователната идея. Според министър Вълчев кандидат-студентите е добре да използват рейтинговата система на висшите училища, в която университетите са оценени по над 50 критерия.Ако просто искат да си дадат парите и да получат диплома, ние не можем да ги спрем. Единственият инструмент, който има държавата не е в периметъра на Министерството на образованието и това е акредитацията. Министър Вълчев допълни, че предстоят разговори с Националната агенция за оценяване и акредитация и един от въпросите ще бъде свързан с отговорността на акредитационния процес към репутацията на висшето образование.", "date": "2017.07.22", "title": " Министър Красимир Вълчев: Предстоят промени в системата за финансиране на висшите училища"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b4%d0%b2%d0%b0%d0%bc%d0%b0-%d0%bc%d0%bb%d0%b0%d0%b4%d0%b8-%d0%bc%d1%8a%d0%b6%d0%b5-%d0%b7%d0%b0-%d0%be%d1%82%d0%b3%d0%bb%d0%b5%d0%b6%d0%b4%d0%b0%d0%bd%d0%b5-%d0%bd/", "text": "Окръжна прокуратура-Пловдив внесе в съда обвинителен акт спрямо 27-годишния Борис Г. и 29-годишнияДимитър К. за това, че като извършители и в съучастие държали с цел разпространение високорискови наркотични вещества –  12,235 кг марихуана на обща стойност 73 410 лева, което се явява престъпление по чл. 354а ал.2 във връзка с ал. 1  във връзка с чл.20 от Наказателния кодекс.По делото е установено, че двамата млади мъже отглеждали марихуаната в оранжерия в двор на къща в село Леново. В нея били поставили вентилатори, препарати и бидони с течност, необходима за растежа на растенията. Обвиняемите отглеждали марихуаната до края на септември 2016 г., когато я обрали, разпръснали да изсъхне, след което я завързали на снопове.При акцията на служители на Областна дирекция на МВР-Пловдив на 20 декември 2016 г. в имота било извършено претърсване и  били иззети наркотичните вещества и пособия за тяхното отглеждане. Спрямо Димитър К. е взета мярка за неотклонение „задържане под стража“, а спрямо Борис Г. – мярка за неотклонение „парична гаранция“.", "date": "2017.07.22", "title": " Съдят двама млади мъже за отглеждане на канабис в оранжерия в пловдивско село"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%bf%d0%be%d1%81%d1%80%d0%b5%d1%89%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d0%bf%d0%be-%d1%82%d0%b0%d0%b9%d1%87%d0%b8-%d0%bf%d1%80/", "text": "От 26 до 30 септември Бургас ще е домакин на Световното първенство по тайчи` 2018, обяви председателят на Българската федерация по ушу Стефан Колев. Причината е високата оценка на Световната федерация по ушу за провеждането на най-голямото първенство за младежи през 2016-та в Бургас.На пресконференция, Колев представи хората, допринесли за успешното провеждане на Световното за младежи от цялата страна. По думите му, заслугата за поредната успешна кандидатура е на зам.-председателя на Българската федерация по ушу – Петър Драгоев и на доц. д-р Пенка Георгиева – председател на организационния комитет на VI Световно първенство по ушу за младежи, която ще оглави екипа и през 2018г. Именно тяхната презентация пред представители на над 60 държави е спечелила поредното домакинство на Световното първенство.„Две Световни първенства от този ранг за толкова кратък период е безпрецедетно решение на СФУ. Това беше мечта, за която работихме 24 години и сме посветили много усилия, за да се случи. Екип от 500 души работеше 9 месеца почти денонощно“, каза Колев. Той благодари за голямата подкрепа на институциите, на целия екип, на доброволците. „Благодарение на бургаските журналисти Световното за младежи в Бургас беше отразено по цял свят и дори в личния сайт на Джет Ли, като най-значимото събитие за ушу през 2016-а.По думите на организаторите на състезанието през 2016, въпреки положителните отзиви, е имало и грешки, и пропуски, и злонамерини атаки, но полученият опит ще помогне първенството през 2018-та да бъде още по-добро: “Заставаме с лицата си, с натрупания вече опит и с амбициите си да развиваме ушу в България и в частност Бургас.”„Световното в Бургас през 2016 получи най-високата оценка, давана до сега за антидопингова станция. За нас беше и голяма чест, че по време на първенството в града се проведе среща на борда на Федерацията, чийто президент и вицепрезидент на МОК пристигна лично. Този форум за първи път излезе извън континента Азия“, каза Пенка Георгиева.Тайчи е най-масовия стил в ушу. Практикува се като лечебно-оздравителна гимнастика от над 100 млн. души по света, но е и изключително сериозно бойно изкуство, обясни Петър Драгоев, който е удебен в добрите резултати на Националния ни отбор през 2018.", "date": "2017.07.22", "title": " Бургас посреща Световното по тайчи през 2018\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f-%d1%82%d1%8a%d1%80%d1%81%d0%b8-%d0%bf%d0%be%d0%bc%d0%be%d1%89-%d0%b7%d0%b0-%d1%83%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d0%bd%d0%b5-%d0%bd/", "text": "Полицаите от столичното Пето РУ търсят помощта на гражданите за установяване на самоличността и издирване на близките на възрастен човек, съобщават от пресцентъра на МВР.Вчера, към 19 часа, той е открит неориентиран в района на кв.“Враждебна“ и граждани са падали сигнал в полицията. Служителите на реда отвели мъжа в Пето РУ, повикали са лекар, който го е прегледал и установил, че е в добро общо състояние. Възрастният човек обаче не комуникира и досега не може да бъде установена самоличността му.Умоляват се всички, които разпознаят  мъжа от снимките и имат информация за самоличността му, да се обадят на тел.112, 02/9825920 или в най-близкото районно управление на МВР. ", "date": "2017.07.22", "title": " Полиция търси помощ за установяване на самоличността на възрастен мъж"}
{"url": "https://trud.bg/%d0%b8%d0%bd%d0%b6%d0%b5%d0%bd%d0%b5%d1%80-%d0%b2%d0%bd%d0%b0%d1%81%d1%8f-%d1%8f%d1%81%d0%bd%d0%be%d1%82%d0%b0-%d0%b2-%d0%bf%d0%be%d0%b5%d0%b7%d0%b8%d1%8f%d1%82%d0%b0-%d0%bd%d0%b0-%d0%b2%d0%b0%d0%bf/", "text": "Текстът „Работният ден на огняра Вапцаров на локомотив серия 46“  е дар за българската култура и история.Авторът Константин Иванов се появи в музея „Вапцаров” със сина си Петко, момче на 13-14 г.,  1984-85 г. Впечатли ме бащината любов и синовната привързаност. Неслучайно и Петко стана съавтор, като сигурно е помагал така, за да се почувства съучастник. К. Иванов беше инженер със специалност парни локомотиви. И ценеше поезията на Вапцаров. Идеята беше негова, а моя работа стана помощта при избора на модел на изложение и споделянето на още информация за поета. И накрая – малка редакторска намеса, защото инженерът притежаваше култура на изказа. Той вмъкна елементи от работния ден, които са вероятностни, но са по-скоро документални, отколкото белетристични. Текстът писа дълго, ала в одисея се превърна отпечатването. За нея ще разкажа при публикуването на втората част. Дадох написаното на двама специалисти: инж. Христо Боев, бивш машинист, а тогава – началник на Софийското железопътно бюро; и на Георги Георгиев – също машинист, колега и близък на поета в периода 1936-42 г. Те направиха малки допълнения и уточнения и подчертаха, че текстът има пълно покритие с авторовия стремеж за документалност.Предпоставките за тази документалност са отличното познаване на: работата на парния локомотив серия 46 и на огняра; историята на ползването на тази серия в БДЖ; главния вапцарово – огнярски маршрут – линията София-Перник. Не го е затруднило и определянето и описанието на операциите и действията на огняра във всяка минута, като количествените им стойности /като броят на хвърлените лопати въглища/ са изчислени с математически формули.Защо смятам текстът за приносен? Защото днес се подминава, а преди се превръщаше във всеобемен символ на личността и поезията тежкият огнярски труд. Без той да се познава истински, на основата на въздишки и предубеждения. Само с прочитането на този текст можем да изговорим: Да, българският писател винаги е живял тежко, принуден да изкарва парчето хляб с професия и труд, често чужди на литературата. Но има велик творец, комуто трябва да се поклоним с мисълта: да, това е пределът на отстояването, на честта и на изумителното мъжество. И да престанем да тиражираме нелепости като как някой му влияел на творчеството, как го въвличали в конспирации и т. н. Човек, минал през физическия ад на огнярството и в същото време сътворил основата на „Моторни песни” и главното в детската си поезия, е знаел кой е и е устоявал своята мисия. Като даже не е избягал от огнярството, тъй като преди да скъса с него, си е наел квартира на 10 мин. пеша от Софийското депо. Разлъчила го е вероятно болест.С Константин Иванов ни разлъчи времето. Отчая ли го неотпечатването? То стана година-две преди 1989 г. После – други вихри и моя заетост. След което загубих и адреса, и възможността да го открия. Минало, но искам да благодаря пак на него и но сина му. Което мисля, че ще направи и читателят, и най-после вапцарознанието.РАБОТЕН ДЕН НА ОГНЯРА ВАПЦАРОВНА ЛОКОМОТИВ СЕРИЯ 46Константин и Петко ИВАНОВИИз „Спомен“ от „Моторни песни“  Ако влакът заминава от гарата в 12,30 ч., огнярът отива в депото в 10,30 ч. Той носи малко черно куфарче, чиито две половини се отварят настрани. Такива куфарчета ползват лекарите, машинистите и огнярите. В своето огнярът носи долни дрехи и нещо за ядене. В депото облича черната си работна куртка и отива при локомотива, застанал над циментов канал.Огнярът работи на локомотив серия 46. Това са едни от малкото локомотиви в света с по шест големи колела от всяка страна. Между всички локомотиви в България те могат да теглят най-тежки влакове. Многобройните им колела и части не радват огнярите и машинистите, които трябва да ги преглеждат и намазват. Може би това си мисли огнярът, макар винаги да е обичал машините.Скоро идва и машинистът. Двамата се поздравяват, но време за приказки няма. Когато локомотивът се подготвя за път, за всеки има достатъчно работа. Машинистът взема специален чук с малка стоманена глава и започва да преглежда и пречуква отговорните части на локомотива. По звука той безпогрешно разбира дали са здрави и затегнати. Умението е познато и на огняра, но задачата му сега е да смаже локомотива.Най-напред пълни с масло двете големи помпи, които смазват парната машина и други важни части и зарежда малката помпа на компресора за спирачките. После допълва около 35-40 мазилни кутии на лагери и на други части. В мазилните кутии на колоосите често влиза вода, която пада на дъното. Огнярът трябва да я отстранява с голяма желязна спринцовка. След кутиите той намазва с масльонката още 100-140 триещи се части. Тъй като кутиите и частите са трудно достъпни, огнярът слиза в канала, дето от локомотива по него падат маслени капки и горещи късчета сгурия, и се качва високо край котела. Докато смазва машината, два пъти влиза в будката и хвърля в пещта по 9 лопати въглища, за да поддържа огъня и налягането на парата в котела.Машинистът също допълва и донамазва някои кутии и части, макар че не е длъжен да го прави. Това не е недоверие, той просто по-добре познава локомотива.Половин час преди потеглянето огнярът започва да се грижи само за огъня. Докато локомотивът е в депото, налягането е само 8-10 атм., а при тръгване трябва да бъде 15-16 атм. Тъй че до закачването на локомотива към влака огнярът хвърля в пещта още 18 лопати въглища. Всяка събира средно по 7 кг. Преди да потегли влакът огнярът вече е подал около четвърт тон въглища. Това обаче е нещо като утринна гимнастика.В 12,34 ч. гаровият часовник дава сигнал и влакът потегля. Пътят му е от Пернишкото разтоварище в западната част на гара София до гара Куциян сега гара Перник Правите открити вагони за въглища са 42 и тежат не по-малко от 420 тона, а влакът е дълъг почти 400 м. Локомотивът може да тегли и по-тежки влакове, но особеностите на линията до Перник не позволяват това.Най-важната задача на огняра е да хвърля въглища в пещта и да поддържа работното налягане на парата. А скарата е с площ почти на малка стая – дълга е 2,7 м и е широка 1,8 м. Най-трудното е, че огънят трябва да се поддържа не много дебел и еднакво висок в средната част на скарата и малко по-дебел и еднакъв покрай стените на пещта. При по-тънък огън в пещта нахлува студен въздух, който поврежда връзката й с тръбите и с котелните стени, а при много дебел сгурията запушва скарните отвори.Работата на добрия огняр е изкуство, което се придобива след дълга практика. Огнярът се обръща назад и напълва лопатата от тендера. След това я доближава до отворената пещна врата и с енергичен тласък отпраща въглищата в нужната част на скарата. За равномерно покритие на скарата трябва порция от 9 лопати. Тя е 60-65 кг, които преминават през ръцете му за 30 сек. Следва почивка и ако тя е 2,5-3 мин., животът е хубав. Ако не успее с лопатата, огнярът подравнява огъня с дълго гребло. Всичко трябва да стане бързо, за да не нахлува студен въздух в пещта. Огнярът следи с манометъра налягането на парата и го регулира с количеството хвърлени въглища.Другата му важна задача е да вкарва вода в котела с пароструйна помпа – инжектор-водоподгревател. Чрез него част от парата отново се връща в котела и топлината й се използва. Така локомотивът се нуждае от по-малко въглища. Затова е желателно в най-тежките участъци инжекторът да работи постоянно.Чрез водопоказателните стъкла се следи нивото на водата в котела. Когато то спадне, огнярът отвърта ръкохватката на инжектора, пуска в него пара и той подава вода от резервоарите. Ако котелът остане без вода, пещта се прегрява и в будката нахлува изгаряща кожата пара. А най-страшно е, ако огнярът пусне инжектора, след като котелът се е прегрял без вода. Тогава той експлодира и като ракета ще лети стотици метри, помитайки всичко пред себе си. Ако локомотивът се движи по надолнище без пара, огънят започва да гасне, защото няма въздух. Тогава огнярът отваря сифона, през който в комина изтича прясна пара и тя създава изкуствена тяга.Огнярът е длъжен да следи семафорите и другите сигнали и да събщава на машиниста какво показват. Машинистът също казва на огняра какво е забелязал. Това е за сигурност, но за огняра е много трудно да добави и това задължение. В лявата страна на локомотивната будка той има стол, но рядко сяда на него. Да си огняр е много по-тежко от машинист. Утехата е, че всеки огняр след време може да стане машинист.Веднага след гара София започва нагорнището към Захарна фабрика. Влакът го взима със скорост 18-20 км/ч. За 10 мин. през ръцете на огняра са преминали около 500 кг въглища! Това е встъплението към истинския работен ден. На гара Захарна фабрика влакът чака 23 мин. Машинистът слиза, за да прегледа и донамаже капризните части, а огнярът остава в будката. Хвърля порция въглища, за да поддържа налягането в котела. На гарата ги задминава пътническия влак от София за Дупница. Трябва да го изчакат, докато той стигне Горна баня. В 13,07 и товарният влак тръгва.В първата част до Горна баня наклонът е малък и огнярът с три порции въглища с интервал между тях от по 2,5 мин. осигурява дотатъчно пара за скорост 25-27 км/ч. Огнярът не наблюдава водопоказателните стъкла, защото край прозореца му се изнизва поразителната мизерия на един от крайните квартали. Добре знае какво е бедност, но софийската бедност го смазва всеки път. Предпазливо, за да не го видят машинистът и влаковият персонал, огнярът хвърля десетина едри буци въглища. Така той нарушава служебния си дълг, но изпълнява човешкия. Тази вечер в някои от бедните къщички край линията печките ще бумтят по-буйно. Ала всичко ще вземат по-яките деца, а слабите – бити и с празни ръце, ще бъдат още по-нещастни. Машинистът вижда огняра, но мълчи. Той също не е лош човек, но служебният му дълг е над всичко.Във втория участък до Горна Баня наклонът значително се увеличава. Огнярът пуска инжектора непрекъснато да работи и хвърля въглищата със същото темпо, като почива по 2 мин. Скоростта намалява до 15-16 км/ч. Може да постигне 20-22 км/ч., но инстинктивно пази сили за тежкия участък до Владая. Скоростта дразни машиниста и той с укор попоглежда огняра, но пак мълчи, защото разбира своя помощник.В 13,30 ч. влакът влиза в гара Горна баня. Локомотивът е погълнал 9 порции въглища и почти 3 тона вода. Тук престоят ще бъде 10 мин. и огнярът няма време да почине. Предстои нагорнището към Владая, което е едно от най-тежките по Българските държавни железници. На всеки километър линията се издига с 22-25 м, което е твърде много за влаковете. Влакът изминава разстоянието от Горна баня до Владая за 32 мин. със скорост около 15 км/ч. Локомотивът и огнярът могат и повече, но не е оправдано да се пресилват докрай машината и човекът за някакви си десетина минути, след като на гара Владая ще престояват часове. За 32 мин. огнярът хвърля 144 лопати 16 порции, като през ръцете му преминава 1 тон въглища, с които вкъщи би се топлил повече от месец. Почивката между 2 порции би трябвало да е 1,5 мин., но е по-малка, защото силите не стигат да хвърли 9 лопати за 30 сек.Огнярът едва успява да следи водопоказателните стъкла, да избърше потта и да пийне от стоплената солена вода от дамаджанката. Пещта работи при температура 1500 градуса, която го лъхва всеки път при отваряне на вратичката. Инжекторът действа почти без прекъсване и е вкарал в котела над 4,5 тона подгрята вода. Между Горна баня и Владая трябва най-вече да се хвърлят въглищата, за да не падне налягането на парата и влакът да спре. На такова нагорнище не би могъл да потегли пак и трябва да се върне в Горна баня. А това освен позор за машиниста и огняра носи глоби и неприятности.Влакът спира далеч зад гаровата сграда, защото е много дълъг. 5-6 минути огнярът не мърда от стола си. Черната му коса е покрита с бели прашинки от изсъхнала сол и той изглежда като побелял старец.Малко по-късно зареждат локомотива с вода. Умните машинисти и огняри сипват вода само във Владая, защото няма соли и не прави котлен камък. Локомотивът е спрял до водопойния кран. Огнярът отваря капака на страничния резервоар, слиза, завърта крана над резервоара и с голямото ръчно колело пуска силна водна струя.", "date": "2017.07.22", "title": " Инженер внася яснота в поезията на Вапцаров\t\t\t"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%b3%d1%80%d0%b0%d0%b4-%d0%b2-%d1%81%d1%82%d0%b0%d1%80%d0%b8%d1%8f-%d0%b3%d1%80%d0%b0%d0%b4-%d0%be%d1%82%d0%ba%d1%80%d0%b8%d0%b2%d0%b0/", "text": "Две самостоятелни изложби под един покрив се откриват на 26 юли (сряда) от 18.30 часа в културен център „Бялата къща” в архитектурно-историческия резерват „Старинен Пловдив”, където за първи път свои творби ще представят художниците Тоню Цанев и Таньо Павлов.Тоню Цонев представя цикъл от произведения, озаглавен „Град в Стария град”, а младият Таньо Павлов показва пейзажи, вдъхновени от селото и природата в района на Чирпанските възвишения. Тоню Цонев е добре познат на пловдивската публика с интересните си творби, които вълнуват с добротата, чувството за хумор и неизчерпаемото въображение на художника, твърдят кураторите на изложбата в „Бялата къща”.", "date": "2017.07.22", "title": " Изложба „Град в Стария град” откриват в „Бялата къща” в Пловдив"}
{"url": "https://trud.bg/%d0%b8%d0%b3%d0%bb%d0%be%d0%bb%d0%b8%d1%81%d1%82%d0%bd%d0%b8%d1%82%d0%b5-%d0%b3%d0%be%d1%80%d0%b8-%d0%b2-%d1%80%d0%be%d0%b4%d0%be%d0%bf%d0%b8%d1%82%d0%b5-%d0%b8%d0%b7%d1%87%d0%b5%d0%b7%d0%bd%d0%b0/", "text": "До 10-15 години иглолистните гори в Родопите ще изчезнат. Те ще бъдат заменени от широколистни. Това обяви заместник директорът на Изпълнителната агенция по горите Валентин Карамфилов по време на пътуващия семинар в област Кърджали, който имаше за цел да запознае обществеността с причините за изсъхването на иглолистните насаждения и мерките, които се предприемат за спирането на този процес, съобщи Радио Кърджали, регионалната радиостанция на  за Кърджали.С тази трансформация иглолистни-широколистни много бързо ще се залесят тези територии, няма да останат голи в никакъв случай. Освен това хидроложкият режим ще бъде подобрен, обясни Валентин Карамфилов. Той е категоричен, че широколистната гора е топла гора. В нея има гъби, има билки, в иглолистните, знаете, няма друго, освен кисел хумус.Според него не бива да се съжалява за подмяната. Ако някой ще съжалява за иглолистните гори, това са лесовъдите, защото това е тяхно дело, което е правено и с усилията на българския народ. Дошъл е обаче моментът да започнем активна трансформация на горите, каза Валентин Карамфилов.", "date": "2017.07.22", "title": " Иглолистните гори в Родопите изчезнат"}
{"url": "https://trud.bg/%d0%b1%d0%be%d0%bb%d1%82-%d1%81-%d1%8e%d0%b1%d0%b8%d0%bb%d0%b5%d0%b9-%d0%b7%d0%b0-50-%d1%82%d0%b8-%d0%bf%d1%8a%d1%82-%d0%b1%d1%8f%d0%b3%d0%b0-100-%d0%bc-%d0%bf%d0%be%d0%b4-10-%d1%81%d0%b5%d0%ba/", "text": "                                                                   „                                                                                                                                                                                                                               ", "date": "2017.07.22", "title": " Болт с юбилей:  За 50-ти път бяга 100 м под 10 сек"}
{"url": "https://trud.bg/%d0%bc%d0%b8%d0%bb%d0%b0%d0%bd-%d1%81%d1%87%d1%83%d0%bf%d0%b8-%d0%b1%d0%b0%d0%b2%d0%b0%d1%80%d1%81%d0%ba%d0%b0%d1%82%d0%b0-%d0%bc%d0%b0%d1%88%d0%b8%d0%bd%d0%b0/", "text": "„Милан“ разгроми „Байерн“ (Мюнхен) с 4:0. „Росонерите“ счупиха „баварската машина“ с впечатляваща игра и красиви голове през 40 000 зрители в китайския град Шънджън. Попаденията бяха дело на Франк Кесие и Хакан Чалганоолу, а Патрик Кутроне се разписа два пъти. Играчите на Виченцо Монтела унижиха един от най-добрите отбори в света през последните години.Официален дебют за „росонерите“ направи Леонардо Бонучи, който е и новият капитан на тима. По този начин „Милан“ загря за Лига Европа. Италианците стартират в третия предварителен кръг с гостуване в Румъния на „Университатя“ (Крайова).", "date": "2017.07.22", "title": " „Милан“ счупи „баварската машина“"}
{"url": "https://trud.bg/%d0%bf%d0%be%d1%83%d0%ba%d0%b8%d1%82%d0%b5-%d0%bd%d0%b0-%d1%80%d0%b8%d0%b1%d0%bd%d0%b8%d1%8f-%d0%b1%d1%83%d0%ba%d0%b2%d0%b0%d1%80/", "text": "Автор на Рибния буквар е българският възрожденец Петър Берон. „Буквар с различни поучения” е първият новобългарски учебник. Издаден е през 1824 г. в Брашов. Тогава П. Берон е на 24 години. Това е първото произведение, с което българският книжовен език става изцяло народен. Безспорен факт е, че преди него съчиненията на Паисий Хилендарски и на Софроний Врачански са писани на народен език в основата си, нo са и примесени с много черковнославянски елементи. Дори и тези произведения, писани десет-петнадесет години след това не могат да се сравнят по чистота и достъпност на език с този първи буквар.Д-р Петър Берон въвежда някои характерни норми, които залягат в основата на българския книжовен език – една от тях е употребата на съвременните форми на личните местоимения за трето лице — той, тя, то, те (за сравнение Паисий Хилендарски употребява западните и черковнославянски форми –он, -она, -оно, -они). Друга особеност е формата за членуване в множествено число -те, която се възприема от Иван Богоров, в последствие и от Търновската школа; частицата -ще за образуване формите на бъдеще време и ще е винаги с ударение.Делото на Петър Берон има и редица други заслуги за оформянето на родния ни език, като до 1862 г. е претърпял 5 издания с различни поправки (като редукцията на неударените гласни). Това подсказва, че авторът диктува насоките в развитието на книжовния език. В настоящата публикация ви представяме Трети раздел на Рибния буквар, представящ добри съвети/поучения.Третият раздел на Рибния буквар е назован от автора „Добри съвети”. Предлагаме ви да се запознаете с тях в оригинален текст. Може да ви послужат – мъдростта е вечна.Добри совети 1. Щото не щеш да ти струват другите, нито ти да го струваш на другите. 2. Ако много хортуваш, много по грешки струваш. 3. Ако излъжиш един път, не та вярват вторий път. 4. По-добре приятел верен, а не камен безценен. 5. На големци да не ся противяш и с болярци да не ся скарваш. 6. Другому не ся присмивай, ами тебе си обгледвай. 7. Струвай добро, да намериш добро. 8. Да не ся присмиваш никому, кога изпадни, защо никой не знай как ще усъмни. 9. Който днес е болерец, утре можи да е слепец. 10. И който днес е голямец, утре можи да е мертвец. 11. Почитай старите, доде младейш, да почитат и тебе, кога устарейш. 12. Щото ся вричаш, да го струваш. 13. Щото не можиш да сториш, нити да ся вричаш, чи ще го сториш. 14. Да не вяроваш всякога, кога та хвалят, защо често хората друго хортуват и друго мислят. 15. Художество (занаят) да ся научаваш, защо тогази никога не угладняваш. 16. По-добре да думат зле за тебе, а ти да си добър, а не да думат добре, а ти да си лошав. 17. Ако не попистяваш, скоро усиромашаваш. 18. При каквито живейш, на тях ще уприличейш. 19. Да не гледаш кората, ами средата. 20. Кога нещо ще начениш, силата си перво да притеглиш. 21. Ако не ся трудиш, доде младейш, без риза ще устарейш. 22. За утре да не оставяш, щото за днес настаняваш. 23. Щото не знайш, нити да хвалиш, нити да кориш. 24. Да не ся срамуваш, кога питаш, за което не разбираш. 25. Днес да мислиш, утре що ще правиш. 26. По-добре да си сам, а не с развратен человек. 27. Не отдавай зло за зло. 28. Почитай всякого, както му прилича. 29. Да наченваш всяко нещо, отдето треба. 30. Доде е време, да си отваряш очите. 31. Никога нищо да не речеш, доде перво не го смислиш. 32. Малко хортувай, много слишай; заради това имаш една уста и две уши. 33. Щото струваш, струвай го добре и мисли за сетнената. 34. Който забраня по-безсилните, забраня ся от по силните. 35. Който не познава доброто, често изпадва в злото. 36. Който управдява неправедните, унеправдява правед ните. 37. Всякий обича, който му прилича. 38. Който себе си хвали, гой себе си кори. 39. Мудриат по-много хортува, кога помълчава, а не безумниат, кога балнува. 40. Благороден е доброделецат, а не болярецат. 41. Всяко е лесно за трудливиат и всичко е мъчно за мър- шливиат. 42. Който с неправда проболярява, скоро усиромашава. 43. Птичетата ся познават по цартението, а человеците по хортуванието. 44. Человек проболярява, ако попистява. 45. Щото скоро става, скоро ся загубява. 46. Всякий, колкото му чергата стига, толкози да ся простира. 47. Който много хортува, я много лъжи, я много балнува. 48. Който има наука, не изпадва никога. 49. Който хвали злото, не люби доброто. 50. Марзиливиат человек напразно яде хлябат. 51. Марзилат е баща на злото. 52. При лукави человеци и добрият става лукав. 53. Добр человек вред ся нахраня. 54. Всяко нещо има врямето си. 55. Всяко нещо да бъди с мярка. 56. Който трап за другиго изкопава, той себе си вътре закопава. 57. По-добре сух хляб с мир, а не много ястия със скорб.", "date": "2017.07.22", "title": " Поуките на  Рибния буквар"}
{"url": "https://trud.bg/%d0%bb%d1%8a%d0%b6%d0%b8-%d0%bd%d0%b0-%d0%bf%d1%8a%d1%82%d1%8f-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bd%d0%b0-%d1%80%d0%b8%d0%b1/", "text": "Нелегални търговци на риба бяха спипани по време на акция на Агенцията по храните и полицията в Бургаско. „Акцията бе между Приморско и Китен, а първите, които хванахме и съставихме актове бяха край река Ропотамо“, разказа пред Труд шефът на Агенцията в Бургас д- р Георги Митев. Нарушителите продавали едър сафрид, скумрия и ватос, който по преценка прелагали като калкан, ако видели, че спрялата на шосето кола е на аджамии, непознаващи рибите. Край Китен пък двама братя роми продавали сафрид на шосето. Докато ги глобявали, единият, който се представил за Калин Орела, направил истински цирк. „Бате, женя дъщеря си. Изкарал съм само 25 лева днес“, с тези думи Орела се обърнал към д- р Митев. Проверяващите обаче останали непреклонни. Нелегалните търговци нямат документи за произход на стоката, тъпчат я в колите си, в мръсни каси и без лед, казаха експертите. Край Атия „изгоряли“ също няколко пишман продавачи. Те били глобени на отиване и на връщане, т. е. по време на придвижването на проверяващите до Китен и обратно.", "date": "2017.07.22", "title": " Лъжи на пътя: Нелегални търговци на риба продават ватос за калкан"}
{"url": "https://trud.bg/%d0%b4%d0%b6%d1%83%d1%80%d0%b0%d1%81%d0%b8%d0%ba-%d0%bf%d0%b0%d1%80%d0%ba-%d0%be%d0%b6%d0%b8%d0%b2%d1%8f-%d0%ba%d1%80%d0%b0%d0%b9-%d0%bc%d0%be%d1%80%d0%b5%d1%82%d0%be-%d0%b2%d1%8a%d0%b2-%d0%b2%d0%b0/", "text": "Праисторически чудовища оживяха и с рева си огласиха Морската градина във Варна. Една от най-известните и зрелищни изложби в света “Живите динозаври” пристигна в града и завъртя сякаш кадри от култовия филм на Стивън Спилбърг “Джурасик парк” пред малки и големи, които върна милиони години назад във времето сред древните обитатели на планетата. 24 гиганти, пръснати като в естествената си природна среда, се движат, ръмжат и зейват огромните си зъбати челюсти, готови да погълнат поредната си плячка. Стъписване има и при възрастните, макар да не си признават, а малки хлапета, дори се разплакват с първите стъпки на екзотичното пътешествие, но атрактивните екземпляри скоро стават приятели на всички любопитни посетители. Има два динозавъра, които подлагат любезно гърба си за пързалка на малчуганите.Интерактивните фигури са направени в мащаб 1:10, а истинските животни са били поне 10 пъти по-големи, разказа Асен Борисов, един от организаторите на изложбата от българска страна. Най-популярният сред малки и големи е Т-Рекс. Тиранозавърът е известен като краля на тираничните влечуги, дълъг 13 метра и с тегло 7 тона. Той е бил гигантски хищник с много малки предни крайници, само с два пръста и наченки на част от трети. Бедрата, краката и опашката са компенсирали тежината на огромната глава, поддържана от силна мускулеста шия. Зъбите са били оформени като банан, силни и големи, което кара някои палеонтолози да предположат, че този динозавър е бил “чистач”. Месоядното чудовище е живяло в периода “Горна креда” преди 67 милиона години, а мястото, където е бил открит, е САЩ.Друг интересен екземпляр е Птеранодон на Щернберг, който е с дължина 6 метра между крилата, тежи 100 килограма и яде риба. Живял е преди 80 милиона години. Женските са били по-малки от мъжките и давали поколение с малки заоблени форми. Тези динозаври са обитавали територията на Северна Америка. Макар че кожата, която оформя крилата е била гола, тялото им е било окосмено, което е допълнително доказателство, че не са били ендотермични животни, каквито са били всички техни роднини.Посетителите се спират и пред Трицератопс хоридус – Страшното лице с три рога, дълго 9 метра и с тегло 7 тона. Динозавърът е тревопасник, живял преди 70 милиона години. Това е един от най-добре познатите древни гиганти, наскоро е предложено Трицератопсът да отговаря на името млад Торозавър. Той е имал три рога, с които е воювал сред стадото за вниманието и любовта на женската. Сред екзотиката на парка са изложени и летящи експонати-орел, наречен теродактил, от страшния вид на който най- малките наистина пищят, но само в първия момент. Той е огромен, размахът на крилете му е бил 3 м, а като кацне се издига на височина 1.40 м. Птерозавърът е летящо влечуго, което прилича на огромен прилеп, но с много развит мозък и зрение. Хранел се е с риба и всичко, което може да улови във водата, с насекоми и с мърша. Изложбата “Живите динозаври”, която е до 3 септември във Варна, а след това ще гостува и в други градове, предлага неповторима и незабравима среща с най-големите животни, обитавали някога планетата.Огромните движещи се фигури са изградени с удивително внимание и към най-малкия научен детайл, което ги прави живи, реалистични и супер интересни. Това е първата по рода си изложба от световен мащаб, която е посетена от повече от 10 млн. души в Южна Америка, Холандия, Италия, Унгария, Кипър,Гърция, Сингапур, Тайланд, Дубай и др.Експозицията идва за първи път в България. Неин автор е един от най-големите създатели на научни изложби в света –компанията “Ауреа” с подкрепата на експерти палеонтолози от Аржентина и специалисти в художествената детайлна разработка. Динозаврите, включени в изложбата, са разработени с усъвършенствана аниматорска технология, която дава възможност за тяхното съживяване. Това е опит, постижим заради сътрудничеството с престижната фондация за естествена история Феликс де Азара” от Аржентина, посочиха за “Труд” организаторите. Интересно припомняне от тяхна страна са и причините за изчезването на динозаврите. Това са студът, топлината, сушата, астероидите, вулканичната активност, асфиксията, и отравянето са част от хипотезите, които обясняват голямото изчезване. Доказателствата сочат към две събития-увеличаване на вулканичната активност, която е отровила въздуха и причинила изменението на климата или падането на метеорит. И в двата случая организмите са били засегнати от увеличаването на киселинността на водите и намалената интензивност на светлината, която унищожава морската хранителна верига. Масовото измиране на растенията е направило невъзможно оцеляването на тревопасните животни, а след това и на техните хищници. Изчезването през периода креда засегнало земни динозаври, някои птици, летящи влечуги (птерозаври), няколко групи растения и морски обитатели като плезиозаври, мозазаври, амонити и микроскопични организми. Птиците се водят единствените живи наследници на динозаврите и по специално на вида Saurischia. Изложбата “Живитe динозаври”, осъществена с подкрепата на община Варна, пристигна край морето с 4 ТИР-а, за изграждането й са работили по 20 човека дневно, а за подреждането и озвучаването й са били необходими 5 денонощия.", "date": "2017.07.22", "title": " Джурасик парк оживя край морето във Варна\t\t\t"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d1%84%d0%be%d1%82%d0%be%d0%b3%d1%80%d0%b0%d1%84%d0%b8%d0%b8-%d1%80%d0%b0%d0%b7%d0%ba%d0%b0%d0%b7%d0%b2%d0%b0%d1%82-%d0%b8%d1%81%d1%82%d0%be%d1%80/", "text": "Фотоизложба „Историята на Марково тепе“ бе открита в едноименния мол в Пловдив. Автентични и уникални снимки от Освобождението до началото на 21-ви век на най-малкото и най-ниското от всички познати пловдивски тепета, както и исторически данни за превратностите на съдбата му през годините, са изложени на ниво 1 в търговско-развлекателния център и могат да бъдат разгледани със свободен достъп в рамките на работното време на мола. Историческите фотографии, участващи в изложбата, са специално подбрани от Димитър Райчев, автор на книгите „Пловдивски алманах”, „Пловдив завинаги” и „Филипополис”. Популярният пловдивски краевед приема мисията да изясни всички спорове и догадки, свързани с миналото на Марково тепе, което в края на 40-те години на 20-и век, е напълно премахнато и изравнено.Марково Тепе е било високо едва 29 метра и, както и другите хълмове в Пловдив, представлява геоморфоложко образувание, формирало се във времето преди 70 – 100 милиона години. Оформено е от скали с изцяло сиенитов състав – същия, от който са съставени и останалите тепета, при които видимата част е незначителна в сравнение с цялото скално тяло, разположено в дълбочина под тях на площ от 50 кв. км. Така създадено, то преминава през всичките тези милиони години почти до 1920 г., когато започва бавното му разрушаване.Ето какво пише в пловдивските вестници в началото на 20-те години на 20-ия век, когато все още Марково тепе е почти цяло и непокътнато: „Марково тепе се възвишава като контрафорс, като издънка на Бунарджика. То има вид на костенурка, която си отпочива на ъгъла между булевард „Цар Освободител” и пътя за държавната болница. Цялото то представлява една компактна маса, от която каменоделците отдавна вече постоянно къртят люспи за бордюри и строителни материали на града, без да могат нищо да му направят. От южната му страна е макаронената фабрика и градината на Мардас, а между него и Бунарджика се извива пътят за конните казарми. Наименованието му Марково тепе не ще да е много старо, като се има предвид, че произхожда от легендарния в народните песни Крали Марко, който уж в коритото, издълбано на върха на това тепе, си е поял коня Шарколия. Простолюдието в продължение на вековете не е могло да си обясни каква видима нужда е могла да предизвика издълбаването на четвъртитата дупка в камъка и като все пак е задържало смътно в паметта си спомена, че тази дупка е свързана в миналото, по общо правило е приписало това каменно корито на Крали Марко. Най-характерното нещо на това тепе е неговото каменно корито. Имайки предвид, че то е дълбано не по късно от втори век след Христа, а може би и в епохата, когато Пловдив е бил и под владичеството на Филип Втори Македонски и неговите наследници (IV век пр. Христа), ние се опитваме с въображението си да проникнем в тайната, която крие то, макар че може би тя завинаги ще остане забулена за нас. Не се изработва току-тъй толкова дълбока гробница в самородния гранит за никой обикновен смъртник. Обстоятелството, че тя е направена на Марково тепе, значи извън чертите на града, иде да ни покаже, че покойникът вероятно е намерил смъртта си като военачалник в околностите на Пловдив. Даже може би той е бил убит на самото Марково тепе, когато е командвал от там войските си в сражението. А не подлежи на никакво съмнение, че някога, преди много столетия, Марково тепе е било укрепено с разкошен мраморен паметник, който се е издигал над гробницата и е служил за назидание на поколенията. За това свидетелстват и няколкото дупки около гробницата, считани от народа за стъпки на коня Шарколия”.В края на 40-те години на ХХ век старото Марково тепе е напълно премахнато и изравнено, дори част от него е издълбана и пълна с вода. Така на 1 март 1954 година за първи път Градският народен съвет на трудещите се обявява проект, свързан със застрояването на изравнения терен на мястото на Марково тепе. Предвижда се изграждане на Централна  градска баня за 200 души. Проектът е почти готов и през май 1959 година вече е решено, че строежът трябва да започне в началото на 1960 година, но банята така и не е построена. След няколко години има предложение за построяване на спортна зала, което също не се осъществява. Оставайки празно място, следващите години десетки пъти в южния край на терена многократно се издигат шапитата на гостуващите циркове в Пловдив. След толкова загубени години през май 1987 година Градският народен съвет прави ново предложение, с което едновременно иска промяна на проекта за изграждане на спортна зала и предлага издигане на нейно място на многофунционален културен център. Предложението е прието и през февруари 1989 година вестник „Глас” съобщава, че се разработва проект за благоустрояване на Марково тепе, в който се предвижда изграждане на многофункционален културен комплекс, където да се издигне и първата у нас пластична стена за скално катерене на алпинисти, а мястото пред стената да бъде организирано като малък амфитеатър със сцена за камерни изяви. В проекта е залегнало да бъде изграден и алпинеум, кафе-сладкарница, няколко търговски обекта, както и паркинг за 100 автомобила. Но само след осем месеца идва 10 ноември, всичко се променя, проектът не само е забравен, а и вече напълно неосъществим. Минават 27 години и на 28 октомври 2016-а на празното място на премахнатото преди седем десетилетия тепе, отваря врати голям търговски център с име „Марково тепе”.", "date": "2017.07.22", "title": " Уникални фотографии разказват историята на Марково тепе в Пловдив в едноименния мол"}
{"url": "https://trud.bg/%d0%bb%d1%8a%d0%b2%d1%8a%d1%82-%d0%bf%d1%80%d0%b5%d0%b7-2017-%d0%b0-%d0%b8-2018-%d0%b0/", "text": "Слънцето е в знака  от 22 юли – 18.16 ч до 23 август – 01.21 чЛъвът е неподвижен знак от зодиакалния кръст. Неговото място в звездната карта е петото.Обсебващи, завладяващи, до досада напористи в отношенията си, амбицирани да побеждавате – такава ще е вашата 2017-а. През цялата година мечтаете за възход в професионалното си поприще. Не е невъзможно, ако не допускате импулсивни действия, не прекалявате с исканията си да получавате похвали и ласкателства, дори незаслужени.  Искате да пътувате много, особено през втората половина на годината. За да осъществите плановете си, ви съветвам да имате до себе си хора, на които да разчитате и да се доверите. Решите ли да постигнете целите си сами, ще се разпилеете в много начинания, обещаващи, но безуспешни. Въоръжете с търпение и преодолявайте трудностите по пътя си през август и декември с помощта на своите знания и натрупания опит. Имате много сили в себе си, за да се справите с всички предизвикателства на живота. Не се колебайте да ги използвате.През 2017 година вашата доверчивост може да е причина да бъдете измамени в надеждите си, но не бъдете и прекалено мнителни, защото може да се окаже, че предпазвайки се от използвачи, сте загубили ценни партньори и приятели.През  август лесно се обиждате от критика, дори и когато знаете, че сте сгрешили. Податливостта ви на влияние, когато ви ласкаят, ви вреди. Бъдете внимателни през  декември и не раздавайте помощта си, без да ви е поискана.През май започва постепенният ви възход. Не прекалявайте с критичните си забележки през август и декември. Бъдете делови и отговорни през септември и ноември. Постарайте се да спечелите нови приятели и партньори, с които да встъпите уверени и щастливи.Новите 12 месеца През първите месеци на 2017 година се отдавате на мечтите и фантазиите си. Не се учудвайте, ако пропилеете дните си в очакване на чудеса, които няма как да ви споходят, особено ако ги бленувате в леност в периодите, добри за активна работа, а се впуснете да работите импулсивно и емоционално във времето, когато Меркурий е в своето ретроградно движение и обещава провал. Бъдете упорити, търпеливи и борбени и не допускайте кризи на работното си място, ако искате да постигнете целите си. Доверете се на здравия си разум и не инвестирайте преди април, август и декември. Ще загубите вложените пари. През септември и ноември всички договори за съдружие, финансиране, разширяване на вашия бизнес ще бъдат печеливши и ще ви донесат възхитата, но и завистта на мнозина неудачници, мечтаещи да са на вашето място. Грозят ви неочаквани удари от хора, които работят за ваши конкуренти. Не споделяйте идеите си. През септември не проявявайте прибързаност, за да не си създадете проблеми заради грешки при ново договаряне на бъдеща съвместна или самостоятелна дейност, но обвързана частично с ваши бивши партньори.Здраве: През 2017 година сте в състояние да съхранявате здравето си стабилно, ако не се поддавате на емоцията и на кулинарните изкушения, обилно полети с алкохол, особено в летните месеци. Здравословните проблеми ви дебнат през първите седем месеца на годината, когато ще се наложи да се справяте с повече депресиращи ви трудности по пътя си, възбуждащи постоянно главоболие и проблеми с кръвното и очите. Ако гледате философски на житейските проблеми, ще съхраните здравето си стабилно. Не се натоварвайте с негативни емоции и чужди проблеми, особено ако не сте в състояние да помогнете. Рискувате заради лакомията си да увредите сърцето си, а наднорменото тегло е допълнителен бонус към вашето нежелание да се грижите за себе си. Бъдете отговорни към себе си в дните, в които Луната е във вашия знак.Август  Август ви носи емоции, утежнени от ретроградното движение на Меркурий от 13-и и провала на по-голямата част от вашите планове, ако инатливо пренебрегвате звездните предупреждения. Ще избегнете неприятните моменти, ако отложите начинанията за следващия месец или поставите началото им без нерви и притеснение преди началото на ретроградното движение. Допуснете ли емоцията да ви ръководи, ще се сблъсквате с много трудности и постоянното противопоставяне на околните. Ако се налага да поставите началото на нови отношения или важни разговори, може да го сторите, без да ги финализирате. Трудно ви е да постигнете равновесие между емоцията, желанието и разума, да контролирате чувствата и преценявате постъпките си. Пазете се от изневери. Малката забежка ще има катастрофални последици за вас.Септември  През септември, след 5-и, когато Меркурий е вече в своето директно движение, поставете планираното ново начало. Добре се сработвате в нова среда. Ако заемате ръководна позиция, рискувате да си създадете проблеми със здравето заради непримиримостта ви към нежеланието на околните да ви следват и да се подчиняват на вашия ред. Не се нагърбвайте с чужди отговорности, за да не се налага да си взимате болнични и да се лекувате не защото сте се провалили, а защото сте свършили и вашата работа заедно с чуждата, но организмът ви се е сринал. Ще впечатлите с интелекта си и ще се изявите като работохолици, но пак повтарям – при някои за сметка на здравето. Не криете чувствата си. В личен план щастието е ваш постоянен спътник, стига да не хлътнете в изневери.Октомври  От началото на октомври съдбата ви дава знак кой е верният път, водещ към вашето по-добро бъдеще. Не се страхувайте от промените, които ви спохождат, защото ви дават възможност да предприемете действия важни за следващите ви години. Бъдете тактични и умерени във всичко. Създайте полезни партньорства в личен и професионален план. Въз основа на действията ви, на правилно планирания месец и на вашето търпение и уважение към колегите и близките ви добрите резултати са вашата заслужена награда. Във втората половина на октомври се налага да отстоявате позициите си, но и да не проявявате ината си и лъвското си его. Всичко около вас се случва по-бавно от очакваното и планираното.  Създайте хармония в отношенията си, като подадете ръка на хората, които според вас са ви засегнали, но не са имали лоши намерения.Ноември  Месецът е свързан със запознанства и с възможност да обогатите или промените средата, в която живеете и работите. Заредени сте с много положителна енергия, изпълнени с оптимизъм, знаете какво искате от живота и как да го постигнете. Потърсите ли помощ, ще ви бъде дадена. Заради моментна неувереност и съмнение във възможностите си или заради дочути клюки, че не сте достатъчно добри професионалисти, може да провалите месеца си и да затънете в самосъжаление с надеждата някой да ви съчувства. Не се притеснявайте, ако се налага бързо да се разделите с хора от обкръжението си, защото са ви мамили, предавали са ви многократно, но вие сте били доверчиви и сте пропуснали тези факти. При семейните изневярата няма да получи прошка, а ще доведе до развод. Съдбата ще ви подложи на изпитание, защото сте изцяло във властта на емоцията, която на моменти дори ви е непосилно да овладявате.Декември Трудностите през този месец са знак да намалите темпото, защото Меркурий е ретрограден от 3 до 23 декември и ви забранява както начинанията, така и промените, свързани с работата и инвестициите. Необходимо е да осъзнаете грешките си и да заживеете в съзвучие с вселенските закони, постигайки равновесие между материалната и духовната си същност, за да намерите своето вярно място, ако все още се лутате и го търсите. Използвайте дните на пасивност и рутинна работа за тази цел. Месецът не е добър за начинания, но инатът ви, целящ да ги осъществите, и вашата прибързаност може да ви изненадат със сериозни и продължителни неприятности и парични загуби. Изнервяте се, че няма как да завършите започнатото, ако няма и кой да поеме работата и да ви помогне, но всъщност и околните са подвластни на изискванията на Меркурий.", "date": "2017.07.22", "title": " Лъвът  през 2017-а  и 2018-а\t\t\t"}
{"url": "https://trud.bg/%d1%81%d0%bb%d0%be%d0%b6%d0%b8%d1%85%d0%b0-%d1%82%d0%b0%d0%ba%d1%81%d0%b0-%d0%bb%d1%83%d0%ba%d0%b0%d0%ba%d1%83-%d0%bd%d0%b0-%d0%bc%d0%b0%d1%82%d0%b8%d1%87/", "text": "„Челси“ ще пусне Неманя Матич в „Манчестър Юнайтед“, но клубът е решил да увеличи исканата цена за правата му с 15 млн. евро. Причината е трансферът на Ромелу Лукаку, който се бе съгласил да премине на “Стамфорд Бридж”, но в последния момент реши да подпише с “червените дяволи”.Собственикът на “сините” Роман Абрамович ще позволи на Матич да отиде в „Юнайтед“, но при положение, че от „Олд Трафорд“ платят55 млн. евро. По този начин руският бизнесмен иска да отмъсти на Жозе Моуриньо, който отмъкна трансферна цел номер 1 на „Челси“ това лято. Специалния направи оферта от 40 млн. евро за Матич, но от „Стамфорд Бридж“ я отхвърлиха, въпреки че играчът не влиза в сметките на Антонио Конте.„Ювентус“ и „Интер“ също са готови да преговарят за сръбския футболист.", "date": "2017.07.22", "title": " Сложиха такса „Лукаку“ на Матич"}
{"url": "https://trud.bg/%d0%ba%d0%b0%d0%ba-%d0%b1%d0%bb%d0%be%d0%bd%d0%b4%d0%b8%d0%bd%d0%ba%d0%b8%d1%82%d0%b5-%d0%be%d1%82%d0%bc%d1%8a%d1%89%d0%b0%d0%b2%d0%b0%d1%82-%d0%bd%d0%b0-%d0%b1%d1%80%d1%8e%d0%bd%d0%b5%d1%82%d0%ba/", "text": "Немско семейство си говори: – Представи си, фрау Майер паднала на леда на улицата! – Какъв ужас! – И при това много се контузила… – Какъв ужас! – Но са намерили добър хирург… – Интересно… – И сега изглежда както преди! – Какъв ужас!Полицай отива на сексолог. – Докторе, когато нощем в леглото целувам жена си, на сутринта намирам странни синини по лицето й. Докторът: – Аха, а пробвали ли сте да си сваляте фуражката нощем? Полицаят: -Ти луд ли си, бе? Още малко ще кажеш и свирката от устата да си вадя…Порасналият Иванчо чете вестник и преразказва на Мария: – Гледай, Марийке, какво пише във вестника, значи всеки път, когато вдишвам и издишвам, умира по един човек… Ми нормално, като не си миеш зъбите…Две блондинки си говорят. – Муци, моят мъж си купи мотор от Англия. – Олеее, дано да не е с десен волан!Двама мърльовци си вървят и единия пита: – На теб кой ти е денят за къпане? – Ами по принцип на 28 февруари, но понякога го отлагам за 29!Служители на „М-тел“, „Виваком“ и „Теленор“ се качили в такси и попитали за цената. – Предлагаме безлимитен пакет за 3 лв – отговорил таксиметровият шофьор. Пътниците се съгласили. Когато пристигнали на адреса, той казал: – 88 лева и 35 стотинки, ако обичате. – Но нали казахте 3 лв! – възмутили се пътниците – Вижте сега – обяснил шофьорът – при безлимитния пакет скоростта е ограничена до 10 км/ч, а Вие помолихте да карам по-бързо. По високата скорост се таксува по 3,30 лв за всеки 10 км/ч. Освен това безлимитния пакет е валиден само в рамките на един район, а Вие пътувахте в съседния район – това вече е вътрешноградски роуминг. Пътуване извън началния район се таксува еднократно по 9 лева. Освен това при вътрешноградски роуминг се заплаща на километър и ние начисляваме за първоначалните 100 км, а това са още 33 лв. Как така „скъпо“? Нашата стандартна тарифа е 49 ст/км, а Вие плащате в роуминг по 33 ст/км. Даже излиза по-евтино! Освен това Вие бяхте няколко човека. От 1 януари услугата „групови пътувания“ е платена – по 6,50 лв на човек. И още 13 лв Ви начислихме за музикален пакет, тъй като Вие качвайки се в таксито с това си действие се съгласихте да използвате тази платена услуга. Така че всичко е правилно – 88 лева и 35 стотинки.Змей страховит, дойдох да те победя в честен двубой и да спася принцесата!!! – Но… аз съм принцесата?! – Опс… Малко тъпо се получи…Сутринта в автобуса пътува жена и говори по мобилния: – …и представи си, Миче, влизам в спалнята ни, а там той със съседката се търкаля на нашето легло, на пръсти се изнесох и отидох в спалнята и взех…О, Миче, спирката ми, като си тръгна от работа в шест ще ти доразкажа. Шест вечерта. Същата жена се качва в автобуса, а вътре седят същите хора, един мъж се качва запъхтян: – Не съм закъснял, нали? Поглежда жената и казва: – Какво чакаш? Звъни на Мичето.Мъж влиза в спален вагон и пита кондукторката: – Извинете, не можах да си купя билет. Ето ви 20 кинта. Може ли да направите някакво изключение и да ме настаните някъде? Кондукторката помислила малко и казала: – Ами добре. Ще ви настаня в едно купе, където има една жена, ама обещайте че ще се държите прилично. – Обещавам. Няма проблем. Аз съм самата невинност. След един час жената от купето изскочила навън обляна в сълзи. – Какво става? – разтревожено попитала кондукторката? – Как какво?! Какъв е този идиот дето го настанихте в моето купе? Когато дойде и започна да се налива с ракия, нищо не казах. Когато започна да ми се натиска, пак нищо не казах. Когато започна да се съблича, пак нищо не казах. Но когато ми взе очилата, сложи си ги на оная работа и каза: „Жоре, глей к’ъв крокодил ни се е паднал“, тогава не издържах..Нова касиерка в банката вижда човек с чорапогащник на главата, който идва към нея. Ужасена, веднага почва да търси паникбутона. Отзад се обажда друга касиерка: – Спокойно! Това е шефът, идва на работа… – Ама защо е така странно облечен?! – Разправя, че му било стар навик.Син на мутра се прибира вкъщи след последния учебен ден. Баща му го пита: – Е, сине, как завърши? – Ами, тате, 5 двойки… – Мале-е-е, голям бой ще падне! – Знам, тате, взел съм адресите на даскалите.70-годишен мъж при доктора: – Другата седмица ще се женя! – О, чудесно, а на колко години е булката? – 21. – Бих искал да ви предупредя, че прекомерната активност в леглото може да доведе до смъртен случай! – Да умира! Пак ще се оженя!След прегледа психиатърът към пациента: – Трябва да прекратите умствената работа? С какво се занимавате? – Докторе, депутат съм. А-а! Тогава може!Две блондинки си говорят, едната пита: – Защо са толкова кратки вицовете за блондинките? Другата отговаря: – За да ги запомнят по-лесно брюнетките…Шеф решил да си назначава секретарка, но бил чул от свой приятел, че за по-прецизен избор е нужно психоаналитик да провежда интервюто. До интервю били допуснати три дами. Психоаналитикът задал на всички един въпрос: „Колко прави 3 и 3“. Първата отговорила, без да се замисля: „6!“ Втората, след като разсъждавала известно време, казала: „33!“ Третата пък отговорила: „Може да е 6, може да е 33“. Психоаналитикът обяснил на шефа: – Първата дама е акуратна, точна и стриктна, но без въображение. Втората, напротив, разсъждава, интелигентна е, но лети в облаците. Третата ще ви угажда, но няма да разбирате какво си мисли. И така – коя ще вземете? Шефът, без да се замисля, отговорил: – Ей онази русата с големите цици.Един ревнив мъж, преди да замине командировка, казва на приятел: – Моля те, следи жена ми! Ако видиш нещо необичайно, прати ми есемес и аз ще си дойда. След три седмици получил есемес: „Ела си веднага!“ Върнал се и отишъл при приятеля: – Какво стана? – Ами всяка вечер идваше един мъж при нея и сутринта си тръгваше… – Е, защо чак сега ми писа? – Ами необичайното се случи вчера! Той не дойде…– Откакто се запознах с вас – казва мъж на една жена на морето, – не мога да ям, да пия, да пуша… – Толкова сте влюбен е мен ли? – Не, просто за това не ми остават пари.– Господин съдия, невинен съм! – По-рано съдили ли са ви? – Никога. Това е първата ми кражба.– Вчера жена ми ме изпрати до магазина… – И? – Ами нямах си представа, че така се е променил за десет години!", "date": "2017.07.22", "title": " Как блондинките отмъщават на брюнетките?"}
{"url": "https://trud.bg/%d1%82%d0%be%d0%ba-%d1%81%d0%bf%d0%b8%d1%80%d0%b0-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%b7%d0%b0-%d1%82%d0%b8%d1%87%d0%b0/", "text": "Проблем с електричеството бави завръщането на „Черно море“ на стадион „Тича“. Това призна треньорът на „моряците“ Георги Иванов.„Има шанс да се върнем на нашия стадион за мача с „Дунав“ другата седмица – каза Гонзо. – Теренът, осветлението… Всичко е ок, но има проблем с тока. Ако нищо не стане, предпочитам да играем с „Дунав“ в Русе. В Каварна само се мъчим. Феновете също. Не може на мача с „Витоша“ да има 5 човека публика. Отборът ни изпитва затруднение в Каварна. Имаме футболисти, които могат да играят бързо, технични са, а теренът ни пречи.“„Черно море“ обаче е лидер в „А“ група. Отборът на Гонзо разгроми „Верея“ с 4:0 като гост. Мариян Огнянов вкара два гола, а по един добавиха Сукуп и Цветелин Чунчуков. Успехът прати тима на върха в класирането с пълен актив от точки – 6 и 5:0 голова разлика.", "date": "2017.07.22", "title": " Ток спира „Черно море“ за „Тича“"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%b2-%d0%b4%d0%b6%d0%b8%d0%bf/", "text": "Моторист на 32 г. от шуменското село Дибич се блъсна в джип „Фолксваген Туран“ на изхода на Шумен към 18 часа в събота. Инцидентът станал на бул. „Ришки проход“, по който моторът „Сузуки“ и джипът се движели в една посока, но джипът предприел обратен завой, научи „Труд“. Мотористът се ударил във возилото и паднал. Откаран е в шуменската  болница и се очаква информация за състоянието му. Водачът на джипа е тестван за алкохол, дрегерът не отчел нищо.Към момента по предварителна информация от  медиците няма опасност за живота на моториста, но е в тежко състояние – с черепно-мозъчна травма и съмнение за фрактура на десен крак. Предстоят още изследвания. Взета му е кръвна проба . Водачът на джипа е 21-годишният И.Ш. от село Тодор Икономово. И двамата са правоспособни. Изясняват се причините за инцидента.", "date": "2017.07.22", "title": " Моторист в болница след удар в джип"}
{"url": "https://trud.bg/%d0%b4%d1%8e%d0%bd%d0%ba%d0%b5%d1%80%d0%ba-%d0%b5-%d0%ba%d0%be%d0%bb%d0%be%d1%81%d0%b0%d0%bb%d0%bd%d0%be-%d0%b2%d0%be%d0%b5%d0%bd%d0%bd%d0%be-%d0%b7%d1%80%d0%b5%d0%bb%d0%b8%d1%89/", "text": "Премиерната военна драма “Дюнкерк” със сигурност ще се превърне в един от филмите събития на годината. Критиците обожават новия филм на Кристофър Нолан и го възнаградиха с някои от най-блестящите отзиви и рецензии за цялата 2017-а досега. Публиката също е настроена положително и прогнозите са, че епосът ще стане монументален зрителски хит.Нолан е режисьор на някои от най-успешните филми за последните 20 години – “Престиж”, “Мементо”, “Батман в началото”, “Черният рицар”, “Генезис”, “Интерстелар”.Ето и сюжета: “Битката за Дюнкерк се развива през лятото на 1940 г. и продължава от края на май до началото на юни. Съюзническите сили (предимно британски, френски, полски и белгийски войски) губят и са притиснати от немската военна машина. Останали без други възможности, Съюзниците организират едно от най-мащабните отстъпления, което военната история познава. Стотици хиляди войници бягат от плажовете на Дюнкерк в открити широки кораби. Разглеждано в ретроспекция, това може да не е най-славното решение, но избирайки да живеят, за да се бият друг ден, Съюзниците се спасяват от пълен погром.”Режисьор и сценарист на “Дюнкерк” (”Dunkirk”) е Кристофър Нолан, а в ролите ще видим Том Харди, Марк Райлънс, Кенет Брана, Килиън Мърфи, Фьон Уайтхед, Анерин Бернар, Джеймс Дарси, Джак Лоудън, Бари Кеган, Том Глин-Карни, Хари Стайлс и Миранда Нолан.", "date": "2017.07.22", "title": " „Дюнкерк“ е колосално военно зрелище\t\t\t"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d0%b8-%d1%89%d0%b5-%d0%b2%d0%b0%d0%b4%d1%8f%d1%82-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%ba%d1%80%d0%b8%d1%81%d1%82%d0%b8%d1%8f%d0%bd/", "text": "Алпинисти ще вадят тялото на 16-годишния Кристиян, който бе намерен днес мъртъв в района на Триград, съобщиха от ОД на МВР- Смолян.Трупът е в недостъпна местност, до пропастта не може да се стигне пеша. Тялото на 16-годишния Кристиян е открито към 14 ч от неговия баща.Момчето бе в неизвестност от 9 юли, когато изчезна, след като удари с автомобил четирима пешеходци край Триград. Кристиян вероятно се е самоубил, скачайки от скалата, предполага кметът на селото Цветан Славков, цитиран от БТА.Екип разследващи полицаи извършват оглед на мястото, където е намерен трупът. След приключване на огледа алпинисти ще пристъпят към изваждане на тялото.Според първоначални данни момчето е паднало или е скочило от около 120-метрова скала. Предстои да бъде извършена и аутопсия, уточняват от полицията.Районът, в който е намерено тялото, не е обходен при издирването, тъй като е недостъпен, обясняват от кметството. От полицията информират, че трупът очевидно е в тази пропаст от дни, вероятно още от нощта на пътния инцидент.", "date": "2017.07.22", "title": " Алпинисти ще вадят тялото на Кристиян от пропастта край Триград"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-e-%d1%80%d0%b5%d1%88%d0%b8%d0%bb%d0%b0-%d0%b4%d0%b0-%d1%81%d0%b5-%d1%81%d0%bf%d1%80%d0%b0%d0%b2%d0%b8-%d1%81-%d0%b1%d0%b5%d0%b7%d1%80%d0%b0%d0%b1/", "text": "Държавата e решила да се справи  с безработицата в най-бедните райони. Социалното министерство отпуска 2 милиона лева, за да намали безработните в общините, където всеки трети е извън пазара на труда, съобщи .14 общини от три области са включени в пилотната програма, чиято цел е трайно безработните да бъдат обучени да повишат квалификацията си и да се върнат отново на пазара на труда.Това са общини само в Северозападна България. Причината е, че безработицата там е между 30 и 60 на сто.Програмата е насочена основно към няколко групи – младежи до 29 г., хора, които от години са без работа и такива, които са на социални помощи.Kандидатите за работа трябва единствено да са регистрирани в Бюрата по труда.„Приоритетно ще бъдат включени хора на социално подпомагане, идеята е тези лица да не получават социални помощи, а да могат да изкарват финансови средства чрез полагане на труд”, заяви Искрен Ангелов.Парите за безработни ще стигнат за наемане на работа на около 830 души. Ангажиментът обаче е само за четири месеца и не е ясно дали след това тези хора отново няма да са извън пазара на труда.Според разчетите на социалното министерство безработицата в тези 14 общини трябва да спадне с десет на сто.", "date": "2017.07.22", "title": " Държавата e решила да се справи с безработицата в най-бедните райони\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-13/", "text": "Рокери бандити вилнеят под US марката „Ангели от ада“Представители на американски мотоклубове у нас се борят за територии и надмощие. В това са единодушни моторджии от цялата страна. В разгара на разразилата се тази седмица война между рокерски клубове във Велико Търново изплува името на Hells Angels (б.а. “Ангели от ада”), заради които „Олд Бастард” се закриват и свалят емблемите си.  Откриха тялото на 16-годишния Кристиян от ТриградТялото на 16-годишния Кристиян бе открито от баща му. Момчето бе в неизвестност от 9 юли, когато избяга, след като удари четирима души с автомобил край Триград. Трупът е в недостъпна местност, до пропастта не може да се стигне пеша. Затова алпинисти ще се включат в изтеглянето му. Тялото на момчето е намерено към 14 ч вчера, въпреки че властите спряха издирването след почти две седмици неуспешни опити.Учени вадят замръзнал метан от Черно море на есенБългарско-германска научна експедиция ще извади за пръв път тази есен замръзнал метан от дълбините на Черно море. По този начин учените ще проверят резултатите от геофизичните изследвания, провеждани до момента, според които под дъното в българския участък се крият хиляди кубични километра метан под формата на твърд газов хидрат.  Народът срещу държавата, поради обратнотоАнтагонизмът между държавните служители и нормалните граждани не започва с Андрешко – коментар на Емил Спахийски    Велизар Соколов-Заки: Ако не гледаме на живота с хумор, сме обречениНа моменти ми се иска да стана културен емигрант    Американският флот приема суперсамолетоносачС тържествена церемония, ръководена от президента Доналд Тръмп, ВМС на САЩ приеха вчера първия от самолетоносачите от следващо поколение. “Джералд Р. Форд” постъпва във флота с три години закъснение, похарчените $12,9 млрд. за него са над планираните, а ще са необходими още пари и време до привеждането му в готовност за бойни операции.   ", "date": "2017.07.22", "title": " Вижте акцентите от броя на вестник „Труд“ в неделя, 23 юли 2017"}
{"url": "https://trud.bg/%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%b4%d0%b5%d0%bd%d1%8f-%d1%80%d0%b8%d0%b1%d0%b0%d1%80-%d0%bf%d0%be-%d0%b7%d0%b0%d0%bb%d0%b5%d0%b7-%d1%81%d0%bb%d1%8a%d0%bd%d1%86%d0%b5/", "text": "Рибар лови риба по залез слънце на язовира до Чепинци, София.Снимка: Благой Кирилов", "date": "2017.07.22", "title": " Снимка на деня: Рибар по залез слънце"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d1%84%d0%bb%d0%be%d1%82-%d0%bf%d1%80%d0%b8%d0%b5%d0%bc%d0%b0-%d1%81%d1%83%d0%bf%d0%b5%d1%80%d1%81%d0%b0%d0%bc%d0%be/", "text": "С тържествена церемония, ръководена от президента Доналд Тръмп, ВМС на САЩ приеха вчера първия от самолетоносачите от следващо поколение. “Джералд Р. Форд” постъпва във флота с три години закъснение, похарчените $12,9 млрд. за него са над планираните, а ще са необходими още пари и време до привеждането му в готовност за бойни операции.ВМС на САЩ са заделили $43 млрд. за трите кораба от ново поколение, което трябва за замени сегашните самолетоносачи от клас “Нимиц”. Знаят се имената на другите два – “Джон Ф. Кенеди” (строежът му почна през 2011 г.) и “Ентърпрайз” (по план ще се строи от 2018-а). “Джералд Р. Форд” носи името на 38-ия президент на САЩ, който е служил във флота през Втората световна война, включително на лекия самолетоносач “Монтерей”, с който участва в бойните действия в Тихия океан. Дъщеря му Сюзан Форд Бейлс е “спонсор” на кораба – в US флота избират цивилна жена, която е поканена да му донесе късмет и божествена защита. Тя също присъства на церемонията в морската база в Норфолк, Вирджиния.Самолетоносачът е построен от компанията “Хънтингтън инголс индъстрис”, като изграждането му започва през 2005 г. В него има 23 нови или модифицирани системи. Една от тях – електромагнитните катапулти за ускоряване на самолетите, предизвика недоволството на Тръмп по-рано т.г., защото стрували стотици милиони повече от паровите. Нова е системата за забавяне на машините при кацане, интегрирането на радарите, както и на оръжейните системи. Подсилен е енергийният блок, като дори при пълно натоварване остава резервна мощност за захранване на едни бъдещи бойни лазери. Интересна новост е липсата на писоари в тоалетните, което прави “Джералд Р. Форд” първият “полово неутрален” боен кораб.Доклад на US сметната палата сочи, че ВМС ще трябва да похарчат още $780 млн., за да стане самолетоносачът готов да бойна употреба – най-вероятно през финансовата 2021 г.", "date": "2017.07.22", "title": " Американският флот приема суперсамолетоносач (ИНФОГРАФИКА)\t\t\t"}
{"url": "https://trud.bg/%d0%be%d1%80%d0%b1%d0%b0%d0%bd-%d1%81%d0%b5-%d1%82%d1%80%d0%b5%d0%b2%d0%be%d0%b6%d0%b8-%d0%b4%d0%b0%d0%bb%d0%b8-%d0%b5%d0%b2%d1%80%d0%be%d0%bf%d0%b0-%d1%89%d0%b5-%d0%be%d1%81%d1%82%d0%b0%d0%bd%d0%b5/", "text": "Унгарският министър-председател Виктор Орбан се тревожи за бъдещето на Европа.„Дали Европа ще остане за европейците, дали Германия ще остане за германците и дали Унгария ще остане за унгарците?“, пита Орбан, цитиран от вестник Magyar Hirlap Орбан сравни решаването на икономическите проблеми в Европа чрез внос на мигранти с корабокрушенец, който се опитва да утоли жаждата си с морска вода. „Да, това също е вода, но от нея проблемите само ще се увеличат“, посочи той. Министър-председателят подчерта, че културата на мигрантите контрастира рязко с тази на европейците. Той даде пример, че докато европейската култура счита, че жените и мъжете са равни, в ислямската култура жените са подчинени. Орбан също така посочи, че при разговор с представители на мюсюлманската общност е открил, че те смятат собствената си култура за по-силна от християнската. „Повторното образование и интеграцията на мигрантите няма да бъдат успешни именно по тази причина“, заяви унгарският министър-председател. „Не можем да сме солидарни с идеи, хора и групи, които просто са си поставили за цел да променят европейската култура. Това влиза в противоречие с европейското съществуване и култура. Не може да има солидарност, защото крайният резултат от нея би бил катастрофа“- заяви Орбан Виктор. Премиерът повтори, че солидарността не е цел а такава е европейците да живеят безопасно в свобода и мир.", "date": "2017.07.22", "title": " Орбан се тревожи: Дали Европа ще остане на европейците?"}
{"url": "https://trud.bg/%d1%80%d0%be%d0%ba%d0%b5%d1%80%d0%b8-%d0%b1%d0%b0%d0%bd%d0%b4%d0%b8%d1%82%d0%b8-%d0%b2%d0%b8%d0%bb%d0%bd%d0%b5%d1%8f%d1%82-%d0%bf%d0%be%d0%b4-us-%d0%bc%d0%b0%d1%80%d0%ba%d0%b0%d1%82%d0%b0/", "text": "Представители на американски мотоклубове у нас се борят за територии и надмощие. В това са единодушни моторджии от цялата страна. В разгара на разразилата се тази седмица война между рокерски клубове във Велико Търново изплува името на Hells Angels (б.а. “Ангели от ада”), заради които „Олд Бастард” се закриват и свалят емблемите си.Репортерска справка установи, че Hells Angels e известен в много държави мoтoклyб. ФБР, Кaнaдcкaтa aгeнция зa кpиминaлнo paзyзнaвaнe и Евpoпoл нeeднoкpaтнo cигнaлизиpaт, чe Ангeлитe ca cвъpзaни c нacилия, нapкoтици и peкeт.Клyбът ce фopмиpa пpeз 50-тe гoдини нa минaлия вeк в САЩ. Hells Angels спадат към т.нар. „еднопроцентови МС-та”, които са най-пристъпни. Зaбpaнeни са в Гepмaния, Холандия и Белгия, а Европейската комисия обсъжда варианти за тяхната забрана на територията на целия съюз, коментират наши рокери.У нас Ангелите се самопровъзгласяват преди около две години и оттогава се разрастват. В болярския град е локализиран „клубът майка”, а другите представителства са в Асеновград и  Бургас. Смята се, че те искат да изместят българските мотоклубове, като ги сплашат и наложат охранителните си фирми. В моторджийските среди дори се заговори, че Ангелите се опитвали да се домогнат и до политическо влияние. От Hells Angels пък твъpдят, чe върху тях се сипят неоснователни нападки. Заявяват, че това, което се тиражира, нe e вяpнo и чe тe ca caмo гpyпa мoтoциклeтиcти, кoитo opгaнизиpaт coциaлни cъбития кaтo cъвмecтни кapaния, кyпoни и cъcтeзaния.Журналистическо проучване показа, че конфликтът между тях и клуб „Олд Бастардс” във Велико Търново засега е локален. „Според нашите норми, aкo пo-гoлeмият клyб peши, чe някoй пo-мaлък мy пpeчи, мoжe дa гo “зaкpиe”. Реално Hells Angels има около 30-тина членове, а опонентът му „Олд Бастардс” е с около двайсетина души. Освен това Hells Angels са по-силни финансово и имат подкрепата на събратята си от Америка. Зад тях стоят и няколко охранителни фирми”, разясниха рокери от старата столица. Запознати с моторджийския живот пък довериха, че към членове на „Олд Бастардс” били отправяни сериозни заплахи за саморазправа и закани, че ако не се закрият, ще бъдат бити и сваляни от моторите. Това стъписало любителите на мощните машини и те решили доброволно да отстъпят. Така в момента има привидно примирие между враждуващите два лагера, но от „Олд Бастардс” се опасяват, че ако някой от тях дръзне да се появи с отличителните знаци на клуба, това отново ще подкладе разпрата.Абсурдът е пълен, защото реално „Олд Бастардс” имат официална регистрация и никога не са нарушавали с действията си законови разпоредби. Заканите обаче принудили вcичките им пpeдcтaвитeли да cвaлят нaшивкитe нa клyбa oт гъpбoвeтe cи и дa ce дъpжaт тaкa, чe oбщнocттa им вce eднo нe e cъщecтвyвaлa никoгa.Ситуация Разпрата тръгнала от общ съборСлед като гръмна новината за разприте, председателят нa „Олд Бастардс” Пeтъp Стeфaнoв потвърди пред „Труд”, че клубът е бил предупреден, че трябва да бъде закрит.“Олд Бacтapдc” е cъздaдeн пpeз 2012 г. Рoкepитe ca пoзнaти oт дeceткитe cи блaгoтвopитeлни aкции, пpoтecти пo paзлични социални и обществени кayзи и opгaнизиpaнeтo нa мaщaбния мoтo poкфecт във Вeликo Tъpнoвo, кoйтo пocлeднитe 2 гoдини пpaвихa cъвмecтнo c Hells Angels.„Пpoявaтa бeшe включeнa в кyлтypния кaлeндap нa Общинa Вeликo Tъpнoвo. Тaзи гoдинa двaтa клyбa тpябвaшe да нaпpaвят oт 7 дo 9 юли нaд  Пeтpoпaвлoвcкия мaнacтиp мoтo poкcъбop пoд нacлoв “В cъpцeтo нa Бългapия”, припомнят запознати със събитията.Според публикации във фейсбук става ясно още, че “гpyбoтo нecпaзвaнe нa пpaвилaтa” вcъщнocт e нeжeлaниeтo нa “Олд Бacтapдc” дa yчacтвaт в cъбop c бюджeт 100 000 лв., които да се разпределят, както Hells Angels прецени. Това обаче било изтълкувано като „дайте 50 000 лв. зa cъвмecтeн cъбop и пийте cтyдeнa вoдa или ви зaкpивaмe”.Председателят нa „Олд Бастардс” Пeтъp Стeфaнoв потвърди пред „Труд”, че клубът е бил предупреден, че трябва да бъде закрит. Той обаче отказа коментар. Известният търновски бизнесмен и моторджия сподели само, че в старата столица всички знаят кои са те, знаят и кои са представителите на конкурентния клуб и много добре разбират ситуацията.Имат Стратегия за разбирателство Запалени по моторите от страната: „Обединява ни братство, а не войни!“Запалени по мощните машини разясняват, че българските мотоклубове съблюдават строги правила, които важат за всички по света. Освен вътрешни клубни разпоредби, те спазват и  правила за каране на мотори в група по пътищата.„В мотосредите в България бе възприета стратегия за разбирателство, според която чуждестранните клубове да нямат влияние и намеса върху родните мотообщества. Девизът сред мотористите у нас е Love & Respect (б.а. Любов и уважение), който е в пълно противоречие с поведението на щатските структури. Те изискват уважението на останалите мотористи чрез страх и насилие, което е в пълен разрив с нашите норми. Американските клубове обаче си изграждат чартъри в Европа и в други континенти”, доверяват заклети рокери.Те са категорични, че организираното мотодвижение в България съществува от 20 години и досега никога не е имало проблеми. У нас има над 50 мотоклуба, които функционират в патрньорство. „Категорично не одобряваме това, което се случва във Велико Търново. В София има 6 рокерски клуба, които са в много добри взаимоотношения. Партнираме си. Клубовете дори са обединени в сдружение. Ако се появят структури на чуждестранни рокерски общности, биха били приети единствено, ако се съобразят и ако спазват установените у нас правила. Защото в случая говорим за братство, а не за война!”, категоричен е Георги Томов от София.Заради конфликта в старопрестолния град до дни се очаква да бъде свикано Общото събрание на мотоклубовете у нас, което да реши съдбата на „Олд Бастардс”. „Български мотоклуб с традиции не може да бъде заличен от друг мотоклуб при това чуждестранен“, разясниха рокери в болярския град.", "date": "2017.07.22", "title": " Рокери бандити вилнеят под  US марката „Ангели от ада“\t\t\t"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d0%bd%d0%b5-%d0%b8%d1%81%d0%ba%d0%b0-%d0%b2%d1%8a%d0%b2-%d1%84%d0%ba-%d0%bc%d0%b5%d1%81%d0%b8/", "text": "Неймар не иска да е част от „ФК Меси“. Това стана ясно след проведената среща с Хосеп Мария Бартомеу, президентът на „Барселона“. На нея бразилецът е заявил, че се чувства в сянка на голямата аржентинска звезда на каталунците. Неймар не желае да е втора цигулка на Лионел Меси.„Трансферът му в ПСЖ е сигурен на 90%, написа сайтът на „Скай Спортс“. – Само чудо може да го задържи в „Барселона“. На 25-годишна възраст бразилецът смята, че е време да спечели Златната топка. Нападателят вярва, че може да бъде най-добрият футболист в света, но в друг клуб. ПСЖ е единственият отбор, който е готов да плати освобождаващата клауза в договора му, която възлиза на 222 млн. евро.“Испанският вестник „АС“ потвърди новината на „Скай Спортс“.„Бартомеу напусна срещата с Неймар побеснял – съобщи „АС“. – Двамата говориха около час и половина. Какво са си казали не е известно, но ръководителят на „Барселона“ си тръгна разгневен, като дори не е поздравил хората, с които се е срещнал.“Източник на испанският вестник твърди, че Неймар е уведомил Бартомеу за намерението му да премин в ПСЖ, а босът след дълги опити да го разубеди е отговорил, че му трябва още време, за да осмисли сложната ситуация.„Неймар ще е играч на ПСЖ до края на следващата седмица“, прогнозира каталунският вестник „Спорт“.", "date": "2017.07.22", "title": " Неймар не иска във „ФК Меси“"}
{"url": "https://trud.bg/%d0%b1%d0%be%d1%82%d0%b5%d0%b2-%d0%b7%d0%b0%d1%80%d0%b0%d0%b1%d0%be%d1%82%d0%b8-675-000-%d0%b5%d0%b2%d1%80%d0%be-%d0%b2-%d0%bb%d0%b8%d0%b3%d0%b0-%d0%b5%d0%b2%d1%80%d0%be%d0%bf%d0%b0/", "text": "„Ботев” ще получи от УЕФА общо 910 000 евро, ако тимът продължи победоносния си поход и успеят да отстранят „Маритимо” в третия предварителен кръг на Лига Европа. Досега воденият от Николай Киров тим заработи 675 000 евро – 215 000 евро за класирането си в турнира, 225 000 евро за отстраняването на албанския „Партизани” (Тирана) и още 235 000 евро за „скалпа” на израелците от „Бейтар” (Йерусалим). В тази сума не влизат парите от продажба на телевизионни и рекламни права и билети, макар че те не са особено голямо перо.От управата на „Ботев” не скриха разочарованието си, че от предоставените 10 074 билета за реванша срещу евреите на стадион „Лазур” в Бургас не са успели да продадат дори и половината от това количество. Затварянето на четирите блока в сектор „В” пък не се е оказало чак толкова фатално във финансово изражение в сравнение с евентуална солена глоба, която е могло да бъде наложена от УЕФА.От събота сутринта на три места в Пловдив вече се продават безценните хартийки за първия мач с „Маритимо”.Проблеми с глезена ще попречат на нападателя Стивън Петков да дебютира с екипа срещу „Славия” в неделя, както и в предстоящите два сблъсъка с португалския „Маритимо”. 22-годишен футболист все още се възстановява от травмата в глезена, който му бил счупен през април.", "date": "2017.07.22", "title": " „Ботев” заработи 675 000 евро в Лига Европа"}
{"url": "https://trud.bg/%d1%82%d1%80%d0%b5%d1%82%d0%be-%d0%b7%d1%83%d0%b1%d1%8a%d1%80%d1%87%d0%b5-%d1%89%d0%b5-%d1%81%d0%b5-%d1%80%d0%be%d0%b4%d0%b8-%d0%b2-%d0%b8%d0%b7%d1%82%d0%be%d1%87%d0%bd%d0%b8%d1%82%d0%b5-%d1%80%d0%be/", "text": "В района на дивечовъдното стопанство „Студен кладенец“ се очаква да се роди трето зубърче. Това съобщиха от фондация „По-диви Родопи“. Близо четири години в Източните Родопи живеят Европейски бизони. През годините зубрите бързо се превърнаха в атракция за местните хора и туристите в региона, сред тях са туристи от цяла България, Холандия, САЩ, Турция.Експертът по биоразнообразие към фондация „По-диви Родопи“ Христо Христов съобщи за , че до края на годината целта ще бъде да доведат още две женски, за да може полулацията на вида да стане по-голяма и да се оформи социална група. Адаптацията им в този красив и богат на биоразнообразие район доказва, че дивата природа може да се завърне.", "date": "2017.07.22", "title": " Трето зубърче ще се роди в Източните Родопи"}
{"url": "https://trud.bg/%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d1%81%d1%80%d0%b5%d1%89%d1%83-%d0%bd%d0%b0%d1%81%d0%b8/", "text": "Протестна шествие срещу насилието и агресията се проведе в Нова Загора. Повод е нападението миналата неделя от група младежи над 17-годишно момче, което изпращало приятелката си, съобщи .Протестът започна в 17:30 часа, до ексцесии не се стигна. Шествието  бе организиран от съученици на пострадалото момче, които бяха придружени от родители и учители.Над 300 души се събраха на площада пред общината, за да кажат не на агресията и насилието.Миналата неделя 17-годишният Димо изпраща приятелката си, когато група младежи му поискали цигара, а след това момчето било нападнато в гръб.В резултат на удара, Димо е със спукан череп и леко мозъчно сътресение. Нападателят, също на 17 години, е задържан. Името му е Сашо и е от местната ромска махала.Хората казват, че подобни сбивания не са рядкост там. Те искат законите да бъдат за всички и да се спазват от всички. Специални мерки срещу агресията взема и общината. С декларация местният общински съвет поиска от МВР още 20 полицаи, които да патрулират по улиците нощно време и да извършват проверки. До три месеца в града ще има видеонаблюдение на ключови места. 17-годишният младеж, който нападна Димо, ще бъде съден по бързата процедура", "date": "2017.07.22", "title": " В Нова Загора протестираха срещу насилието и агресията"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d1%81-%d1%82%d1%83%d1%80%d0%b8%d1%81%d1%82%d0%b8-%d0%ba%d0%b0%d1%82%d0%b0%d1%81/", "text": "Пиян шофьор на автобус, в който пътували туристи, е предизвикал лека катастрофа в курорта Паничище, съобщават от Областната дирекция на полицията в Кюстендил.     Тази вечер след 18.00 часа той е ударил два леки автомобила, движещи се в насрещната лента за движение. При инцидента няма пострадали хора.   При проверка с дрегер е отчетена концентрация от 2.57 промила алкохол в издишания въздух. Пияният шофьор е от Варна. Той е задържан за 24 часа в ареста на полицията в Дупница.  ", "date": "2017.07.22", "title": " Пиян шофьор на автобус с туристи катастрофира в Паничище\t\t\t"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%be%d0%bb%d1%81%d1%8a%d0%bd-%d0%b2-%d1%81%d0%bd%d0%b5%d0%b6%d0%bd%d0%b0-%d0%bc%d0%b8%d1%81%d1%82%d0%b5%d1%80%d0%b8%d1%8f/", "text": "Разкошната Елизабет Олсън е звездата в снежния трилър “Wind River”, режисиран от сценариста на прекрасни фиилми като “Сикарио” и “На всяка цена” Тейлър Шеридан.Филмът е с участието и на Джереми Ренър, а историята проследява един новак-агент на ФБР (Олсън) в разследването на убийство на местно момиче в отдалечен индиански резерват. С помощта на следотърсач (Ренър), който крие мрачно минало и има дългогодишни приятелски отношения с местната общност, тя се надява да разкрие странните обстоятелства около мистериозната смърт…Първите кадри от “Wind River”, загатнаха както за тона и атмосферата, така и за драматичните измерения на историята, и убедиха зрителите, че филмът е заслужил своя успех в Сънданс и Кан.Режисьор и сценарист на “Wind River” е Тейлър Шеридан (”Сикарио” и “На всяка цена”). В ролите са Джеръми Ренър, Елизабет Олсън, Джулия Джоунс, Джон Бърнтал, Джил Бирмингам, Греъм Грийн, Келси Асбайл. Саундтракът е дело на Ник Кейв и Уорън Елис. Филмът тръгва масово по кината през август.", "date": "2017.07.22", "title": " Елизабет Олсън в снежна мистерия\t\t\t"}
