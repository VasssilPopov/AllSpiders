{"url": "https://trud.bg/%d1%81%d0%b0%d0%bc%d0%be-%d0%bb%d0%b5%d0%ba%d0%b0%d1%80%d0%b8-%d1%89%d0%b5-%d0%b8%d0%b7%d0%b3%d0%be%d1%82%d0%b2%d1%8f%d1%82-%d0%b4%d0%b8%d0%b5%d1%82%d0%b8/", "text": "Режимите от неспециалисти крият риск за здравето Изготвянето на диети вече ще се извършва само от лекари. Това е заложено в поправка в Закона за здравето, която Министерството на здравеопазването внесе за обществено обсъждане. Диетите са регламентирани в нормативната уредба като “неконвенционални методи за благоприятно въздействие”. За да се избегнат рискове за здравето, вече само лица с професионална квалификация “лекар” ще могат да правят диетотерапия. Фитнес инструктори, лечители, хомеопати и лица със средно образование няма да имат право на това. В мотивите към поправката в закона се посочва, че “прилагането на “диетика” от неспециалисти крие рискове за здравето на пациентите”. Диетотерапия се практикува от висококвалифицирани лекари-специалисти, които са преминали продължителна подготовка в рамките на обучението за придобиване на посочената медицинска специалност, се посочва още в мотивите. В момента е в сила наредба, която дава възможност на лица, които имат диплома за средно образование и свидетелство за успешно проведено обучение не по-малко от 4 семестъра във висше медицинско училище, да прилагат диети. С направените изменения обаче се предлага и този текст да отпадне от Закона за здравето. В събота министерството публикува предложения за поправки и допълнения на общо 15 закона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Само лекари ще изготвят диети\t"}
{"url": "https://trud.bg/%d0%bf%d0%be%d1%80%d0%be%d0%b5%d0%bd-%d0%b4%d1%8a%d0%b6%d0%b4-%d0%bd%d0%b0%d0%b2%d0%be%d0%b4%d0%bd%d0%b8-%d1%81%d1%83%d1%82%d0%b5%d1%80%d0%b5%d0%bd%d0%b0-%d0%bd%d0%b0-%d0%b1%d0%b5%d0%bb%d0%b8%d1%8f/", "text": "Дъждовна буря наруши автомобилния транспорт и наводни сутерени на сгради във Вашингтон, включително този на Белия дом, предаде БТА. Вода бликна в сутерена близо до Западното крило на Белия дом, където се намира пространството за работа на журналистите. Наложи се служители да отводняват тази част от сградата. Метеорологът от Националната метеорологична служба на САЩ Коди Ледбетър заяви, че за период от 2 часа бурята е донесла около 16 см дъжд в района на Фредерик, щата Мериленд, около 11 см в района на Арлингтън, щата Вирджиния, и около 8,6 см на летище „Роналд Рейгън“ във Вашингтон. Говорител на пожарната в окръг Монтгомъри, щата Мериленд, заяви, че спасителните екипи са използвали лодки при десетки спасителни акции, за да вадят хора от наводнени автомобили. Той допълни, че засега няма данни за наранявания на хора във връзка с бурята.", "date": "2019.07.08", "title": " Пороен дъжд наводни сутерена на Белия дом"}
{"url": "https://trud.bg/%d0%bc%d0%b0%d0%bd%d0%b4%d1%80%d0%b8%d1%82%d0%b5-%d0%bf%d1%80%d0%b0%d0%b2%d1%8f%d1%82-%d0%bf%d0%be%d0%b2%d0%b5%d1%87%d0%b5-%d1%81%d0%b8%d1%80%d0%b5%d0%bd%d0%b5-%d1%81-%d0%bf%d0%b0%d0%bb%d0%bc%d0%b0/", "text": "Производството на истинския продукт намалява с 1200 тона за година Производството на сирене менте у нас се увеличава, показват официалните данни на Министерството на земеделието, храните и горите. За петте месеца на тази година мандрите са произвели 4 900 тона сирене с добавени растителни мазнини. За сравнение от януари до май 2018 година фалшивото сирене е било 4605 тона или с близо 300 тона по-малко. Най-големи количества от имитиращия продукт са извадили мандрите през март – 1047 тона, показват още данните на земеделското министерство. Общо през цялата 2018 година българите са изяли официално 11,5 хиляди тона сирене с растителни мазнини. В същото време предприятията са свили производството на истинско сирене. За първите пет месеца на тази година у нас са произведени 28 454 тона продукт от краве мляко. За същия период на миналата година обаче количествата са били близо 29 700 тона. Или истинското сирене намалява с 1200 тона за година. Очаквано спад е регистриран и при количеството изкупено краве мляко от преработвателните предприятия. Общо преработеното мляко за петте месеца на 2019 г. достига 269 728 хил. литра, докато за същия период на миналата година то е 274 134 хил. литра. Увеличава се обаче производството на кисели млека и на сметана, показват официалните данни на агроминистерството. При заквасените млека от малко над 66 000 тона преди година, сега производството им стига 70 420 тона. Сметаната от мандрите нараства от 990 тона за периода януари – май 2018 г. на 1221 тона през тази година. Въпреки ръста в производството на фалшиви продукти, в големите вериги отделни щандове с надпис „Имитиращи продукти” почти няма. От началото на тази година влезе в сила изискването на закона такива храни да бъдат задължително в опаковка и на отделен щанд. 28 от общо 258 млекопреработвателни предприятия в България обявиха, че ще правят имитиращи продукти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Мандрите правят повече сирене с палма\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b4%d0%be%d1%81%d0%b5%d0%b3%d0%b0%d1%88%d0%bd%d0%b8%d1%8f-%d1%81%d1%8a%d0%b4%d0%b8%d1%8f-%e2%84%96-1-%d0%bd%d0%b0-%d1%81%d0%bb%d0%b8%d0%b2/", "text": "Досегашният председател на Окръжния съд в Сливен Къню Жеков ще бъде предложен за носител на званието „Почетен гражданин н Сливен и Общината“, съобщиха от местната администрация. Къню Жеков има 38 години стаж като съдия, последните 10 от които – като ръководител на най-голямото съдилище на територията на областта. Удостоен е с „Личен почетен знак, първа степен – златен“ от Съдийската колегия на Висшия съдебен съвет, награден е за висок професионализъм, безупречно изпълнение на служебните задължения и високи нравствени качества. Има ранг на съдия във ВКС и ВАС. Кариерата му е започнала като стажант-съдия в Окръжния съд и е преминала през всички нива на професионалното израстване. Къню Жеков е бил председател на съдебните състави по част от най-тежките и знакови дела, от голям обществен интерес. Професионалното му поведение бе лишено от всякаква показност и бе подчинено на моралните и служебните стандарти. Колегите му определят професионалната и личната му репутация като безупречна и принципна. Като административен ръководител на Окръжния съд в Сливен, такива отношения наложи между магистратите, с държавните и местните структури. Създаде авторитетен екип от съдии и достойни заместници в управлението на повереното му съдилище. Преди дни освободи поста си поради пенсиониране. Вносители на предложението за удостояването му със званието „Почетен гражданин на Сливен и Общината“ са председателят на местния парламент Димитър Митев и кметът Стефан Радев. Предложението е израз на общественото уважение и респекта към работата на съдия Жеков. То е прецедент в практиката на Общинския съвет в Сливен и вероятно – сред малкото в страната. На снимката: Откриването на офиса на Адвокатската колегия в Сливен преди повече от година. Председателят на Окръжния съд в Сливен Къню Жеков /най-крайният, вдясно/ бе сред гостите. Това е едно от малкото публични събития извън съдебната палата, в които Съдия №1 на Сливен и областта участва.", "date": "2019.07.08", "title": " Предлагат досегашния  Съдия № 1 на Сливен за Почетен гражданин"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d1%81%d0%b5-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0%d0%bc-%d0%bf%d1%80%d0%b5%d0%b4%d0%b8-%d0%b4%d0%b0-%d0%bd%d0%b0%d0%b2%d1%8a/", "text": "Въпрос:  Работя като учител и ми остават 2 години до пенсиониране. Искам да се пенсионирам по-рано. Има ли вариант това да се случи и ще получа ли полагащите ми се заплати при пенсиониране, ако успея по-рано? Р. Василева, гр. Смолян Отговор:  В случай, че не сте придобила право на пенсия за осигурителен стаж и възраст по реда на чл. 69в от КСО, не бихте могла да се пенсионирате, като и нямате право на посоченото по-горе в разпоредбите обезщетение. Преценката относно правото на работника/служителя при прекратяване на трудовото правоотношение да получи обезщетение от две или шест (в случая 10) брутни заплати се извършва от работодателя във всеки отделен случай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Може ли да се пенсионирам, преди да навърша необходимата възраст"}
{"url": "https://trud.bg/%d0%bc%d1%8a%d1%80%d0%b8-%d1%89%d0%b5-%d1%81%d0%b5-%d0%b2%d1%8a%d1%80%d0%bd%d0%b0-%d0%b2-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d1%87%d0%b5%d1%82%d0%b2%d0%be%d1%80%d0%ba%d0%b0/", "text": "Месеци след като почти се беше отказал от тениса, Анди Мъри обяви, че възнамерява да възстанови „членството“ си в т. нар. „голяма четворка“. След завръщането си на корта от лечение на травми британецът смята, че има сили отново да се върне на нивото на Роджър Федерер, Рафаел Надал и Новак Джокович.  „Не мисля, че тенисът е прогресирал особено през това време – заяви Мъри. – Почти всичко си е същото, играчите, играта. Не виждам причина да не се завърна на върха. Искам да видя убедителен довод, че няма как да спечеля още една титла от Големия шлем.“  Засега Мъри играе само на двойки, тъй като не се чувства готов да опита силите си поединично. Той отпадна от мъжките дуети на „Уимбълдън“, но продължава в смесените със Серина Уилямс. Американката пък се класира за четвъртфиналите на дамските сингъли след успех с 6:2, 6:2 над Карла Суарес Наваро (Испания).  „Доволна съм най-вече, защото съм здрава – призна Серина, която преследва 24-а титла от Големия шлем, с което ще изравни рекорда на Маргарет Корт. – От доста време не бях играла толкова много мачове поред и мисля, че ми се отразява добре. Колкото до двойката с Анди, освен на корта се разбираме отлично и извън него. Малката му дъщеря е почти на същата възраст като моята и обменяме опит.“", "date": "2019.07.08", "title": " Мъри: Ще се върна в „Голямата четворка“"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b3%d0%bb%d1%83%d0%bf%d0%be%d1%81%d1%82-%d0%b5-%d1%87%d0%b5-%d1%81%d1%8a%d0%bc-%d0%be%d0%b1%d0%b5%d1%89%d0%b0%d0%bb-%d0%bd%d0%b0-%d0%b3%d1%80%d0%b8/", "text": "„Григор Димитров мина да го видя, защото имах и аз такава контузия в рамото. Изключително тежка контузия. Някъде писаха, че съм му обещал да строи някаква висока сграда в комплекса на Малееви. Господ ми е свидетел, момчето каза, че някъде извън София ще иска да си направи спортна академия, която да си развива. Обещах му, когато си проучи нещата, да дойде и да говорим. Коментирам тази среща само заради тази глупост, че ще строи висока сграда на кортовете на сестри Малееви““, каза премиерът Бойко Борисов пред „Дарик радио“. Премиерът е посъветвал „приятелски“ бившия №3 в света да участва отново на турнири в България. Димитров спечели „София оупън“ през 2017 г., но от тогава не е участвал в надпревари в страната ни. „Най-приятелски му казах единствено да идва на турнирите и да играе за България, защото това е една инвестиция в обичта на народа. А хората го обичат. За половин час мина да ме види и сподели как се променя България. Сподели как се променя България и си ходи до Хасково и се връща без напрежение“.", "date": "2019.07.08", "title": " Борисов: Глупост е, че съм обещал на Григор Димитров да строи висока сграда до кортовете на Малееви"}
{"url": "https://trud.bg/%d0%bf%d0%be%d0%ba%d1%83%d0%bf%d0%ba%d0%b8%d1%82%d0%b5-%d0%bd%d0%b0-%d0%bb%d1%83%d0%ba%d1%81%d0%be%d0%b7%d0%bd%d0%b8-%d0%b4%d0%be%d0%bc%d0%be%d0%b2%d0%b5-%d0%bd%d0%b0%d1%80%d0%b0%d1%81%d0%bd%d0%b0/", "text": "Всяка трета сделка е с инвестиционна цел Двоен е ръстът при продажбите на луксозни апартаменти с 4 спални, а при тези с 2 спални увеличението в броя на сделките е с 67%.  Сериозен ръст на сключените сделки с жилища от средно висок и висок клас се отчита в София през 2018 г. Увеличението спрямо 2017 г. е с 25%, показват данни на компания за недвижими имоти. Всяка трета реализирана сделка с луксозен имот през миналата година е била с инвестиционна цел. Двоен е ръстът при продажбите на луксозни апартаменти с 4 спални, а при тези с 2 спални увеличението в броя на сделките е с 67%. В същото време се отчита спад при продажбите на апартаменти с 3 спални, както и на къщи, което се дължи на липсата на подходящи оферти, а не на отсъствие на интерес от страна на купувачите. Интересът към сделките с жилища от средно висок и висок клас на етап “в строеж” и през 2018 г. остана голям. Подобен тип сделки представляват 60% от общия обем на продажбите на луксозни апартаменти. Все по-често купувачите на такъв клас имоти се насочват към жилища в затворени комплекси. Цената на апартамент с две спални от средно висок и висок клас в София варира между 145 хил. и 180 хил. евро. Жилищата с три или повече спални започват от 210 хил. евро, показват още данните на компанията. Разликата между офертната и покупната цена продължава да се свива, като достига до средно ниво от 2% за 2018 г., поради ограниченото предлагане и повишеното търсене. За сравнение – през 2013 г. разликата е достигала 11%. През 2019 г. пазарът на жилища в средно висок и висок клас ще остане стабилен, прогнозират от компанията. Продажбите на имоти в процес на строителство ще продължат, а цените няма да се променят значително. Интересът към жилища с повече от 3 спални ще се запази.", "date": "2019.07.08", "title": " Покупките на луксозни домове нараснаха с 25%"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%b5%d1%80%d0%b4%d0%be%d0%b3%d0%b0%d0%bd-%d0%bc%d0%b8%d1%80%d1%8a%d1%82-%d0%b8-%d0%b4%d0%b8%d0%b0%d0%bb%d0%be%d0%b3%d1%8a%d1%82-%d1%81/", "text": "“Мирът и диалогът са най-добрите дипломати“, заяви министър-председателят Бойко Борисов по време на срещата си с турския президент Реджеп Тайип Ердоган. Двамата лидери разговаряха в рамките на Срещата на върха на държавните и правителствени ръководители в  Процеса за сътрудничество в Югоизточна Европа в Босна и Херцеговина. Борисов и Ердоган обсъдиха задълбочаването на двустранното сътрудничество и приноса на Турция за овладяване на мигрантския поток по българската граница. По време на разговора българският премиер Борисов подчерта важността от устойчивото развитие на двустранното партньорство, което е част от българската външна политика. „Турция е непосредствен съсед на България, съюзник в НАТО и ключов партньор в областите миграция, борба с тероризма, енергийни доставки и сигурност, транспортни коридори, земеделие и животновъдство“, подчерта Бойко Борисов. Българският министър-председател изтъкна, че страната ни ще продължи да се води от принципите на добросъседство, взаимно уважение, равенство и ненамеса във вътрешните работи. Бойко Борисов и Реджеп Тайип Ердоган дадоха висока оценка на активизирането на политическия и икономическия диалог между България и Турция, като подчертаха доброто развитие на областта на туризма, енергетиката и транспорта през последните години. „Оценяваме приноса на Турция по въпросите с миграцията и подкрепяме продължаването на добрите практики, включително прилагането на съвместната декларация межди ЕС и Турция от 18 март 2016“, заяви по време на срещата премиерът Борисов. Той беше категоричен, че мирът и диалогът са най-доброто средство на дипломацията за всички държави в Европа. „Страните кандидатки за членство в ЕС, включително Турция, са наши непосредствени съседи и ние имаме интерес да изградим регион на стабилност, сигурност и просперитет, в които ценностите и принципите на ЕС са гарантирани“, изтъкна още пред турския президент българският министър-председател. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Борисов към Ердоган: Мирът и диалогът са най-добрите дипломати"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%ba%d0%b0%d1%82%d0%be-%d1%80%d0%b5%d0%bf%d0%be%d1%80%d1%82%d0%b5%d1%80/", "text": "Тази драма с избора на еврошефове се оказа толкова вълнуваща, все едно че гледаме турски сериал. Ако знаеха, само ако знаеха какво ще се случи, може би много повече българи щяха да гласуват на евроизборите. Не би… Толкова много интереси се преплетоха, че изборът много повече заприлича на пазарлък, а не на каузи и възгледи за развитието на съюза. Отгоре на всичко България имаше уникалния шанс водещ на репортажите от Брюксел да бъде самият премиер. Надъхан със самочувствие след победата на изборите, той раздаваше смели преценки, като не се стесняваше да коментира и собствените си предложения. Когато предлагат Кристалина Георгиева за председател на Европейски съвет, нашият коментатор възразява рязко: „Тя си има хубава работа!“ Когато от Вишеградската четворка името u се завърта за председател на самата ЕК, премиерът е по-деликатен: „По-подходящ кандидат от Кристалина за шеф на ЕК няма, но мнозина имат резерви към нея“. Когато двете заедно с Мария Габриел са обсъждани за високия пост Върховен представител по външната политика и сигурността,той отхвърля идеята – много по-ценен бил постът на еврокомисар. Той си знае защо. Борисов не казва всичко, но за мотивите му само се предполага, че не приема Кристалина Георгиева, защото няма да бъде контролирана от него. Освен това, тя не е предложена от България, нито от която и да е партия от Съюза. Чий проводник ще бъде тя тогава, ако попечителят u е външна сила? А зрителите на увлекателния сюжет със среднощните срещи и пазарлъци, с увещаванията и обещанията, висшата дипломация и изнудване, лицемерие и грубо сметкаджийство, остават със загубени надежди, че евросъюзът ще се промени в интерес на обикновените хора. Въпрос на дипломатична куртоазия бе одобрението на Борисов за Станишев за председател на Европарламента. Още повече, че той не беше получил подкрепата на собствената му партия. Освен това, Борисов ухапа БСП. Пак от куртоазия и Сергей му благодари, макар и прекалено сърдечно, без да уязви ГЕРБ. Оттам пък в БСП реагираха остро и се заформи нов скандал. А идват избори. На знам защо точно сега големите съперници намират са уместно да прочистват редиците си. Често задавахме въпроса: Къде е сега Цветанов? Е, след Конгреса на ГЕРБ в неделя вече знаем. Може би… Не съм очаквал такъв парадокс! След толкова години от 15 декември 1989 г., когато БНТ беше обсадена от така наречените тогава „неформали“, дошли да протестират на „Сан Стефано“ пред „живковизията“, на 5 юли 2019 г. трябваше са състоят два протеста – единият пак на „Сан Стефано“, другият пред Министерския съвет. Против избора на Кошлуков за шеф на БНТ. Същият този Кошлуков, който тогава бе водач на студентите, които образуваха живата верига пред Народното събрание на 14 декември. Сега той вътре, а те отвън. Но не се получи. Нямаше хора. И въобще целият протестен шум около този избор бе някак си закъснял и с неясна цел. Още в началото на юни написах коментара „Идеално време за овладяване на телевизиите.“ Тезата ми беше, че еуфорията на победителите от изборите им дава крила, за да си повярват, че са недосегаеми и всичко им е позволено. Обикновено в такава обстановка се раждат както най-смелите идеи за реформи, така и най-катастрофалните илюзии за изгодни „врътки и схеми“. Тогава обявих, че няма да участвам в конкурса, защото не искам да легитимирам един фарс, в който властта решава всичко, а СЕМ само го утвърждава.Това не означава, че принизявам победителя. Той може да не е виновен, че властта го харесва. Защо и други не постъпиха като мен? Значи са имали надежда, че изборът ще бъде честен? Но аз си спомням, че самият Сашо Диков обясняваше по телевизията, че Бойко Борисов има интерес да избере него на заветния пост. Значи Сашо е знаел, че изборът няма да бъде извършен по съвест, а по нареждане и е разчитал на премиера да го оцени. Е, защо да протестира сега? Да протестира пред Борисов. И не само…   Това са хората Трябва да протестираме пред най-важните хора в държавата-президента, министър-председателя, председателя на Народното събрание. Защото те имат обща вина за незавидното състояние на медийната среда. И да питаме: Защо досега не направиха необходимото, за да се приеме формула, по която да става финансирането на БНТ, за да не бъде тя зависима от властта – финансово, морално, програмно? Защо приемат партийния критерий за състава на СЕМ, което го превръща в напълно зависим орган с фиктивна роля на уж демократична институция?", "date": "2019.07.08", "title": " Премиерът като репортер\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b0-%d1%80%d0%b0%d0%b7%d0%bf%d0%bb%d0%b0%d0%ba%d0%b0-%d0%b2%d0%be%d0%b4%d0%b0%d1%87%d0%ba%d0%b0%d1%82%d0%b0-%d0%b2-%d0%bb%d0%be%d0%bd%d0%b4/", "text": "Новата водачка в дамската ранглиста Ашли Барти не успя да запази инерцията от титлата на „Ролан Гарос“. Австралийката допусна обрат за 6:3, 2:6, 3:6 срещу Алисън Риск (САЩ) и остана извън четвъртфиналите на „свещената трева“. Риск пък си осигури американски сблъсък със Серина Уилямс.  „Беше много труден мач – призна Барти. – Започнах добре и до един момент смятах, че играя по начина, който искам. В един момент обаче сервисът ме предаде, а и Алисън спаси прекалено много топки.“  Тя обаче почти сигурно ще запази първото място в ранглистата. „Това не ми е приоритет – продължи австралийката. – Не мисля, че първата позиция ме е променила по някакъв начин. Ще продължа да правя нещата по същия начин като преди. Четвърти кръг на „Уимбълдън“ не е нещо, а което трябва да съжаляваш.“", "date": "2019.07.08", "title": " Американка разплака водачката в Лондон"}
{"url": "https://trud.bg/%d0%b5%d1%82%d0%be-%d0%ba%d0%be%d0%b8-%d1%81%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%b2-%d0%bd%d0%be%d0%b2%d0%be%d1%82%d0%be-%d0%b3%d1%80%d1%8a%d1%86%d0%ba%d0%be-%d0%bf/", "text": "Новият гръцки премиер Кириакос Мицотакис обяви официално членовете на своя кабинет. Като вицепремиер е назначен Панагиотис Пикраменос, бивш председател на Държавния съвет на Гърция и бивш временен министърпредседател в пика на гръцката икономическа криза през 2012 г. Народният представител Никос Дендиас получи ключовото външно министерство, докато Христос Стайкурас бе назначен за финансов министър. Никос Панагиотопулус получи друго важно ведомство – това на отбраната. Василис Кикилиас е новият министър на здравеопазването, а Адонис Георгадис ще отговаря за развитието на и инвестициите. Михалис Хрисохоидис ще води социалното министерство, а за енергетиката отговаря Костис Хацидакис. В кабинета има само две жени – Ники Керамеос като министър на образованието и Лина Мендони, която завежда ведомството, грижещо се за културата. Новите министри ще положат клетва утре и ще проведат своето първо заседание в 11:00 часа в сряда.", "date": "2019.07.08", "title": " Ето кои са министрите в новото гръцко правителство"}
{"url": "https://trud.bg/%d0%b5%d0%bc%d0%b8%d0%b3%d1%80%d0%b0%d0%bd%d1%82%d0%b8%d1%82%d0%b5-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-400-%d0%bc%d0%bb%d0%bd/", "text": "На ден идват по 3,5 млн. евро Българските емигранти са изпратили на своите близки в родината близо 400 млн. евро за месеците от януари до април, показват данните на БНБ. За сравнение за същия период на 2018 г. сумата е била 392,5 млн. евро, или със 6,9 млн. евро по-малко. Само за април постъпленията са над 105 млн. евро, което обаче е с около 5 млн. евро по-малко, отколкото през март, когато са били 110 млн. евро. Най-малко преводи от началото на годината е имало през януари – 88 млн. евро. Средно на ден през четвъртия месец от годината българите зад граница са изпращали тук по 3,5 млн. евро. Като е важно да се подчертае, че в данните на БНБ не влизат парите в брой, които внасят емигрантите при посещенията си в страната, както и преводите на суми под 5000 лв. Емигрантите са най-големият чуждестранен инвеститор в страната. По данни на БНБ за периода януари-април 2019 г. нетните преки чужди инвестиции в България са отрицателни и възлизат на минус 55 млн. евро. Това означава, че чуждестранни компании продават бизнеса си на български фирми и излизат от страната. За същия период на миналата година чуждите инвестиции бяха само 10,7 млн. евро. Важно е да се отбележи, че данните са предварителни и ще бъдат ревизирани с годишните данни на НСИ и допълнително постъпили отчети на предприятията с чуждестранно участие, като обикновено промените са в посока нагоре. Основните трансфери на българи зад граница идват от САЩ, Испания, Италия и Гърция. Тези средства се използват веднага за потребление – за плащане на кредити, за лечение, образование, както и за редица покупки за дома. Често парите се използват и за ремонти, както и за покупка на жилища, като всичко това вдига ръста на икономиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Емигрантите изпратиха в България 400 млн. евро"}
{"url": "https://trud.bg/%d0%b3%d1%80%d1%83%d0%b7%d0%b8%d0%bd%d1%81%d0%ba%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d0%bf%d1%81%d1%83%d0%b2%d0%b0-%d0%bf%d1%83%d1%82%d0%b8%d0%bd-%d0%b2-%d0%b5%d1%84%d0%b8/", "text": "Песков: Това е голям позор Водещ на най-големия тв канал в Грузия “Рустави 2” Георги Габуния направи по време на авторското си предаване едноминутно цветущо обръщение към Владимир Путин, в което отправи обиди и псувни. “Искам да поздравя нашия велик приятел, руския президент Владимир Путин. Вовочка, курво, кучешко говно. На красивата ни Земя няма място за такова ужасно същество, такъв изрод като теб. Ти, миризлив нашественик. Майната ти, Володя. Иди на майната си заедно с твоите роби. Да ти е*а майката. О, майка ти е мъртва? О, колко жалко! О, не говори! Тя ще гори в ада с теб и баща ти. Да ви се изс*ра на гробовете. Амин!”, заяви Габуния в ефира. Ръководството на “Рустави 2” е било принудено да прекрати излъчването на програмите си заради събрали се около сградата гневни демонстранти, хвърлящи по нея яйца, бутилки и други предмети, въпреки че телевизията се е извинила за постъпката на водещия. Говорителят на Кремъл Дмитрий Песков определи поведението на журналиста като “голям позор за грузинците” и “абсолютно неприемливо”. Песков отбеляза факта, че цялото ръководство на Грузия – президент, премиер, председател на парламента и депутати, решително са заклеймили журналиста Габуния.", "date": "2019.07.08", "title": " Грузински журналист псува Путин в ефир\t"}
{"url": "https://trud.bg/%d0%b4%d0%be%d1%85%d0%be%d0%b4%d0%b8%d1%82%d0%b5-%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d1%86%d0%b8-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d0%bd%d0%be/", "text": "Годишният общ доход средно на лице от домакинство в област Варна през 2018 г. е 5 883 лв. и нараства с 8.8% спрямо 2017 година. За последните десет години (2009 -2018 г.) общият доход средно на лице от домакинство в областта се увеличава 1.5 пъти, съобщиха от Териториално статистическо бюро – Североизток. Доходът от работна заплата в област Варна през 2018 г. е 3 192 лв. и се увеличава със 7.9% спрямо 2017 г. и 1.4 пъти в сравнение с 2009 година. Доходите от пенсии през последната година са 1 831 лв. и нарастват с 11.8% спрямо 2017 г. и 1.8 пъти в сравнение с 2009 година. През 2018 г. домакинства в област Варна са изхарчил 6 243 лв. средно на лице, което е с 9.4% повече в сравнение с 2017 година. За периода 2009-2018 г. разходите на домакинствата се увеличават 1.7 пъти. Изразходваните средства за храна и безалкохолни напитки в област Варна през 2018 г. са 1 922 лв. средно на лице от домакинство, или с 10.3% повече спрямо 2017 г. и с 33.6% – в сравнение с 2009 година. Разходите, свързани с жилището (вода, електроенергия, горива, жилищно обзавеждане и поддържане на дома) за последната година са 1 057 лева. Те нарастват с 0.3% в сравнение с 2017 г., а спрямо 2009 г. се увеличават с 41.9%. В посочения период настъпват промени в потреблението на домакинства в област Варна спрямо 2017 г. – намалява консумацията на хляб и тестени изделия с 2.8 кг, на плодове с 4.0 кг и на безалкохолни напитки с 6.6 литра. Увеличава се консумацията на месо с 5.6 кг, на сирене с 0.5 кг, на кашкавал с 0.3 кг и на яйца с 6 броя. Нараства обаче потреблението на алкохол от 30 на 34.8 кг и на цигари от 688 на 789 броя.", "date": "2019.07.08", "title": " Доходите на варненци се увеличават, но растат и харчовете"}
{"url": "https://trud.bg/%d1%81%d0%b0%d1%80%d0%b0%d1%84%d0%b0-%d1%89%d0%b5-%d1%81%d0%b5-%d1%81%d0%bd%d0%b8%d0%bc%d0%b0-%d0%b2-%d0%bd%d0%be%d0%b2-%d1%84%d0%b8%d0%bb%d0%bc/", "text": "Серафим Тодоров е получил покана за нова филмова роля. След появата си в лентата „Снимки с Юки“ легендарният боксьор ще застане пред обектива в главната роля – баща, който тренира своя син.  Иначе Сарафа отбеляза 50-годишния си юбилей с куп награди. БФБокс му връчи почетен плакет от името на бившия му съотборник Красимир Инински, сега президент на централата. От пресклуб „България“ му връчиха значката „Златен трикольор“, която по традиция се връчва на най-добрите треньори всеи месец, а президентът Румен Радев изпрати поздравителен адрес.  Олимпийският вицешампион от Атланта 96 ще тренира юноши и се надява да открие следващия Серафим Тодоров.  „Ще видя децата и ще се радвам да намеря такъв боксьор“, призна легендата.  Сарафа си припомни и победите и титлите от миналото, но също и тъжните моменти.  „Най-трудната ми победа не беше срещу Флойд Мейуедър, а срещу американеца Тайлър Грей в Бундеслигата – разказа Тодоров. – Удари ме в слънчевия сплит, а след това го почнах. Бих го с 4:1. Всички победи са ми еднакво скъпи. Но бях много наивен. Мнозина се възползваха от моята доверчивост. Искам да стана по-сериозен, по-балансиран.“", "date": "2019.07.08", "title": " Сарафа ще се снима в нов филм"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b8%d0%b7%d0%bf%d0%b0%d0%b4%d0%b0-%d0%be%d1%82-%d1%82%d0%be%d0%bf-50/", "text": "Григор Димитров ще излезе от топ 50 при следващото обновяване на ранглистата на АТП идната седмица. Първата ракета на България повтори постижението си от миналата година и отпадна още в първия кръг на „Уимбълдън“, което не доведе до загуба на точки от актива му. Тенисистите зад него обаче записаха по-добри представяния и поне двама ще го изместят от 49-ото място, на което е сега.  Така Димитров ще е най-много 51-и, но други трима също имат шансове да го избутат назад. Това е най-ниското класиране за българина от октомври 2012-а, което го поставя под въпрос за основните схеми на предстоящите турнири.", "date": "2019.07.08", "title": " Григор изпада от топ 50"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80a-%d0%bd%d0%b0-%d0%bc%d0%b8%d1%82%d0%bd%d0%b8%d1%87%d0%b5%d1%81%d0%ba%d0%be%d1%82%d0%be/", "text": "Арестуван е директорът на митническото бюро в Севлиево. Това е станало при масирана акция на полиция и жандармерия в града. При спецоперацията в понеделник е ударена престъпна група, която се е занимавала с контрабанда на акцизни стоки. Всички подстъпи към Севлиево са блокирани от униформени. Според запознати в ареста е и тарторът с прякор Лекото. Говори се, че от години той върти доходна търговия с нелегални цигари. Тя процъфтявала най-вече в местния ромски квартал „Балабанка“. Извършени са претърсвания в офиси и имоти. Иззети са множество документи и компютри. Задържаният за контрабанда на цигари държал нелегалните пазари в Габрово, Севлиево и Дряново. Той редовно плашел, че който не взема стока от него, ще си има проблеми с митницата.", "date": "2019.07.08", "title": " Арестуваха директорa на митническото бюро в Севлиево\t"}
{"url": "https://trud.bg/%d0%ba%d0%be%d0%bd%d1%82%d0%b5%d0%ba%d1%81%d1%82%d1%8a%d1%82-%d0%bc%d0%bb%d0%b0%d0%b4%d0%b5%d0%b6%d0%be/", "text": "Колко е патриотизирано македонското общество Езикът на омразата е познат и в България  Понякога си позволявам да определям Северна Македония не като държава, а като махала. В нея всички се познават – от детската градина, от училището, от студентската скамейка, от улицата, от казармата и от къде ли не, и са обвързани с неформални връзки, които в повечето случаи са по-ефективни от формалните. От време на време и по различни поводи и аз се чувствам част от тази „ма’аала“, все пак толкова години живях и работих там. Така е в случая с грешката на певицата Тамара Тодевска, която на приема на посолството на САЩ в Скопие изпя химна на Северна Македония, пропускайки някои „исторически“ имена от него. След този неин пропуск в социалните мрежи се появиха остри и непремерени обвинения и обиди срещу нея, които се превърнаха в истински публичен линч. Една от най-цитираните и многобройни „ copy paste“ атаки срещу Тамара бе на журналистката Йорданка Ивановска-Йоци. Малко ме е срам да цитирам буквално думите й, ще се постарая да ги „облагозвуча“: „Тамара не може да схване защо на народа му се е… майката. Семейството u било развълнувано, отказала два концерта. Тодевска, време ти е да почнеш да следиш политиката. Да почнеш да четеш редовно вестници, портали. Да работиш повече за себе си и за своя публичен имидж. Не ти е за първи път. Защото същият този народ ти идва на концертите, да го е… Не ти идват шведи и датчани. Чула ли си за последния „шит“, че България иска Гоце да бъде техен? Разбира се, не. Реши най-после: или ще бъдеш домакиня по чехли, която ще готви картофена манджа в лятна кухня, или известна певица, която чете и се образова всеки ден с политика и не греши химна. Вземи за пример Мадона-жената не може да пее, но знае за спора Израел-Палестина. Да те е… Случайно познавам това Данче от „ма’алата“ Северна Македония. Не знаех, че вече е станала Йоци. Някога работеше във вече закрития ежедневник „Дневник“ и завеждаше скопската рубрика там. А я познавам, защото дълго време на втория етаж в тяхната просторна къща, където живееше с майка си, се намираше кореспондентският пункт на БНТ в македонската столица. Бързо-бързо се махнах от там, след като се върнах през 2007 г. отново в Скопие. С Йоци бяхме на „Здраво, здраво, как си, добре съм“ и горе-долу толкова. Приятно момиче, нещо се притесняваше да говори с българския си колега, (в това не беше изключение!), а сега виждам, че доста е напреднала в „патриотизма“. Не знам дали и къде работи… Дали от лятната жега, дали от обидата на хората заради промяната на името на държавата им на Северна Македония, дали от това, че още са на работа и не са отишли по плажовете в Гърция, или заради манталитета си да разкъсват всеки, който мисли различно от тях, пропускът на Тамара Тодевска при изпълнението на химна на страната на тържеството на Калето над Скопие се превърна в летния „хит“ на омразата, самоунижението и самоунищожението. Толкова публична злъч, толкова омраза, толкова открита ненавист се изля върху красивата глава на Тамара, та дори човек като мен, свикнал на подобни „кампании“ се видя в чудо. Тамара не е коя да е, тя е успяла артистка, певица от високо качество, може би най-добрата в момента в страната. Има покани за концерти, има си своя публика, а като представител на Северна Македония спечели осмото място на конкурса на Евровизия през май. Тогава медиите в Скопие открито съжаляваха, че не е взела първата позиция, защото журито на конкурса я класира на първо място, но гласуването от отделните държави-участнички я прати на осмото. И премиерът Заев лично я поздрави за успеха, както се полага. Това осмо място е най-високото, на което певец, певица или група от Северна Македония е печелила в своите участия на Евровизия. А през годините Скопие пращаше там някои от своите местни икони, като Каролина Гочева, например, която тръгна с амбицията „да разкаже играта“ с костюм на македонска кралица, на онези от Евровизия, но се върна посрамена и обидена. Затова никак не е случайно, че дипломатите от посолството на САЩ в Скопие, които искат винаги най-доброто, бяха избрали Тамара да изпълни химна на Северна Македония на приема по повод 4 юли, Деня на независимостта. …Но и тогава, през май, успехът не бе приет еднозначно в страната – пак беше задействан синдромът на истерично самобичуване. Дали заради това, че е успяла певица, дали защото пя на оспорвания от доста хора в консервативното македонско общество Прайд, дали че в самото общество в последно време върлуват демоните на омразата и примитивизма, кой знае? Впрочем, да ви е познато всичко това от случващото се в България? Моят първи учител в занаята Константин Иванов, някога в международния отдел на незабравимия вестник „Народна младеж“ винаги ми казваше: търси контекста, контекста, щом имаш фактите. Какво да му търся, той се вижда с невъоръжено око и от София дори. Българите искат да вземат Гоце Делчев, да стане само техен, а Тодевска пропуска куплета с неговото име и имената на още трима исторически личности – Даме Груев, Питу Гули и Яне Сандански. О-о-о, певицата е влязла в политическите игри, които искат да променят химна и да извадят от него героите, които са в основата на национални мит. Значи, готви се нов химн, по-целесъобразен. При това уж случайният u пропуск се прави на територията на Съединените щати, значи, тук трябва това да получи своята легитимност, защото всичко, което не е получило одобрението на посолството и на посланика на САЩ, няма перспектива за живот. Пък и на приема са президентът Стево Пендаровски, който само преди дни призна публично историческата истина, че Гоце се е самоопределял като българин, а и премиерът Зоран Заев. Е, и от местните лидери легитимността на „изваждането“ на Гоце и другите от химна е потвърдена, щом и двамата не са намерили начин да реагират на пропуска на Тамара. Значи, след като променихме под натиска на гърците името на държавата си, сега ще сменим и химна u, този път заради българите ли?! Я стига! Онзи ден Катерина Блажевска, колежка от Скопие, си припомни и други факти и промени на химна на Македония. Ще я цитирам. Тамара пропусна да спомене имената на Гоце Делчев, Даме Груев, Питу Гули и Яне Сандански. В оригиналния текст на химна, написан от Владо Малевски и по музика на Тодор Скаловски през 1944 г., но приет след 1948 г. фигурират имената на Делчев, Питу Гули, Никола Карев, Димитър Влахов и Яне Сандански. Даме го няма. Блажевска и досега си пее този вариант, който някога са учили училище, очевидно по времето на Югославия. В новия вариант влиза Даме, излизат Карев и Влахов, най-вероятно заради принадлежността им към левицата. Тази промяна става вече в независима и суверенна Македония. На 2 август 1944 г. основателите на бъдеща Република Македония в състава на Югославия на Тито по време на заседанието на АСНОМ пеят като химн популярната „Изгрей зора на свободата“. Тя е написана от българина, поет, публицист и офицер Александър Морфов от Стара Загора, който няма никаква роднинска връзка с Македония, вероятно по поръчка на Тодор Александров. До 1948 година „Изгрей зора“ е химн на Народна република Македония, но е забранен от тогавашните комунистически власти в Скопие, като „българофилски“. Защо се чудим тогава, че реакцията срещу Тамара и нейния пропуск, бе толкова политизирана, истеризирана, идеологизирана и на моменти антибългаризирана. А аз бих казал: нека пръв хвърли камък този, който смята себе си за абсолютно невинен и прав.", "date": "2019.07.08", "title": " Контекстът, младежо!\t"}
{"url": "https://trud.bg/%d0%b0%d0%bd%d0%ba%d0%b0%d1%80%d0%b0-%d1%81%d0%b5-%d0%bd%d0%b0%d0%b4%d1%8f%d0%b2%d0%b0-%d0%b7%d0%b0-%d0%bd%d0%be%d0%b2%d0%be-%d0%bd%d0%b0%d1%87%d0%b0%d0%bb%d0%be-%d0%bf%d1%80%d0%b8-%d0%b4%d0%b2%d1%83/", "text": "Турция се надява за ново начало при двустранните отношения с Атина след встъпването в длъжност на новоизбрания премиер Кириакос Мицотакис. Позицията е изказана от турския държавен глава Реджеп Тайип Ердоган, който е изразил надежда за край на напрежението в Източното Средиземноморие,  пише Hurriyet. В същото време обаче президентът е изразил твърдостта си за продължаване на турските сондажи в региона. „Обадих се на Мицотакис вчера и го поздравих. Моето желание е да започнем двустранните си отношения с новото правителство в обстановка на мир и солидарност“, увери Ердоган в понеделник. „Ние не желаем да изпитваме каквито и да е проблеми в Средиземноморието и Егейско море в близко бъдеще“, категоричен е турският президент. Първият дипломат на Анкара Мевлют Чавушоглу също е поздравил Мицотакис по случай изборната победа, като е изразил мнението, че двустранните отношения „ще се заздравят още повече в рамките на неговото лидерство“.", "date": "2019.07.08", "title": " Анкара се надява за ново начало при двустранните отношения с Атина"}
{"url": "https://trud.bg/%d1%81-%d0%b4%d1%8a%d1%80%d0%b2%d0%be%d1%80%d0%b5%d0%b7%d0%b1%d0%b0-%d0%b8-%d0%b8%d0%b7%d1%80%d0%b0%d0%b1%d0%be%d1%82%d0%ba%d0%b0-%d0%bd%d0%b0-%d0%b1%d1%83%d1%88%d0%bb%d0%b5%d1%82%d0%b0-%d0%b7%d0%b0/", "text": "За пета поредна година по време на активния летен сезон в Банско, Културните вечери „Традиции и изкуство”  започнаха  с демонстрация на дърворезба и изработка на бушлета. Всички присъстващи се запознаха с тънкостите на тези занаяти, които съхраняват и представят по уникален начин местните традиции, обичаи и фолклор. Всеки петък  и събота до края на септември, гостите и жителите на града имат възможност да се докоснат до богатото културно-историческо наследство на района, а до 9 юли са добре дошли на втория етаж на Посетителски информационен център, за да разгледат изложбата „Стари тъкани”  на Светлана Дяконова–Арсен, потомка на стари бански родове. Тя представя богата колекция от ръкоделия, събирана от 5 поколения, които пазят дълбоките корени на българската традиция, както и европейското влияние намерило отражение в стила и техниката на изработка на експонатите. След 150 години на „емиграция” изложбата отново се завръща в Банско.", "date": "2019.07.08", "title": " С дърворезба и изработка на бушлета започнаха Културните вечери „Традиции и изкуство” в Банско"}
{"url": "https://trud.bg/%d0%b1%d0%b0%d0%b3%d0%b0%d1%82%d0%b0-%d0%b3%d0%bb%d0%b5%d0%b4%d0%b0-%d0%b1%d0%be%d0%b9-%d1%81-%d0%b0%d0%b3%d0%b5%d0%bd%d1%82%d0%b0-%d0%bd%d0%b0-%d1%85%d0%b0%d0%b1%d0%b8%d0%b1/", "text": "Благой Иванов изгледа галата UFC 239 заедно с Али Абделазис, агент на шампиона в лека категория Хабиб Нурмагомедов. Двамата бяха на първите редове край клетката, а по време на шоуто избухна свада между Хабиб и Нейт Диас. Американският боец тръгна да налита на дагестанеца, но бе задържан от охраната.  „Ако се мразят, нека се бият в клетката“, заяви Абдулманап Нурмагомедов, баща на Хабиб. Възможно е сценката да е подгряване за евентуален мач помежду им след завръщането на Дагестанския орел. Диас пък не се е било от 2016-а, когато загуби от Конър Макгрегър.", "date": "2019.07.08", "title": " Багата гледа бой с агента на Хабиб"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b8%d0%bb%d0%b8-%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b0-%d0%bd/", "text": "Зоодоброволци от Сливен са предложили алтернатива на местната администрация за обгрижването на животните, съобщиха от общината. Те са настояли да бъде изготвена общинска програма за кастрация на домашните животни, вместо да се изгражда приют за улични кучета и котки. „Мотивът им е, че по този начин бихме достигнали до по-голям брой животни и бихме повлияли повече за решаването на този проблем“, заяви кметът Стефан Радев. Той допълни, че предвиденият, но незавършен градски приют е с капацитет от 50 места. Предстои да бъде проведена дискусия във връзка с предложението. Тогава ще стане ясно дали приютът ще бъде завършен. Междувременно общината е започнала засилени проверки на собствениците на животни като част от мерките за ограничаване на популацията на бездомните кучета и котки.", "date": "2019.07.08", "title": " Доброволци предложили алтернатива на приюта за бездомни животни в Сливен"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d0%b3%d0%b0%d0%b1%d1%80%d0%be%d0%b2%d0%b5%d1%86-%d0%be%d0%b1%d1%80%d0%b0%d0%bb-%d0%b2%d1%8a%d0%b7%d1%80%d0%b0%d1%81/", "text": "Окръжната прокуратура в Габрово внесе в съда обвинителен акт срещу рецидивист за извършен грабеж на възрастен човек. Обвинението срещу Н.Б. е за това, че на 9 септември 2016 г.след като е бил осъден на наказания “лишаване от свобода” повече от два пъти за умишлени престъпления от общ характер, нападнал и обрал С. С. Рецидивистът му взел мъжка чантичка с 32 лева, мобилен телефон, свидетелство за управление на МПС, декоративна икона на Света Дева Мария, и ключове, всичко на обща стойност 142,40 лева. Извършителят употребил сила. В злополучната вечер обвиняемият и негов познат отивали към центъра на града, за да си набавят дрога. По същото време недалеч от тях по ул.“Свищовска“ се движел сам пострадалия мъж, който се прибирал в къщи и носел мъжка чантичка, поставена на рамото. Виждайки възрастния човек, обвиняемият решил да го ограби, приближил безшумно към него и издърпал със сила чантичката от рамото му. Предстои насрочване на делото за разглеждане от съда.", "date": "2019.07.08", "title": " Изправят на съд габровец, обрал възрастен мъж, за да си купи дрога\t"}
{"url": "https://trud.bg/%d0%bf%d1%80%d1%8a%d1%81%d0%ba%d0%b0%d1%82-%d0%bf%d1%80%d0%be%d1%82%d0%b8%d0%b2-%d0%ba%d0%be%d0%bc%d0%b0%d1%80%d0%b8-%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%bc%d0%b8%d0%b8%d1%82%d0%b5/", "text": "Продължават имагоцидните обработки срещу комари с топъл и студен аерозол. И през месец юли ще бъдат обработени паркове, градини, комплекси, квартали и биотопни зони на територията на община Бургас, в часовете от 00:30 до 04:30. Това съобщават от Дезинфекционна станция – Бургас. През май, в Бургас имаше сигнали за много змии, но вече площите са окосени и влечмугите изчезнаха, казаха потърпевши. Змия се навила на масата на беседка в жк „Братя Миладинови“. Пак в същия комплекс, момиченце си изкарало ангелите от страх, виждайки навита на колелото си змия, а шофьори по близкия булевард „Демокрация“ видели огромен смок да пълзи, пресичайки улицата. И трите случая са отпреди месец, в момента няма сигнали за змии и скорпиони, казаха специалистите.", "date": "2019.07.08", "title": " Пръскат против комари в Бургас, змиите изчезнаха\t"}
{"url": "https://trud.bg/%d0%ba%d1%83%d1%80%d0%b1%d0%b0%d0%bd-%d0%b7%d0%b0-%d0%b7%d0%b4%d1%80%d0%b0%d0%b2%d0%b5-%d1%81%d1%8a%d0%b1%d1%80%d0%b0-%d1%85%d1%80%d0%b8%d1%81%d1%82%d0%b8%d1%8f%d0%bd%d0%b8-%d0%b8-%d0%bc%d1%8e%d1%81/", "text": "Курбан за здраве събра християни и мюсюлмани в еленското село Каменари. В селището, разположено в красива долина, живеят не повече от 200 души от двете вероизповедания. В Каменари никога не е имало православен храм, а мюсюлманите се събират в малък молитвен дом. Затова решиха да подредят общата трапеза за първия по рода си курбан в селото в читалищния салон. „Идеята дойде от самите хора. Те не за първи път се събират заедно, независимо от етнос и религия, както за трудните, така и за хубавите моменти, сподели кметът на Каменари Стела Михайлова. Три агнета приготвихме за курбана. Едното го дари Иван Савов, земеделски производител, а за другите хората дадоха пари, според възможностите си. Благодарна съм за помощта и организацията на председателя на читалището Стефка Христова и на Фатме Яшарова, както и на всички жени от селото, които се включиха в шетнята.“. Кметът на общината инж. Дилян Млъзев се присъедини към събитието и даде за пример каменарчани, които винаги са били пример за толерантност и разбирателство.  Вкусният курбан сготви майстор готвач Иван Станев. От него опитаха и възрастни, и болни, и инвалиди, на които отнесоха по домовете. Преди да го раздадат на хората, бе осветен от отец Александър от Марянския манастир и от районния мюфтия Сюлейман Масурев. Двамата се помолиха за здравето и благополучието на каменарчани и все така да са заедно.", "date": "2019.07.08", "title": " Курбан за здраве събра християни и мюсюлмани в еленското село Каменари"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d0%b1%d1%83%d1%80%d0%b3%d0%b0%d1%81-%d0%bf%d0%be%d1%82%d0%b2%d1%8a%d1%80%d0%b4%d0%b8-a%d1%80%d0%b5%d1%81/", "text": "Тричленен състав на Апелативен съд – Бургас потвърди най-тежката мярка за неотклонение “задържане под стража“ за Николай Д. (47г.) от Омуртаг, . Мъжът е в ареста с определение на окръжния съд от 1 юли 2019 г., което той обжалва пред въззивната инстанция. Николай Д. е обвинен за това, че на 30.06.2019г. в град Бургас на кръгово кръстовище между бул. „Стефан Стамболов“ и ул. „Транспортна“, без надлежно разрешително, държал с цел разпространение в товарен микробус „Мерцедес Вито“ 110 пакета хероин, с общо тегло 55 кг, като наркотичните вещества са в особено големи размери и за това, че по същото време и място управлявал автомобила след употреба на наркотични вещества – метамфетамин, установено с дрегер. В своето определение въззивният състав е посочил, че са налице всички законови основания за взимане на мярка за неотклонение „задържане под стража“. От събраните до момента доказателства може да се направи обоснован извод  за авторство на деянията и за съпричастност на Николай Д. към престъпленията, в които е обвинен. В управлявания от него автомобил е открито голямото количество наркотик – 110 пакета, общо 55 кг. хероин. Установено е, че автомобилът е собственост на обвиняемия и по време на задържането в него не е имало други лица. Касае се за тежко престъпление с висока степен на обществена опасност, за което законодателят е предвидил наказание „Лишаване от свобода“ от 5 до 15 години и глоба от 20 000 до 100 000 лв. Съдът е преценил, че предвид тежестта на наказанието има реална опасност обвиняемия да се укрие с цел да избяга от бъдещо наказание. Според въззивния състав мярката за неотклонение „задържане под стража“ се явява най-адекватна за неутрализиране на възможна опасност от укриване и извършване на друго престъпление, както и за своевременно приключване на делото по същество. Съдът е намерил жалбата на задържания Никола Д. за неоснователна и е потвърдил определението на първата инстанция.  Постановеният съдебен акт е окончателен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Апелативен съд – Бургас потвърди aрестa на водача, задържан с 55 кг хероин"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d0%bc%d0%b0%d0%bc-%d1%83%d0%b2%d0%b5%d1%80%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d1%87%d0%b5%d1%81%d1%82%d0%bd%d0%be-%d0%bf%d1%8a%d1%80/", "text": "Бойко Борисов излезе с кратък коментар в часовете след проведената среща с президентите на водещите клубове у нас. Премиерът изрази увереност, че през новия сезон в Първа лига ще властват принципите на честната игра, а не задкулисни игри.  „Проведох среща със собствениците на трите водещи футболни отбора – Георги Домусчиев („Лудогорец“), Васил Божков („Левски“) и Гриша Ганчев (ЦСКА-София), за да обсъдим началото на футболното първенство с оглед на спокойното му протичане – написа Борисов в своя профил във Фейсбук. – Те заявиха, че отборите им ще бъдат водени от принципите на честната игра и няма да се допуска напрежение на терена, което да се пренася към агитките“.  Извън протокола присъствали на срещата разкриха, че Борисов е коментирал, че скандалите са започнали още във финала за Суперкупата „Лудогорец“ – „Локо“ (Пд) на 3 юли и това светнало лампичка за срещата. “Игра с рамо се отсъди фаул“, споделил премиерът за една от немалкото спорни ситуации.", "date": "2019.07.08", "title": " Борисов: Имам уверението за честно първенство"}
{"url": "https://trud.bg/%d1%84%d0%be%d1%82%d0%be%d1%80%d0%b5%d0%bf%d0%be%d1%80%d1%82%d0%b0%d0%b6-%d0%be%d1%82-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d1%81-%d1%84/", "text": "Безпрецедентната среща на най-високо ниво в българския футбол за която „Труд“ информира обществеността стана факт. В понеделник точно в 11 часа, броени дни преди старта на новия сезон в Първа лига, премиерът Бойко Борисов събра в своя кабинет босовете на грандове „Лудогорец“, „Левски“ и ЦСКА. В Министерски съвет по реда на пристигане се появиха бизнесмените Георги Домусчиев, Гриша Ганчев и Васил Божков. Освен собствениците на трите клуба, в сградата на бул. „Дондуков“ №1 бе привикан и Борислав Михайлов, президентът на БФС. Присъстваха също главният прокурор Сотир Цацаров и неговия заместник Иван Гешев, както и министърът на вътрешните работи Младен Маринов.", "date": "2019.07.08", "title": " Фоторепортаж от срещата на Борисов с футболните босове"}
{"url": "https://trud.bg/%d0%bd%d0%be%d0%b9%d0%b5%d1%80-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d0%b1%d1%8f%d0%b3%d1%81%d1%82%d0%b2%d0%be-%d0%be%d1%82-%d0%b1%d0%b0%d0%b9%d0%b5%d1%80%d0%bd/", "text": "След осемгодишна династия Мануел Нойер е на път да напусне „Байерн“. Избираният четири пъти за вратар №1 в света използва своя мениджър, за да постави под натиск ръководството, и си навлече гнева на легендата Лотар Матеус. Импресариото Томас Крот наля масло с думите: „Мануел винаги е искал успеха. Моето впечатление е, че първите четири отбора от Висшата лига са с голяма преднина от „Байерн“ в сегашния му вид. Нойер не иска да се откаже от футбола през 2021 година, когато изтича договора му. Сега е време да помисли за бъдещето си.“ След осемгодишна династия Мануел Нойер е на път да напусне „Байерн“. Избираният четири пъти за вратар №1 в света използва своя мениджър, за да постави под натиск ръководството, и си навлече гнева на легендата Лотар Матеус. Импресариото Томас Крот наля масло с думите: „Мануел винаги е искал успеха. Моето впечатление е, че първите четири отбора от Висшата лига са с голяма преднина от „Байерн“ в сегашния му вид. Нойер не иска да се откаже от футбола през 2021 година, когато изтича договора му. Сега е време да помисли за бъдещето си.“ В дискусията се намери Матеус. „Поведението на двамата е напълно неприемливо – каза бившият национален селекционер на България. – Като капитан на „Байерн“ той трябва да говори с ръководството, ако чувства проблеми. Вратите на мениджмънта в клуба винаги са били отворени.“ Нойер е в „Байерн“ от 2011 година, когато бе купен срещу 25 милиона евро от „Шалке“. Оттогава има седем титли в Бундеслигата, четири купи на Германия, носител е на Шампионската лига и е световен клубен шампион с баварците. Това лято „Байерн“ инвестира рекордно в лицето на Бенжамен Павар (35 млн. евро) и Лукас Ернандес (80 млн. евро). Клубът планира поне още една звездна покупка, но мълчи за поведението на своя капитан. В дискусията се намери Матеус. „Поведението на двамата е напълно неприемливо – каза бившият национален селекционер на България. – Като капитан на „Байерн“ той трябва да говори с ръководството, ако чувства проблеми. Вратите на мениджмънта в клуба винаги са били отворени.“ Нойер е в „Байерн“ от 2011 година, когато бе купен срещу 25 милиона евро от „Шалке“. Оттогава има седем титли в Бундеслигата, четири купи на Германия, носител е на Шампионската лига и е световен клубен шампион с баварците. Това лято „Байерн“ инвестира рекордно в лицето на Бенжамен Павар (35 млн. евро) и Лукас Ернандес (80 млн. евро). Клубът планира поне още една звездна покупка, но мълчи за поведението на своя капитан.", "date": "2019.07.08", "title": " Нойер се готви за бягство от „Байерн“"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%b0%d1%89-%d0%b4%d0%b0-%d0%b8/", "text": "Германското правителство отхвърли искането на САЩ да изпрати сухопътни войски в Северна Сирия, за да помогне в борбата срещу ИДИЛ, предаде БТА. Темата предизвика разногласия в управляващата коалиция на канцлера Ангела Меркел. „Когато казвам, че германското правителство има намерение да запази своите сили в коалицията срещу групата „Ислямска държава“, това, както знаем, не включва сухопътни войски“, подчерта говорителят на германското правителство Щефен Зайберт на редовна пресконференция. Вчера специалният представител на Вашингтон за Сирия Джеймс Джефри поиска от Германия да предостави сухопътни войски и заяви, че очаква бърза реакция. „Германия има значителен и признат в международен план принос в коалицията срещу ИДИЛ, подчерта в отговор Зайберт. Германското участие обаче се ограничава до разузнавателни полети и обучение на бойци на територията на Ирак, припомня АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Германия отхвърли искането на САЩ да изпрати войници в Сирия"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bf%d1%83%d1%82%d0%b8%d0%bd-%d0%bf%d0%be-%d1%81%d0%bb%d1%83%d1%87%d0%b0%d0%b9-140-%d0%b0%d1%82%d0%b0-%d0%b3%d0%be/", "text": "„Приемете моите искрени поздравления и най-добри пожелания по случай 140-ата годишнина на дипломатическите отношения между България и Русия, установени на 7 юли 1879 г. след Освобождението на България от османско иго и възстановяване на българската държавност.“ Това се казва в писмо на държавния глава Румен Радев до неговия руски колега президента Владимир Путин по случай отбелязването на 140 години от установяването на дипломатически отношения между България и Русия, съобщиха от прессекретариата на Президентството. Държавният глава подчертава, че българският народ не забравя решаващата роля на Русия за освобождението на България, в резултат на Руско-турската война от 1877–1878 г. и почита паметта на загиналите в нея руски воини. „Бих желал да отбележа, че отношенията между нашите народи се базират на дълбоки исторически, културни и духовни връзки, имащи своите корени в много по-далечната история“, заявява президентът. В писмото си Румен Радев отбелязва, че 140-годишната нова и най-нова история на двустранните отношения се е развивала невинаги еднозначно, но и в най-сложните периоди отношенията между България и Русия винаги са били в центъра на общественото и политическо внимание и интерес. Нещо повече, те винаги са носили емоционалния заряд и чувствителност, характерни за държавите с дългогодишни исторически традиции в своите контакти. „Това ни дава основание да констатираме, че имаме необходимата солидна основа, за да продължим да развиваме равнопоставен и взаимноизгоден диалог“, подчертава българският президент. В писмото си държавният глава изразява увереност и че с общи усилия и добронамерен подход могат да бъдат реализирани набелязаните перспективи в двустранния диалог, както и сътрудничеството при намирането на решения на актуалните предизвикателства в регионален и международен план.", "date": "2019.07.08", "title": " Радев поздрави Путин по случай 140-ата годишнина на дипломатическите отношения между България и Русия"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%bc%d0%b5%d1%81%d0%b8-%d0%be%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8/", "text": "Сурово наказание може да откаже Лионел Меси от националния отбор на Аржентина. Организаторите на Копа Америка са поискали звездата да бъде санкционирана заради … „голямата му уста“. 32-годишният играч бе изгонен с червен картон в малкия финал за трето място срещу Чили, спечелен с 2:1 от аржентинците. „Това е корумпиран турнир, направен, за да бъде спечелен от Бразилия“, заяви след мача мегазвездата. „Меси трябва да има повече уважение и да приема, когато губи – каза Тите, селекционер на „селесао“. – Да, той несправедливо бе изгонен срещу Чили, но не съм съгласен с изказването му. Заслужено елиминирахме Аржентина. Не трябва да мислим за това, което другите хора казват, дори ако това е самият Меси“. „Той е авторитет и мнението му тежи – каза пък Рикардо Гарека, наставник на Перу. – Това обаче не означава, че аз го споделям“. Според аржентинския вестник „Кларин“ Лео ще бъде наказан поне за 4 официални мача. Това ще са двубои от Копа Америка 2020, защото догодина пак има такава надпревара. Световните квалификации за Мондиал 2022 започват едва след него. Но има шанс Меси да пропусне и тях. Най-суровата санкция, която го грози е от 2 години без футбол в официален двубой с националния екип. Това би извадило играчът на „Барселона“ до средата на 2021-а. Тогава той ще е на 34. Медиите в Буенос Айрес се притесняват, че такъв огромен удар би отказал Меси от националния тим. Има разбира се и друг, по-оптимистичен вариант. Звездата да си вземе почивка от пътуванията и мачовете до втората половина на 2021 година, след което, вече на 35, да опита да изведе „гаучосите“ до триумф на световните финали Катар 2022. Решението ще се разглежда на заседание тази седмица.", "date": "2019.07.08", "title": " Наказание отказва Меси от националния"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb-%d0%ba%d0%b0%d0%bc%d0%b8%d0%be%d0%bd-%d0%b7%d0%b0%d0%bf%d1%83%d1%88%d0%b8-%d0%bf%d0%bb%d0%b0%d1%82%d0%bd%d0%be%d1%82/", "text": "Временно движението по АМ „Тракия“ в тунел „Траянови врата“ в посока София се осъществява в една лента поради аварирал товарен камион. Това съобщиха от Агенция „Пътна инфраструктура“.", "date": "2019.07.08", "title": " Катастрофирал камион запуши платното към София в тунел „Траянови врата“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b2-%d1%80%d1%83%d0%bc%d0%bd%d0%b8%d1%8f-%d0%bf%d1%80%d0%b5%d0%b2%d0%be%d0%b7%d0%b2%d0%b0/", "text": "Полицаи на граничния пункт Калафат са открили 4 500 таблетки и 2 625 ампули с високорискови допингови вещества в микробус, управляван от български гражданин, който превозвал различни стоки от България към Унгария, съобщава агенция Аджерпрес. На базата на анализ на риска румънските гранични полицаи предприели щателна проверка на превозното средство и открили в товарното отделение на микробуса две кутии с 4 500 таблетки и 2 625 ампули с активни вещества тестостерон, тренболон, соматропин и кленбутенол, които са в списъка на високорисковите допингови вещества, съобщи Териториалната служба на румънската гранична полиция в окръг Долж. Шофьорът заявил, че е служител на българска куриерска фирма и не е знаел какво съдържат кутиите. Граничните полицаи са сезирали митническата служба, която е задържала цялото количество фармацевтични продукти на стойност 108 250 леи (44 714 лв.). Българският гражданин е глобен въз основа на закон за превенция и борба с незаконния трафик на високорискови допингови вещества, информира Аджерпрес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Задържаха българин в Румния, превозвал допинг"}
{"url": "https://trud.bg/%d0%bf%d0%be%d1%87%d1%82%d0%b8-32-000-%d0%ba%d0%bb%d0%b8%d0%b5%d0%bd%d1%82%d0%b8-%d0%be%d0%b1%d1%81%d0%bb%d1%83%d0%b6%d0%b8-%d0%bd%d0%b0%d0%bf-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80/", "text": "Общо 31 291 данъкоплатци и осигурители са обслужени в Националната агенция за приходите във В. Търново през първото полугодие на тази година.  7369 са посетили приходната администрация в областния град по повод подаване на данъчни и осигурителни декларации и уведомления за трудови договори, а 7053 по въпроси, свързани със здравния статус. 1117 са дошли в териториалната агенция, за да уточнят задължения по справки, получени чрез електронната услуга „Справки за задължения“. За 4144 клиенти причината е била необходимост от издаване на документ, за 1500 – регистрация и промени в регистрацията. Други 1428 са платили задълженията си с карта през ПОС терминал. 695 са били гражданите дошли, за да получат информация, а 373 – за да им бъдат заверени документи за чужбина. 1900 са посетили НАП В. Търново, за да подадат заявление за подаване на документи по електронен път, а 3074 – за издаване на ПИК /персонален идентификационен код/. 126 от клиентите на приходната агенция през първото полугодие са били в неравностойно положение. Системата за управление на опашките е една своеобразна форма за противодействие срещу нерегламентираното извършване на услуги. Тя позволява и стриктен контрол върху работата на служителите. Системата автоматично отчита както средното време за изчакване и за обслужване, така и средното време, за което даден инспектор извършва съответната административна услуга. Около 10 минути е било средното време за изчакване на клиент през първото полугодие, а между 10 и 11 минуни – за неговото обслужване.", "date": "2019.07.08", "title": " Почти 32 000 клиенти обслужи НАП-Велико Търново през първото полугодие"}
{"url": "https://trud.bg/%d0%bc%d0%b8%d1%82%d0%be%d0%b2-%d0%b8%d1%81%d0%ba%d0%b0-%d1%80%d0%b5%d1%88%d0%b5%d0%bd-%d0%bc%d0%b0%d1%87-%d0%be%d1%89%d0%b5-%d0%b2-%d1%81%d0%be%d1%84%d0%b8%d1%8f/", "text": "Добромир Митов, треньорът на ЦСКА, настоява дуела с черногорския „Титоград“ от Лига Европа да бъде решен още в София. Първият мач е във вторник вечер на „Българска армия“ „Ранен гол, след това да затвърдим преднината – нареди Митов. – Много е важно да не допуснем попадение. Трябва да се възползваме от нашата многобройна публика, която ще ни подкрепя, както винаги. Ще опитаме да облекчим задачата още в първия мач.“ Младокът Иван Турицов е контузен и не може да играе. Заради наказание ще отсъства Божидар Чорбаджийски. Въпреки че заради контузия изостана с подготовката, Николай Бодуров вероятно ще изведе ЦСКА с капитанската лента. Митов отказа да прогнозира кога новото попълнение Вив Соломон-Отадор ще дебютира. Англичанинът не е картотекиран за този кръг от Лига Европа.", "date": "2019.07.08", "title": " Митов иска решен мач още в София"}
{"url": "https://trud.bg/%d0%b0%d0%bb%d0%b2%d0%b5%d1%88-%d0%b5-%d0%bf%d1%8a%d1%80%d0%b2%d0%b8%d1%8f%d1%82-%d0%b2-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d1%81-40-%d1%82%d1%80%d0%be%d1%84%d0%b5%d1%8f/", "text": "Даниел Алвеш стана първият футболист в историята със спечелени 40 трофея. 36-годишният защитникът изведе Бразилия с капитанската лента във финала на Копа Америка срещу Перу, спечелен от „селесао“ с 3:1. С титлата бранителят се утвърди като най-титулованият футболист в света. Алвеш може да се похвали със спечелени 5 отличия със „Севиля“, 23 с „Барселона“, 2 с „Ювентус“, 6 с ПСЖ и 4 с националния отбор. За да е постижението му още по-впечатляващо, ветеранът беше избран и за най-добър футболист на надпреварата, в която Бразилия триумфира. „Капитанът на нашата лодка е селекционерът Тите, а не аз – каза Алвеш след триумфа на „Маракана“. – Целият ни треньорски щаб заслужава поздравления за работата, която свърши. Този стадион е нашият дом и бяхме решени на всичко, за да стигнем до финала, но трябваше да вървим стъпка по стъпка. Искахме да зарадваме невероятните фенове и вярвам, че го направихме“. Действително Тите заслужава поздравления. Той прекъсна серията на „селесао“ от 12 години без трофей от турнира. Самият специалист записа и индивидуално постижение, с което може да се гордее. Той е първият треньор, печелил континенталното първенство на Южна Америка, както и двете най-престижни клубни състезания – Копа Либертадорес и Судамерикана. Неговите играчи пък обраха всички индивидуални награди в надпреварата. Освен приза „Най-добър играч“, който отиде при Алвеш, отличия имаше и за Евертон Соареш за голмайстор, както и за Алисон, който бе избран за вратар №1. Бразилия взе отличието и за феърплей.", "date": "2019.07.08", "title": " Алвеш е първият в историята с 40 трофея"}
{"url": "https://trud.bg/%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d0%bc%d0%b8%d1%82%d0%bd%d0%b8%d1%87%d0%b5%d1%81%d0%ba%d0%be%d1%82%d0%be-%d0%b1%d1%8e%d1%80%d0%be-%d0%b2-%d1%81%d0%b5%d0%b2%d0%bb%d0%b8%d0%b5/", "text": "Специализираната прокуратура   по разследването в Митническото бюро в Севлиево по досъдебно производство за действаща от началото на 2017 г. организирана престъпна група с участието на длъжностно лице – началник на Митническото бюро Севлиево. В хода на разследването са събрани доказателства за това, че началникът на бюрото е извършила престъпление по служба, изразяващо се в превишаване на властта с цел да набави за сина си имотна облага. В качеството си на длъжностно лице тя се е обаждала на колеги от митническия пункт в Горна Оряховица и е настоявала от тяхна страна да бъде допуснат фиктивен износ на камиони в полза на дружество, собственост на сина й. Отделно от това са събрани доказателства, че началникът на Митническото бюро в Севлиево е помогнала на лице, което е държало в дома си акцизни стоки без бандерол, да избегне наказателно преследване, като го е предупредила за предстояща проверка от органите на митницата. Към момента са задържани три лица, на които предстои да бъдат повдигнати обвинения. Това са началникът на Митическо бюро Севлиево, нейният син и лицето, спрямо когото тя е спомогнала да бъде осуетено наказателно преследване. Събират се доказателства за виновността и на други лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Шефката на Митническото бюро в Севлиево използвала поста си, за да  набави имотна облага на сина си"}
{"url": "https://trud.bg/%d0%bc%d0%b2%d0%bd%d1%80-%d0%ba%d0%be%d0%bc%d0%b5%d0%bd%d1%82%d0%b0%d1%80%d1%8a%d1%82-%d0%bd%d0%b0-%d0%b4%d0%b0%d1%87%d0%b8%d1%87-%d0%b5-%d0%bd%d0%b5%d1%83%d0%bc%d0%b5%d1%81%d1%82%d0%b5%d0%bd-%d0%be/", "text": "По разпореждане на вицепремиера и министър на външните работи Екатерина Захариева посланикът на Република Сърбия у нас Владимир Чургус бе извикан днес в Министерството на външните работи. Поводът бе   на министъра на външните работи на Република Сърбия Ивица Дачич от 6 юли 2019 г., в което той прави коментар на отговор, даден от българския министър-председател Бойко Борисов на пресконференция в Познан, съобщиха от пресцентъра на МВнР. Пред посланик Чургус беше изразена позицията, че изказването на министър Дачич е неприемливо и не отговаря на очакванията на българската страна за поддържане на приятелски и добросъседски отношения. Бе подчертано, че на срещата в Познан българският премиер говори като европейски политик и коментарът на външен министър на страна извън Съюза в този случай е неуместен. Бе изтъкната и ролята на България за европейската интеграция на Западните Балкани и в частност на Република Сърбия, успехите на Българското председателство на Съвета на ЕС, което успя да върне този ключов за региона въпрос в европейския дневен ред, посочват от външното ни министерство. На срещата бе повдигнат въпросът и за последвало изявление на сръбския външен министър Ивица Дачич за информационна агенция „Танюг“, което също се оценява като неприемливо от българската страна. В тази връзка настоятелно бе изразено очакване подобни изказвания да не се повтарят в бъдеще, се казва още в информацията. Посланик Чургус благодари за подкрепата, която България оказва за европейския път на Република Сърбия, и подчерта връзките между двата народа, като обърна внимание на емоционалния характер на изявленията. „Всички имаме интерес от добри отношения със съседите и стабилност в региона“, подчерта той.", "date": "2019.07.08", "title": " МВнР: Коментарът на Дачич е неуместен, очакваме подобни изказвания да не се повтарят\t"}
{"url": "https://trud.bg/%d1%80%d0%b0%d0%b9%d0%bd%d0%b0-%d0%bd%d0%b5-%d1%81%d1%8a%d0%bc-%d0%b1%d1%80%d0%b5%d0%bc%d0%b5%d0%bd%d0%bd%d0%b0/", "text": "Попфолк изпълнителката Райна отрече слуховете, че ще става майка с Facebook пост: „ „. Мълвата, че певицата очаква дете, се появи след като тя публикува няколко снимки от почивката й на Малдивите, където се намира и в момента. На кадрите Райна е облечена в цял бял бански, който подчертава талията й, от където идва и объркването. Райна и колегата й Константин (Коцето) се разделиха през 2009-та след 6 години връзка, а в момента певицата е със спортиста Валери Тюлеков. Двамата постоянно пътуват, като преди да заминат за Малдивите, посетиха Германия и Испания.    ", "date": "2019.07.08", "title": " Райна: Не съм бременна\t"}
{"url": "https://trud.bg/%d0%b1%d0%be%d1%80%d0%ba%d0%b8%d0%bd%d1%8f-%e2%84%961-%d0%be%d1%81%d1%82%d0%b0%d0%b2%d0%b0-%d0%b8%d0%b7%d0%b2%d1%8a%d0%bd-%d1%82%d0%be%d0%ba%d0%b8%d0%be-2020/", "text": "Боркиня №1 в историята Каори Ичо няма да може да изпълни мечтата си да спечели пета поредна олимпийска титла. 35-годишната японка ще пропусне световното първенство в Нурсултан (Казахстан), на което ще се разпределят квотите за игрите в Токио догодина. Доскорошната терминаторка в категория до 57 кг загуби квалификацията за място в тима на страната си от олимпийската шампионка при 63-килограмовите Рисако Кавай.  „Тъжна съм, но знам, че направих всичко по силите си – призна Ичо, която е единствената с 4 олимпийски титли в историята на борбата. – Пет поредни олимпийски титли щеше да е необикновено постижение. Ще се опитам да привличат хората към борбата, независимо дали като състезателка или като треньор.“", "date": "2019.07.08", "title": " Боркиня №1 остава извън Токио 2020"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%be%d1%82%d0%bc%d0%b5%d0%bd%d0%b8-%d1%81%d1%8a%d0%ba%d1%80%d0%b0%d1%89%d0%b5%d0%bd%d0%b8%d0%b5%d1%82%d0%be-%d0%bd/", "text": "По разпореждане на премиера Бойко Борисов министърът на околната среда и водите Нено Димов отмени заповедта за новото щатно разписание на РИОСВ-Враца, с което се съкращава щатна бройка на младши експерт в отдел „Контрол на околната среда“. С това на работа се възстановява младшият експерт Георги Караиванов, съобщиха от пресцентъра на МОСВ. Караиванов сигнализира за наличието на опасен серовъглерод на територията на бившия завод „Химко“, а по-късно   от работа. Министър Димов проведе среща с експерта, на която присъстваха и областният управител на Враца Малина Николова и директорът на РИОСВ-Враца Христо Христов. Министърът възложи на експерта, като председател на Междуведомствената комисия за проверка на предприятия с висок рисков потенциал към РИОСВ-Враца, която е отговорна за контрол на инсталацията, собственост на фирма „Камибо“, да предприеме всички необходими действия и да следи за осигуряване на безопасно извозване на 110 тона серовъглерод от територията на бившия комбинат „Химко“. Нено Димов подчерта, че това трябва да стане при спазване на законодателството и следвайки координацията и субординация между отговорните държавни институции. Министърът заяви, че операцията по извозването на веществото от територията на България трябва да бъде предприета възможно най-скоро, но при гарантиране на всички условия за безопасност и сигурност.", "date": "2019.07.08", "title": " Министър Димов отмени съкращението на инспектора, разкрил наличие на серовъглерод в „Химко“"}
{"url": "https://trud.bg/%d0%ba%d0%b8%d0%bf%d1%8a%d1%80%d1%81%d0%ba%d0%b0-%d0%b2%d1%80%d1%8a%d0%b7%d0%ba%d0%b0-%d0%bf%d1%80%d0%b8%d1%82%d0%b5%d1%81%d0%bd%d0%b8-%d1%83%d0%b5%d1%84%d0%b0/", "text": "Кипърска връзка притесни ръководните фактори в УЕФА преди дебютния мач на „Левски“ в Лига Европа. „Сините“ стартират в първия квалификационен кръг с гостуване на „Ружомберок“. За двубоя първоначално бе определен съдията Христос Николаидис. В назначението не би имало нищо странно, ако по някакъв начин неговата националност не влияеше косвено на този сблъсък. 44-годишният арбитър обаче е родом от Кипър, а победителят измежду „сините“ и словаците ще срещне най-вероятно представителя на Острова на Афродита – АЕК (Ларнака) в следващия квалификационен кръг. Това е отбелязано като любопитен факт дори и от местните медии. Впоследствие „кипърската връзка” не убягна на УЕФА и веднага последва промяна – ново назначение. Този път в европейската футболна централа се спряха на финландския рефер Петри Вилянен за главен съдия. 32-годишният арбитър обаче е с доста скромна визитка. В евротурнирите той е ръководил едва 1 официален двубой. Любопитното е, че последният мач, в който Вилянен е надувал свирката, е в Лига Юконен, втора дивизия на Финландия. На срещата „Тампере ПВ“ – ТПС (Турку), спечелена от гостите с 4:1. Двубоят се игра преди седмица, а реферът не показа нито един картон. Кипърецът пък остава в наряда за двубоя между „Румжоберок“ и „Левски“. Николаидис ще присъства като съдийски наблюдател. Словаците и „сините“ се изправят в първи дуел в четвъртък от 19,30 часа, като в същия ден играят АЕК (Ларнака) и молдовския „Петроклуб“. Победителите след двата мача ще спорят един срещу друг във втория квалификационен кръг на Лига Европа.", "date": "2019.07.08", "title": " Кипърска връзка притесни УЕФА"}
{"url": "https://trud.bg/%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b2-%d1%81%d0%b0%d1%80%d0%b0%d0%b5%d0%b2%d0%be-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d1%81%d0%bf%d0%be%d0%b4%d0%b5/", "text": "Регионални форуми като Процеса за сътрудничество в Югоизточна Европа (ПСЮИЕ) и Берлинския процес са добра среда, за да говорим един с друг, за да увеличим знанието и разбирането един за друг въпреки политическите противоречия. ПСЮИЕ се превърна в прагматичен инструмент за сътрудничество, насърчаващ конкретни проекти, икономическият растеж и стабилност на региона. Това заяви вицепремиерът и външен министър Екатерина Захариева в обръщението си към срещата на външните министри от Процеса за сътрудничество в Югоизточна Европа в Сараево. С това се отбелязва краят на председателството на Босна и Херцеговина на ПСЮИЕ, съобщиха от МВнР. „От София до Сараево стигнах за 5 часа със самолет, което показва колко слабо сме свързани, но не само в транспортен аспект, но и в дигиталната инфраструктура, между бизнеса, затова подкрепяме приоритетите на вашето председателство на ПСЮИЕ”, каза Захариева. Българският първи дипломат изтъкна, че по време на Българското председателство на Съвета на ЕС положихме доста усилия да върнем в дневния ред на ЕС европейската интеграция на Западните Балкани. „Колеги ме убеждаваха, че това не е популярна тема, но не се отказахме. И сега може да отчетем успешната среща на върха ЕС-Западни Балкани, Софийската декларация и Софийския дневен ред. Доволна съм, че румънското, финландското и хърватското председателство продължават нашата работа, опитваме се да убедим и останалите държави от ЕС, че започването на преговори с Република Северна Македония и Република Албания е ситуация, от която и Западните Балкани, и ЕС ще спечелят”, сподели Захариева. „Искаме да ви подкрепим с нашия административен опит в усвояването на европейските фондове, за да не направите същата грешка като нас в предприсъединителния период, когато не успявахме да се справим добре с проектите – обърна се Захариева към страните от Западните Балкани. – Сега сме в топ 3 на страните, които усвояват най-добре структурните фондове на ЕС. Често в региона има достатъчно средства и механизми за финансиране, но няма административен капацитет, за да се осъществят на практика проектите.” Захариева призова още дипломатите от външните министерства от участничките в ПСЮИЕ да обсъдят как организацията да стане по-видима и работеща, тъй като има много регионални формати. „Лош знак е, че две страни не са тук – Косово и Албания. Пет държави от ЕС не признават Косово, но други 23 от ЕС го направиха, и мисля, че е намерена формула, в която Косово да участва в различни международни форуми, в които са и държави, които не признават тази държава”, допълни Захариева. Процесът за сътрудничество в Югоизточна Европа изпълнява ролята на форум за политически диалог за страните от региона. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г.", "date": "2019.07.08", "title": " Захариева в Сараево: България ще споделя опита си в реформите със страните от Западните Балкани"}
{"url": "https://trud.bg/%d0%b7%d0%b5%d0%bb%d0%b5%d0%bd%d1%81%d0%ba%d0%b8-%d0%bf%d0%be%d0%ba%d0%b0%d0%bd%d0%b8-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bd%d0%b0-%d0%bf%d1%80%d0%b5/", "text": "Украинският президент Владимир Зеленски покани руския си колега Владимир Путин на преговори в Минск под формата Украйна-Русия-САЩ-Великобритания-Германия-Франция, а темата на преговорите ще бъде принадлежността на Крим и конфликта в Източна Украйна, пише издание “Коммерсант“. „А сега бих искал да се обърна към Владимир Путин. Искате ли да говорим? Нека обсъдим чий е Крим, кой го има и кой го няма в Донбас. Компанията на разговора предлагам да включва мен, вас, американският президент Доналд Тръмп, премиерът на Великобритания Тереза Мей, канцлерът на ФРГ Ангела Меркел и президентът на Франция Еманюел Макрон“, заяви Зеленски в рамките на свое обръщение. „А мястото? Смятам, че Александър Григориевич Лукашенко с удоволствие ще ни приеме в Минск“, допълни украинския държавен глава. „Не отхвърлям или променям никакви съществуващи дипломатически формати, просто предлагам да поговорим“, уточни Зеленски във видео, публикувано на официалната му страницата в социалната мрежа фейсбук. От Кремъл обещаха да разгледат предложението на Киев. „Това е нова инициатива. Не се съмнявайте, че тя ще бъде обмислена”, заяви Дмитрий Песков, говорител на руския президент.", "date": "2019.07.08", "title": " Зеленски покани Владимир Путин на преговори в Минск"}
{"url": "https://trud.bg/%d0%b4%d0%b5%d1%81%d0%b8-%d1%86%d0%be%d0%bd%d0%b5%d0%b2%d0%b0-%d0%bf%d0%bb%d0%b0%d0%bd%d0%b8%d1%80%d0%b0-%d0%be%d1%89%d0%b5-%d0%b5%d0%b4%d0%bd%d0%b0-%d1%81%d0%b2%d0%b0%d1%82%d0%b1%d0%b0/", "text": "След като този уикенд тв водещата Деси Цонева и издателят Явор Стефанов   пред семейство и приятели, Деси обяви в Instagram, че планира още една сватба. „Догодина юни месец“, бе отговорът й на въпроса на нейн фен кога ще бъде голямата сватба. Предполага се, че двойката ще организира сватбена церемония, на която ще присъстват много звезди от родния хайлайф. Освен това, Цонева разкри, че сегашната й сватба е минала по-хубаво отколкото е очаквала, но и по-уморително, заради напредналата бременност. Деси вече навлиза в третия триместър и се очаква да роди този септември, като двамата с Явор ще бъдат родители на момиче.  ", "date": "2019.07.08", "title": " Деси Цонева планира още една сватба"}
{"url": "https://trud.bg/%d1%82%d0%b2%d0%be%d1%80%d0%b1%d0%b8-%d0%bd%d0%b0-%d0%ba%d1%80%d0%b0%d1%81%d0%b8%d0%bc%d0%b8%d1%80-%d1%8f%d0%ba%d0%b8%d0%bc%d0%be%d0%b2-%d1%89%d0%b5-%d0%b1%d1%8a%d0%b4%d0%b0%d1%82-%d0%bf%d0%be%d0%ba/", "text": "Самостоятелна изложба на благоевградския художник Красимир Якимов ще  бъде открита в Градска художествена галерия – Благоевград. Представянето на експозицията е утре (9 юли) от 18.00 часа. В малката зала на галерията ще бъдат подредени общо 33 творби на автора – живопис, графика и рисунка, съобщиха от общината. Красимир Якимов е роден на 14.03.1974 г. в Благоевград. Завършва Изобразително изкуство в НХГ – Благоевград при доц. Атанас Дафинов. След период от 15-годишно прекъсване, Красимир Якимов започва да рисува отново.", "date": "2019.07.08", "title": " Творби на Красимир Якимов ще бъдат показани в Градска художествена галерия"}
{"url": "https://trud.bg/%d1%8e%d0%bd%d0%be%d1%88%d0%b8%d1%82%d0%b5-%d1%81%d0%b5-%d0%bf%d1%80%d0%b8%d1%86%d0%b5%d0%bb%d0%b8%d1%85%d0%b0-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%bc%d0%b5%d0%b4/", "text": "Юношеският национален отбор по волейбол до 17 години спечели титлата на Балканиадата в столичната зала „Христо Ботев“ след победа с 3:0 (8, 19, 19) над Гърция на финала. Петима българи взеха индивидуални награди от шампионата, а Владимир Гърков е най-полезен играч.  „Отборът със всеки изминал ден играе все по-силно – заяви треньорът Мартин Стоев. – Спечелихме за самочувствие и престиж, но освен това напредваме все повече. Само след няколко дни е европейското първенство в София. Ще се борим първо да влезем в четворката, а след това ще се борим и за медали.“", "date": "2019.07.08", "title": " Юношите се прицелиха в европейски медали"}
{"url": "https://trud.bg/%d0%b5%d1%81-%d0%bf%d1%80%d0%b8%d0%b7%d0%be%d0%b2%d0%b0-%d0%b8%d1%80%d0%b0%d0%bd-%d0%b4%d0%b0-%d0%bd%d0%b5-%d0%bd%d0%b0%d1%80%d1%83%d1%88%d0%b0%d0%b2%d0%b0-%d1%8f%d0%b4%d1%80%d0%b5%d0%bd%d0%be%d1%82/", "text": "Иран съобщи, че вече обогатява уран на ниво над 4,5%, както предупреди вчера. Това надхвърля лимита от 3,67%, който е определен в международното споразумение за иранската ядрена програма от 2015 г. Международната агенция за атомна енергия обяви, че проверява твърденията за това нарушение. Европейският съюз изказа загриженост от развитието на ситуацията. „Поискахме от Иран да не предприема мерки, които нарушават споразумението за ядрената му програма. Призоваваме Иран да прекрати всички дейности, които са в разрез със споразумението“, заяви на брифинг Мая Косиянчич, говорител на ЕК, предаде  . Русия също изрази безпокойство от решението на Техеран и призова за продължаване на дипломатическите усилия. Китай посочи, че американският натиск е предизвикал новата криза с иранската ядрена програма. Американският президент Доналд Тръмп призова Иран да внимава с обогатяването на уран. Той отново посочи, че споразумението, сключено от неговия предшественик Барак Обама, е било безразсъдно и позволява на Техеран да се сдобие с ядрено оръжие.", "date": "2019.07.08", "title": " ЕС призова Иран да не нарушава ядреното споразумение"}
{"url": "https://trud.bg/%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bd%d0%b0-%d0%b4%d0%b6%d0%be%d0%bd-%d0%bb%d0%b5%d0%b4%d0%b6%d1%8a%d0%bd%d0%b4-%d0%b2%d0%b4%d0%b8%d0%b3%d0%bd%d0%b0-%d0%b3%d1%80%d0%b0%d0%b4/", "text": "Криси Тейген нажежи Instagram, пускайки няколко много горещи снимки по бански, които съпругът й Джон Леджънд определи като „безценно произведение на изкуството“. Семейството на певеца се отправи на кратка лятна почивка в северозападна Италия, по време на която двамата родители се качиха на яхта, където са и заснети кадрите на Криси. Тейген е горда майка на две деца – Луна (3) и Майлс (1), и е сред малкото звезди, които открито говорят за проблемите с теглото си. По-рано тази пролет, тя бе нападната от потребители в Twitter за натрупаните килограми след раждането на сина й. Тогава, Криси обясни, че не бърза да отслабва – обича да си похапва и се чувства добре. „Бях най-слаба след раждането на Луна. Но тогава страдах от следродилна депресия. Така че сега си харесвам допълнителните килограми и съм щастлива!“, допълни 33-годишната Криси.", "date": "2019.07.08", "title": " Съпругата на Джон Леджънд вдигна градусите (СНИМКИ)"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%bc%d0%be%d1%82%d0%be/", "text": "Младеж е загинал при тежка катастрофа с мотор на бул. „Македония“ в Пловдив днес, съобщава  . Сигналът за блъснал се в стълб мотоциклет „Ямаха“ е получен след 16:45 ч. В резултат на удара настъпила смъртта на 26-годишния водач. Предстои да бъде извършен оглед и да се изяснят причините и обстоятелствата около тежкия инцидент. От полицията предупреждават водачите да преминават с повишено внимание и съобразена скорост в участъка на катастрофата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Младеж е загинал при катастрофа с мотор в Пловдив"}
{"url": "https://trud.bg/%d1%83%d1%81%d0%bf%d0%b5%d1%88%d0%bd%d0%be-%d0%bf%d1%80%d0%b8%d0%ba%d0%bb%d1%8e%d1%87%d0%b8%d1%85%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b7%d0%b0-%d0%be%d1%80%d0%b3%d0%b0%d0%bd/", "text": "На всички нива във Великотърновския университет „Св.Св.Кирил и Методий“ успешно приключиха изборите за органи на управление. След 20 май, когато Общото събрание на Университета преизбра ректора проф. д-р Христо Бонджолов и утвърди Академичния съвет за мандат 2019/2023, се проведоха изборите за заместник-ректори, декани и ръководители на катедри. Петима са заместник-ректорите, деканите са 9, а ръководителите на катедри – 55. Изборите преминаха в атмосфера на академизъм и колегиалност, което допринесе още повече за утвърждаването на името и на авторитета на Великотърновския университет. Приемственост и оперативност характеризираха влизането в длъжност на новоизбраните ръководители. Този факт се отрази положително на ежедневната дейност на всички звена в Университета, както и на кандидатстудентския прием за учебната 2019/2020 академична година, който и тази година се очертава да приключи изключително успешно. На 8 юли се проведе заседание на Академичния съвет, в което участваха и новоизбраните декани на факултетите. Решенията бяха взети експедитивно и с консенсус, а критиките – градивни и в интерес на академичната общност на ВТУ.", "date": "2019.07.08", "title": " Успешно приключиха изборите за органи на управление на ВТУ"}
{"url": "https://trud.bg/%d0%bc%d1%80%d1%80%d0%b1-%d0%b7%d0%b0%d0%bf%d0%be%d1%87%d0%b2%d0%b0-%d1%81%d0%b5%d1%80%d0%b8%d1%8f-%d0%be%d1%82-%d1%81%d1%82%d1%80%d0%b0%d1%82%d0%b5%d0%b3%d0%b8%d1%87%d0%b5%d1%81%d0%ba%d0%b8-%d1%81/", "text": "Министерството на регионалното развитие и благоустройството започва серия от стратегически консултации в страната във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г. Инициативата е съвместна с Международната банка за възстановяване и развитие в рамките на подписаното споразумение за консултантски услуги с министерството. Предвижда се стратегическите консултации да се проведат на национално, регионално и местно ниво с участието на всички заинтересовани страни – представители на министерствата и държавни агенции, областни управители, кметове на общини, неправителствени организации, представители на бизнеса и др., съобщиха от министерството. Целта е те да се запознаят с новия подход за изпълнение на проекти в следващия програмен период, както и да дадат мнение за ефективно структуриране на Регионалните съвети за развитие, които ще бъдат натоварени с нови, по-широки функции. Ще се наблегне и на важността от започване на партньорства и оформяне на икономически обосновани проекти, допринасящи за развитието на територията. По време на консултациите ще се състои обсъждане на възможностите за по-широко участие на бизнеса, неправителствения сектор и гражданското общество в оформянето и изпълнението на проекти в следващия програмен период на ниво регион и възможностите за комбинирано финансиране между една или повече оперативни програми. Така ще могат да бъдат включвани повече заинтересовани страни и бенефициенти в изпълнението на проектите. Те ще могат да стимулират и дискусии по важни за икономическото развитие на регионите публични и публично-частни инвестиции. Ще се разясни и изпълнението на интегрирани проекти, които включват няколко компонента, всеки от които може да бъде финансиран от различна оперативна програма, т.нар. интегриран подход на въздействие върху територията. Формирането на проектни идеи ще трябва да съответства на набор от стратегически документи, от които основополагащ за регионите ще бъде регионалната схема за пространствено развитие. Ще бъдат коментирани и възможностите за разширени функции на регионалните съвети за развитие при избора на проекти на принципа отдолу-нагоре. Целта е да се изгради най-добрата структура на съветите за изпълнение на новите отговорности и функции. Стратегическите консултации за общините от Северозападния район за планиране ще се проведат на 15 юли в Ловеч. На 18 юли в София ще се състои срещата за представителите на общините от Югозападен район. На 22 юли в Бургас е предвидена среща за местните власти от Югоизточния район. На 23 юли в Областна администрация – Разград ще се проведе срещата за общините от Северен централен район, а на 24 юли в Търговище ще е консултацията за Североизточен район. На 24 юли в Смолян е предвидена среща със заинтересованите страни от Южен централен район. Неправителствените организации, бизнесът и обществените групи могат да се включат със свои предложения и на e-mail: ", "date": "2019.07.08", "title": " МРРБ започва серия от стратегически срещи за нов модел за развитие на регионите"}
{"url": "https://trud.bg/%d0%b6%d0%b0%d0%bb%d0%b1%d0%b8%d1%82%d0%b5-%d0%bf%d1%80%d0%b5%d0%b4-%d0%bd%d0%b0%d0%bf-%d0%b2-%d1%81%d1%8a%d0%b4%d0%b0-%d0%bf%d0%be-%d0%b0%d0%b4%d1%80%d0%b5%d1%81-%d0%bd%d0%b0-%d1%84%d0%b8%d1%80%d0%bc/", "text": "Предложенията са на Менда Стоянова Ревизионните актове на НАП ще може да се обжалват пред административния съд, в чийто район е постоянният адрес или седалището на жалбоподателя. Това гласят предложения, направени от председателя на бюджетната комисия към парламента Менда Стоянова между първо и второ четене на промените в Данъчно-осигурителния процесуален кодекс. Промяната ще бъде от полза за бизнеса, защото делата ще се водят в там, където е регистрирана фирмата. В момента, ако жалба пред НАП е отхвърлена с мълчалив отказ, нова жалба може да бъде подадена в съда, където е териториалната дирекция, направила ревизията. В момента по редица производства обжалването може да става само пред петте административни съдилища в София, Пловдив, Варна, Бургас и Велико Търново. Това ще бъде променено с предложените от Менда Стоянова текстове в ДОПК. В резултат фирмите ще пестят време и транспортни разходи.", "date": "2019.07.08", "title": " Жалбите пред НАП в съда по адрес на фирмата"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bf%d0%be-50-%d0%bb%d0%b5%d0%b2%d0%b0-%d0%b7%d0%b0-%d1%83%d0%b1%d0%b8%d1%82%d0%b0-%d0%b4%d0%b8%d0%b2%d0%b0-%d1%81%d0%b2%d0%b8%d0%bd%d1%8f/", "text": "Да се дават по 50 лева на ловците за убита дива свиня е една от мерките, които се предлагат в борбата срещу разпространението на африканската чума по свинете. Идеята беше представена от изпълнителния директор на Изпълнителната агенция по горите инж. Мирослав Маринов, след среща, на която беше обсъдена ситуацията с разпространението на заразата у нас. Финансово стимулиране за обстрел ще важи за районите с африканска чума, уточни той. Причината е, че дивата свиня е един от носителите на чумата и тя влияе за нейното разпространение. Екипите на агенцията по горите ще предприемат спешни мерки в районите, където беше открита заразата – в селата Новачене и Жернов. Ще се прави ежедневен обход по 3-километрова граница, а по 10-километровата – всяка седмица. Ще бъдат сложени и мобилни камери за ловците. Директорът на БАБХ Дамян Илиев уточни, че до този момент има две огнища на болестта у нас – в село Жернов и Новачене. Там работата е приключила. Евтаназирани са 46 прасета в село Жернов, посочи той. Африканската чума се разпространява изключително бързо, ако навлезе в индустриалните предприятия, щетите ще бъдат огромни, подчерта министърът на земеделието Десислава Танева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Дават по 50 лева за убита дива свиня\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d0%b0-%d0%b2-%d1%81%d1%8a%d0%b4%d1%80%d1%83%d0%b6%d0%b8%d0%b5-%d1%81-%d0%b1%d0%be%d0%b3%d0%b0/", "text": "Национална асоциация “Българско Черноморие” обвини в некомпетентност омбудсмана Мая Манолова заради подкрепата є на ветото на президента върху закона, който забранява дивото къмпингуване и определя ясни правила за местата, на които могат да се разполагат каравани, кемпери и палатки. Еколозите обвиняват Манолова и в съдружие с “богатите авантаджии” от “Да, България” и подозират, че омбудсманът всъщност се опитва да гради политическа кариера в перспектива. Според Асоциацията Манолова защитава позиции, които позволяват не само на родните “богати авантаджии”, но и на чужденци да използват безплатно българските курорти, като по този начин ощетяват местния бизнес и местните хора. А освен това твърденията й, както и на противниците на регламентирането на къмпингуването, са в противоречие с Конституцията. “Заради политическата си кариера омбудсмана показа на всички ни как се прави нов вид спорт и скри шапката на ММА бойците ни, като ни демонстрира ЛНБП (Лактен Налудничав Бой Предизборно). Фаталното тук е и това, че чрез действията є се преотстъпи в полза на други народи и наши авантаджии, част от територията на България за безплатна почивка”, заявяват еколозите от Асоциацията.", "date": "2019.07.08", "title": " Обвиниха омбудсмана в съдружие с богати авантаджии\t"}
{"url": "https://trud.bg/%d0%b5%d1%81-%d0%be%d0%b1%d0%bc%d0%b8%d1%81%d0%bb%d1%8f-%d0%be%d0%b1%d1%89-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%bc%d0%b2%d1%84/", "text": "Европейският съюз обмисля издигането на общ кандидат за мястото, което ще освободи досегашната шефка на Международния валутен фонд (МВФ) Кристин Лагард, която бе номинирана миналата седмица за следващ председател на Европейската централна банка (ЕЦБ), предаде Ройтерс, като цитира изявление на неназован дипломатически източник от ЕС. Мандатът на Лагард изтича през ноември тази година, когато се очаква и тя да заеме мястото на Марио Драги. Според източниците на Ройтерс сред най-вероятните общи европейски кандидати е Марио Чентено – актуалният председател на Еврогрупата.", "date": "2019.07.08", "title": " ЕС обмисля общ кандидат за МВФ"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b2%d0%b0%d1%82-%d0%b4%d0%b2%d0%b0%d0%bc%d0%b0-%d0%b3%d0%b5%d0%bd%d0%b5%d1%80%d0%b0%d0%bb%d0%b8-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%87/", "text": "Военният министър уведомен на 31 май Бившият и настоящият шеф на военното разузнаване бяха обвинени за престъпления по служба, свързани с издаването на допуск до класифицирана информация. Разследването по случая се води от Софийската окръжна военна прокуратура (СОВП). Извършена е проверка от ДАНС по сигнали, която уличили бригаден генерал то резерва Светослав Даскалов, ръководил служба „Военна информация” към Министерство на отбраната от 2016 до май 2018 г. и приемника му ген. Пламен Ангелов. Оказало се, че в периода от 1 април 2016 г. до 1 май 2019 г. са били издадени 504 разрешения за достъп до информация, класифицирана като държавна тайна с нива „Секретно“ и „Строго секретно“ в нарушение на Закона за защита на класифицираната информация. Разрешенията за достъп през този период били издадени от служител по сигурността на информацията във „Военна информация“, а не от компетентния орган – ръководителя на тази служба. Това е довело до нерегламентиран достъп до секретна информация, тъй като достъп е бил предоставен на  504 лица в нарушение на разпоредбите на закона. Същите лица са получили и сертификати за достъп до класифицирана информация  на НАТО и ЕС от Държавната комисия по сигурността на информацията. Според военната прокуратура генералите Даскалов и Ангелов не са изпълнили задълженията си по служба, регламентирани в чл. 24 ал.1 от Закона за военното разузнаване по ръководство, организиране и контролиране на дейностите по защита на класифицираната информация. Още на 30 май двамата са били привикани в СОВП, където са им повдигнати обвинения и им е наложена мярка „подписка”. На следващия ден – 31 май, е бил уведомен министърът на отбраната Красимир Каракачанов с предложение за временно ограничаване на достъпа на ген. Пламен Ангелов до секретни информации и отнемане на издаденото му разрешение за достъп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Обвиняват двама генерали разузнавачи (обзор)\t"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%bd%d0%b0%d0%b4-305-000-%d1%85%d0%be%d1%80%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%bf/", "text": "Над 641 000 души получават месечна финансова подкрепа по новия Закон за хората с увреждания (ЗХУ). Техният брой е с 144 335 повече в сравнение с хората с увреждания, които получаваха интеграционни добавки според действащото до края на 2018 г. законодателство.  Това съобщи министърът на труда и социалната политика Бисер Петков пред журналисти, след като участва в първото заседание на новосформирания Съвет за наблюдение на политиките на и за хората с увреждания. Всички хора с увреждания получават финансова подкрепа в по-висок или запазен размер в сравнение с миналата година. Никой не е ощетен, на никой не е намалена помощта, каза министър Петков. Заложеният бюджет на МТСП за политики за хората с увреждания достигна 550 млн. лв. за 2019 г. С тези средства осигуряваме максимална подкрепа в различните области за интеграция на хората с увреждания, каза министър Петков. Статистиката на Агенцията за социално подпомагане към края на май показва, че над 305 000 хора с увреждания получават по-благоприятен размер на месечната финансова подкрепа в сравнение с получаваните до 31.12.2018 г. месечна добавка за социална интеграция и прекратената социална пенсия за инвалидност, получавана като втора пенсия. Съгласно ЗХУ хората с увреждания със степен на увреждане от 50 до 70,99% месечната финансова подкрепа е в размер на 7% от линията на бедност (348 лв. за 2019 г.), което прави 24,36 лв. За хората със степен на увреждане от 71 до 90% помощта е 15% от линията на бедност или 52,20 лв. Хората с над 90% степен на увреждане получават 25% от линията на бедност или 87 лв. За тази група увеличението в сравнение с миналата година е минимум с 12 лв. Хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест финансовата подкрепа е в размер на 30% от линията на бедност или 104,40 лв., което е с около 30 лв. повече в сравнение с 2018 г. Най-голямо увеличение на финансовата подкрепа получават хората с над 90% степен на увреждане с право на чужда помощ, които получават социална пенсия за инвалидност. В тази категория през месец май попадат 12 932 души, които съгласно новото законодателство вземат 57% от линията на бедност или 198,36 лв. За тази група финансовата подкрепа е увеличена с около 123 лв. в сравнение с 2018 г.", "date": "2019.07.08", "title": " Бисер Петков: Над 305 000 хора с увреждания получават по-голяма финансова подкрепа"}
{"url": "https://trud.bg/%d0%b5%d0%b4%d0%bd%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%bc%d0%b8%d0%ba%d1%80%d0%be/", "text": "Един човек е загинал при катастрофа между микробус, камион и автобус на градския транспорт на изхода от Русе в посока София, съобщават от МВР. Сигналът за тежкия пътен инцидент е получен малко след 17 часа днес. Веднага към мястото са изпратени екипи на пожарната, полицията и спешна помощ. Загинал е водачът на микробуса, към момента няма данни за други пострадали. Извършва се оглед на място. Временно е въведено ограничение на движението по пътя Русе – Бяла. За леките автомобили обходният маршрут е през селата Иваново – Басарбово, а тежките изчакват на място. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Една жертва в катастрофа между микробус, камион и автобус на изхода на Русе"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%89%d0%b5-%d0%bf%d1%80%d0%b5%d0%b4%d0%bb%d0%be%d0%b6%d0%b8%d0%bc-%d0%bf%d1%80%d0%be%d0%bc/", "text": "Ще предложим законодателни промени, предвиждащи по-високи наказания и санкции за нарушения по плажовете. Това каза министърът на туризма Николина Ангелкова в „Лице в лице“ по бТВ във връзка с  . Министърът на туризма определи като абсолютно недопустимо дори човек да си помисли, че може да кара джип по пясъка. „Камо ли това, което видяхме. Абсолютно недопустимо и веднага сме наложили глоба на концесионера около 6000 лв., затова че е допуснал това да се случи. Всеки един концесионер е длъжен да отговаря за всичко, което касае неговия договори д а не допуска подобни действия“, подчерта тя. „За да бъдем още по-строги в това отношение, защото за мен това е изключително важно, веднага ще предложим законодателни промени, които да са свързани с конкретни наказания, административни санкции, по-високи глоби не само за концесионера, а и за самия извършител“, посочи още министър Ангелкова. По думите й идеята е да има превенция.", "date": "2019.07.08", "title": " Николина Ангелкова: Ще предложим промени, предвиждащи по-високи санкции за нарушения по плажовете"}
{"url": "https://trud.bg/300-000-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bb%d0%be%d0%b2%d1%86%d0%b8-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b8%d1%81%d0%ba%d0%b0%d1%82-%d1%88%d0%b5%d0%bf%d0%b0/", "text": "Веганският съюз, помните ги, онези, които се бяха пакетирали като пържоли и лежаха по улицата, искали законният и контролиран лов да стане криминално престъпление. Ясно е, че това са хора с тежки психически отклонения, които вредят на себе си, за съжаление, на близките си и най-вече на децата си, но не бива да ги подминаваме просто с тъжна усмивка. Кампанията им е тежко малоумна, написаното в нея по никакъв начин не касае България, визира видове дивеч, които по българските географски ширини не съществува и очевидно е преведена от някаква американска брошура. И докато нормалните хора ги подминават с насмешка или отвращение, тази шепа кресльовци може да бъде опасна. Когато няма насрещна позиция, лудостта може да се превърне в норма. Джендър разкошът в западна Европа е ярък пример. Тях не ги интересува, че законните ловни дружинки се грижат целогодишно за дивеча, строят хранилки и заслони, през седмица мъкнат с джиповете тонове храна за дивеча по чукарите, гонят и понякога залавят бракониери, разчистват вредния дивеч, който нанася щети за хиляди левове на земеделските стопани и какво ли още не. Не ги интересува и че ловът е дълбоко вкоренена българска традиция, с която са ангажирани 300 000 българи, че тя сплотява малките селски общности. Нищо не ги интересува. Тези 8-9 истерици искат да видят 80-годишни доайени на лова, които живеят само за съботния излет и когато в 6 сутринта младите ловци спрат пред схлупените им къщици, за да ги вземат за гонката, лицата им се озаряват и усмивките не слизат от тях, в затвора. На тези хора им се плаща за тези кампании. Плаща им се от същите мизантропи, които толкова настоятелно искат да изкоренят всякаква традиция, национална гордост и съзнание от българите. Няма да стане обаче.", "date": "2019.07.08", "title": " 300 000 български ловци в затвора искат шепа лумпени\t"}
{"url": "https://trud.bg/%d1%83%d1%87%d0%b5%d0%b1%d0%bd%d0%b8%d1%86%d0%b8%d1%82%d0%b5-%d0%b4%d0%b0-%d1%81%d0%b5-%d0%bf%d0%b8%d1%88%d0%b0%d1%82-%d0%be%d1%82-%d1%83%d1%87%d0%b8%d1%82%d0%b5%d0%bb%d0%b8/", "text": "Всички нови издания имали нужда от пълна преработка  Учебниците да не се пишат от университетски преподаватели, а от учители. Около тази идея се обединиха историци във връзка с казуса с неуместното представяне на комунистическия режим в новите учебници по история за X клас. “Много е негативно учебници да се пишат от университетски преподаватели, защото доцентите и професорите винаги се опитваме да пишем сложно и да докажем, че знаем много”, заяви историкът проф. Нина Дюлгерова – преподавател във ВСУ “Черноризец Храбър” и ЮЗУ “Неофит Рилски”. Тя изрази мнение, че учебници не трябва да се пишат от висшия преподавателски състав, като даде пример с Германия, където това се прави от учителите с помощта на методист от университета, тъй като връзката на учениците е именно с техните учители. Според нея е парадоксално, че комисиите, които оценяват учебното съдържание, са съставени от асистенти на професорите, които са автори на въпросните учебници. От своя страна, Николай Поппетров – историк и автор в учебника по история на “Булвест 2000” за X клас, заяви, че за учебници се говори от 30 години и резултат няма. Той посочи, че всички нови учебници по предмета, включително и най-високо оценените, имат нужда от пълна преработка. Той предложи учебниците да се пишат без хонорар, прогнозирайки, че вероятно мнението му ще бъде квалифицирано като “драматично”. Поппетров бе категоричен, че е необходим дебат по въпроса, тъй като в момента няма научна критика и всеки пише каквото си иска. Преди няколко дни просветният министър Красимир Вълчев обясни, че новите учебници не са утвърдени и са направени препоръки към издателствата да ги коригират. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Учебниците да се пишат от учители\t"}
{"url": "https://trud.bg/%d1%82%d1%80%d0%b8%d0%bc%d0%b0-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d0%b0%d0%ba%d1%86%d0%b8%d1%8f%d1%82%d0%b0-%d0%b2-%d1%81%d0%b5%d0%b2%d0%bb%d0%b8/", "text": "При акцията на МВР и спецпрокуратурата в Севлиево е задържана шефката на местното митническо бюро Йорданка Костадинова, която е оказвала натиск върху свои колеги да си затварят очите за фиктивен износ на фирмата на нейния син Ивайло Костадинов. Освен тях двамата е закопчан и местен бизнесмен, който въртял контрабанда с цигари. В хода на разследването са събрани доказателства за това, че началникът на бюрото е извършила престъпление по служба, като е превишила властта си с цел да набави за сина си имотна облага. В качеството си на длъжностно лице тя се е обаждала на колеги от митническия пункт в Горна Оряховица и е настоявала от тяхна страна да бъде допуснат фиктивен износ на камиони в полза на дружество, собственост на сина й”, потвърдиха от прокуратурата. Според разследващите става въпрос за организирана престъпна група, която е действала от началото на 2017 година. Събрани са доказателства и, че Костадинова е помогнала на собственик на заведение, който е търгувал с акцизни стоки без бандерол. Тя го прикривала, като го е предупреждавала за предстоящи проверки от служителите на митницата.  Семейство Костадинови са известни като едни от най-заможните в Севлиево, тяхна собственост е хотел “Хелиос”. В хода на разследването са събрани доказателства за това, че началникът на бюрото е извършила престъпление по служба, изразяващо се в превишаване на властта с цел да набави за сина си имотна облага. В качеството си на длъжностно лице тя се е обаждала на колеги от митническия пункт в Горна Оряховица и е настоявала от тяхна страна да бъде допуснат фиктивен износ на камиони в полза на дружество, собственост на сина й. Отделно от това са събрани доказателства, че началникът на Митническото бюро в Севлиево е помогнала на лице, което е държало в дома си акцизни стоки без бандерол, да избегне наказателно преследване, като го е предупредила за предстояща проверка от органите на митницата. Към момента са задържани три лица, на които предстои да бъдат повдигнати обвинения. Това са началникът на Митическо бюро Севлиево, нейният син и лицето, спрямо когото тя е спомогнала да бъде осуетено наказателно преследване. Събират се доказателства за виновността и на други лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Трима са задържани при акцията в Севлиево\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b7%d0%b0%d0%b4%d1%8a%d0%bb%d0%b6%d0%b8-%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%be%d0%b1%d1%89%d0%b8%d0%bd%d0%b0-%d0%b4%d0%b0-%d0%bc%d0%b8/", "text": "Софийският градски съд задължи Столична община да мие основните улици в София два пъти месечно от май до септември, а в останалата част от годината – веднъж месечно. Вместо предписаните от съда 10 пъти, за 2019 г. общината е увеличила кратността на миене и за тези месеци е заложила 24 почиствания на основните улици. Планирано е и зимно чистене. “Осигурява се предписаното от съда измиване на над 10 хил. декара месечно”, увериха пред “Труд” от градската управа. Тази и други привременни мерки бяха наложени от съда докато приключи заведеното от граждани дело за замърсяването на въздуха в София. От градската управа заявиха, че няма да обжалват решението, а предложените мерки се изпълняват по общинската програма за качество на въздуха. В определения срок общината ще предостави и изисканата от съда информация за техническите възможности за публикуване на данни за въздуха, както и програмата за изграждане на велоалеи през следващите години, увериха от градската управа.", "date": "2019.07.08", "title": " Съдът задължи Столичната община да мие улиците\t"}
{"url": "https://trud.bg/%d0%b1%d0%b8%d0%b2%d1%88-%d1%82%d1%83%d1%80%d1%81%d0%ba%d0%b8-%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80-%d0%bd%d0%b0%d0%bf%d1%83%d1%81%d0%bd%d0%b0-%d1%83%d0%bf%d1%80%d0%b0/", "text": "Бившият турски вицепремиер по икономически и финансови въпроси Али Бабаджан съобщи, че напуска управляващата Партия на справедливостта и развитието (ПСР) на президента Реджеп Ердоган, предаде Ройтерс. Бабаджан, който е съосновател на ПСР, обясни в имейл до медиите, че има “дълбоки различия” с останалата част от партията за посоката на управление. “В настоящите условия Турция се нуждае от нова визия за бъдещето”, пише Бабаджан. И допълва: “Започването на нови усилия за настоящето и бъдещето на Турция е неизбежно. Много от моите колеги и аз изпитваме голяма и историческа отговорност за тези усилия”. Според запознати се очаква по-късно тази година Бабаджан и бившият турски президент Абдуллах Гюл, който бе на поста преди Ердоган, да основат собствена партия. Бабаджан (52 г.) е бил министър на икономиката, на външните работи, вицепремиер и главен преговарящ на Турция с ЕС.", "date": "2019.07.08", "title": " Бивш турски вицепремиер напусна управляващата партия\t"}
{"url": "https://trud.bg/%d0%bf%d1%80%d0%be%d0%b1%d0%b2%d0%b0%d1%82-%d1%81-%d1%82%d1%80%d0%b5%d0%bd%d0%b0%d0%b6%d0%be%d1%80-%d1%88%d0%be%d1%84%d1%8c%d0%be%d1%80%d1%81%d0%ba%d0%b8%d1%82%d0%b5-%d1%83%d0%bc%d0%b5%d0%bd%d0%b8/", "text": "Цената му е около 20 000 евро Купуват симулатори за Професионалните гимназии по транспорт от догодина Тренажор за шофьорски умения заработи от вчера в софийския The Mall на бул. “Цариградско шосе”. Симулаторът е пуснат за тестове безплатно по инициатива на Института за пътна безопасност и край него се събират опашки от желаещи “да покарат”, видя екип на “Труд”. Машината е произведена от немска фирма и “движението” става по пътища от различен клас около Мюнхен, столицата на Бавария. Таблото на автомобила е копие на “народната” марка “Фолксваген”, а скоростите не са автоматични, а при смяната им трябва да се натиска педала на съединителя. Инструкциите са преведени на български се четат от гласове на радиожурналисти от Дарик. Цената на тренажора е около 20 000 евро и в Германия работят 1100. “В Европа се използват от 10 години. Изследване показва, че 7% от кандидатите, които са минали тренажора, имат по-висок успех на изпита за книжка”, обясни шефът на института Богдан Милчев. Подобни симулатори могат да бъдат купени догодина за професионалните гимназии по транспорт с пари по Оперативна програма “Наука и образование за интелигентен растеж”, заяви зам. – образователният министър Деница Сачева при демонстрация на тренажора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Пробват с тренажор шофьорските умения"}
{"url": "https://trud.bg/%d0%bf%d0%b0%d0%b1%d0%bb%d0%be-%d0%b5%d1%87%d0%b0%d1%80%d0%b8-%d0%b2%d0%b7%d0%b8%d0%bc%d0%b0%d0%bb-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b7%d0%b0-%d0%b7%d0%b0%d0%b1%d0%b0%d0%b2/", "text": "49-годишният аржентинец Пабло Ечари има зад гърба си дълга кариера в киното и телевизията като актьор, а от скоро и като продуцент. Завършва гимназия, а после учи водопроводство, джудо, рисуване и английски. За кратко работи като служител в магазин за дамско облекло. На 18-годишна възраст Пабло започва да учи театър и открива, че призванието му е да бъде актьор. Явява се на кастинг за „Приятелите са приятели“, но въпреки че е избран, не получава ролята. През 1997 се отваря голямата врата за него, когато е поканен да участва заедно с Андреа дел Бока в теленовелата „Моя, само моя“. Въпреки, че е телевизионен провал, тази поредица го прави известен в чужбина. Следват „Знакът“ и „Отклонението“. След това се отдалечава от медиите и отваря собствен бар в Палермо Виехо, наречен „5-ти камък“, който го довежда до няколко правни проблема заради конфликти с партньора му. Няколко месеца е новина за шоупрограмите заради постоянните раздели и събирания с актрисата Наталия Орейро, отношения, продължили пет години. През 2000 г. той участва в теленовелата „Вечните търсения“ заедно с Нанси Дуплаа, която по-късно става негова партньорка в реалния живот и майка на децата му – Морена Ечари на 15г. и Хулиан Ечари на 8г. Сред известните му теленовели са „Завинаги твоя“,  „Монтекристо“, „Избраникът“, „Лъвицата“ и др. Ечари е убеден, че не може да играе с бившата си Наталия Орейро: „Невъзможно е, защото би се отворила кутията на Пандора. Може да се появи екранна химия, но е твърде голям риск, защото може да не проработи добре или да се сбием в петия епизод и би било ужасно. Би било твърде голям риск, както за нас, така и за продуцента и нашите семейства. Промених си поведението, когато започнах връзката си с Нанси и няма да застраша връзката си с нея заради една теленовела. Отвъд парите, които мога да спечеля, Нанси няма да ме остави“. Ечари признава, че в миналото е бил неверен и каза, че всичко се е променило, когато е започнал връзката си с Нанси: „С нея открих различна личност от тези, с които се бях срещал, много прагматичен човек с огромна способност за решителност. Осъзнах, че да играя една и съща игра, нямаше да ми помогне с нея“.  Актьорът не се срамува да говори за едни други връзки – тези с наркотиците: „Имах връзка с някои наркотици, особено за забавление. Мисля, че това е свързано с тази нужда за любопитство. Определено ме е срам, че съм преминал през някои грозни състояния… Някои наркотици като марихуана са за забавление, но има и други, много по-тежки, като кокаинът, които оставят дълбоко и ужасно емоционално състояние. Хубавото е, че мога да ги изпитам и по някакъв начин да избера естествено да не ги избирам повече и мисля, че това е естественият процес, който трябва да направя”, споделя Пабло.", "date": "2019.07.08", "title": " Пабло Ечари взимал наркотици за забавление"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b5-%d0%b2-%d1%81%d0%b0%d1%80%d0%b0%d0%b5%d0%b2%d0%be-%d0%b7%d0%b0-%d0%b4%d0%b2%d1%83%d0%b4%d0%bd/", "text": "Министър-председателят Бойко Борисов пристигна в Сараево за участието си в Срещата на върха на страните-участнички в Процеса за сътрудничество в Югоизточна Европа (ПСЮИЕ). Снимки: Цветан Томчев Председателят на Председателството на Босна и Херцеговина Милорад Додик ще посрещне на официална вечеря държавните и правителствените ръководители на страните от ПСЮИЕ, с което ще бъде даден старт на форума. В рамките на Срещата на върха в Сараево българският министър-председател Бойко Борисов заедно с останалите държавни и правителствени ръководители ще обсъждат засилването на свързаността в областта на инфраструктурата, бизнеса, дигитализацията и връзките между младите хора, които са приоритети на ротационното председателство на Босна и Херцеговина на ПСЮИЕ. Те бяха отправна точка и на Българското председателство на Съвета на ЕС през 2018 г.", "date": "2019.07.08", "title": " Премиерът Борисов пристигна в Сараево за двудневна среща на върха на Процеса за сътрудничество в Югоизточна Европа"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-438/", "text": "Клетва за феърплей във футбола пред Борисов Безпрецедентна среща на премиера с клубните босове Божков, Ганчев и Домусчиев. Главният прокурор и вътрешният министър участваха в разговорите с “Лудогорец”, “Левски” и ЦСКА. Дискутираха проблемите час и 15 минути.               ГЕРБ – пренареждане без презареждане С отстраняването на Цветанов приключва една малка епоха в организационното и кадрово развитие на партията – коментар на д-р Борислав Цеков.           Живеем в правова държава с некачествено законодателство Каквото и да говори, българинът уважава органите на реда, казва Емануил Йорданов, бивш вътрешен министър, в интервю за „Труд“.         Историята е политика, обърната към миналото Соросоидни мизерници резилят МОН. Забъркването на Знанието с Вяра води до подмяна на Добродетелите с „ценности“ – анализ на д-р Илия Илиев.             Родолюбецът Силует на новия член на ръководството на ГЕРБ Тодор Тодоров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.08", "title": " Вижте акцентите в броя на вестник „Труд“ във вторник, 9 юли 2019"}
