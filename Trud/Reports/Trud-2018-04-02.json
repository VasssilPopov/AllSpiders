{"url": "https://trud.bg/%d0%bb%d0%b0%d0%b2%d0%b8%d0%bd%d0%b0-%d1%83%d0%b1%d0%b8-%d0%b4%d0%be%d0%ba%d1%82%d0%be%d1%80-%d0%b2%d0%b5%d1%80%d1%82%d0%b8%d0%ba%d0%b0%d0%bb%d0%b5%d0%bd-%d0%b2-%d0%b0%d0%bb%d0%bf%d0%b8%d1%82%d0%b5/", "text": "Френският лекар и планински водач Еманюел Коши с прякор “Доктор Вертикален” е загинал днес в лавина в курорта Шамони във Френските Алпи. Това съобщиха планинските спасителни служби, цитирани от Франс прес. Петдесет и осем годишният д-р Коши е бил с група планинари на ски преход извън регламентираната зона за каране на ски, когато е бил отнесен от лавина в масива Егюий руж. Поне още трима души са пострадали и настанени в болница, но са без опасност за живота.  В спасителната операция са участвали седем планински спасители, кучета и хеликоптер. Специалист по планинско спасяване, Еманюел Коши бе известна личност във френския алпинизъм, автор на много статии в специализирани медийни издания, подписани с псевдонима “Доктор Вертикален”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Лавина уби Доктор Вертикален в Алпите\t\t\t"}
{"url": "https://trud.bg/%d0%b8%d1%81%d1%83%d1%81-%d1%85%d1%80%d0%b8%d1%81%d1%82%d0%be%d1%81-%d0%ba%d0%b0%d1%86%d0%bd%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Исус Христос най-сетне кацна в София. Тед Нийли е бил разпъван над 2000 пъти на кръста през последните 45 години, в които е играл ролята на Спасителя в мюзикъла на Андрю Лойд Уебър и Тим Райс на Бродуей и Уест Енд. “Прекрасно е, че имаме спектакли в България точно по Великденските празници, каза той пред журналисти. – Нямам търпение да се срещна с българската публика.” Тед е първият Христос от първата филмирана версия на Jesus Christ Superstar през 1973 г. За първи път българската публика ще види едно от най-известните произведения на тандема Уебър-Райс в оригинал. Тед Нийли и трупата на шоуто пристигнаха вчера на летище София. Спектаклите на рок операта са на 5, 6 и 7 април в Зала 1 на НДК.", "date": "2018.04.02", "title": " Исус Христос кацна  в България\t\t\t"}
{"url": "https://trud.bg/%d1%84%d0%b8%d0%bb%d0%b8%d0%bf%d0%b8%d0%bd%d0%b5%d1%86-%d0%bf%d1%80%d0%b5%d1%81%d1%82%d0%b0%d0%bd%d0%b0%d0%bb-%d0%b4%d0%b0-%d1%87%d1%83%d0%b2%d1%81%d1%82%d0%b2%d0%b0-%d0%b1%d0%be%d0%bb%d0%ba%d0%b0/", "text": "Жител на Филипините, който редовно бива разпъван на кръста по време на театрализирана церемония, спрял да чувства болка след тридесет и второто си приковаване, съобщава  Всяка година на Разпети петък във филипинското селце Сан Педро Кутуд на 76 километра от столицата Манила се разиграва сцената от библейското Разпятие Христово. Пред многобройни туристи актьори в костюми на римски войници приковават към кръста трима души. Сред тях редовно фигурирал 58-годишният Рубен Енадже, изпълняващ ролята на Спасителя. Тази година Енадже участвал в церемонията за 32-ри път. По време на ритуала в дланите и нозете му забиват 5-сантиметрови пирони, дезинфекцирани със спирт. “По-рано се връщах вкъщи наранен и куцащ, а тази година нищо ми няма. Просто спрях да чувствам болка”, твърди филипинецът. Той приписва промяната на силната си католическа вяра. Рубен се надява да издържи още няколко церемонии, преди да се оттегли, когато навърши 60 години. На съседния кръст била прикована 39-годишната служителка в салон за красота Мериджейн Сазон. За нея това било седмото разпятие. Тя се присъединила към г-н Енадже с надеждата да се избави от хроничната си мигрена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Филипинец престанал да чувства болка след 32 разпъвания на кръста"}
{"url": "https://trud.bg/%d1%81%d1%8a%d0%b1%d1%80%d0%b0%d1%85%d0%b0-14-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%b0%d0%ba%d1%86%d0%b8%d0%b7-%d0%b7%d0%b0-%d0%b0%d0%bb%d0%ba%d0%be%d1%85%d0%be%d0%bb%d0%b0/", "text": "Приходите в държавната хазна от акциз върху алкохола за първите два месеца на годината са 41,8 млн. лв., което е ръст с 14,5% спрямо същи период на миналата година, сочат данните на Министерството на финансите. Това сериозно увеличение се дължи на излизане на част от сивия сектор на светло, тъй като от началото на тази година няма промени в акциза за спиртните напитки. Приходите от акциз върху цигарите нарастват с 12,79% и за първите два месеца на годината са на стойност близо 550 млн. лв. Това увеличение обаче се дължи на повишаването на акциза върху цигарите от 1 януари 2018 г. В предходни години, при вдигането на акциза търговците се запасяваха с големи количества цигари на старите цени. Тази година обаче още от февруари на пазара бяха пуснати кутии с до 30 ст. по-високи цени. При приходите от акциз върху горивата обаче има спад. За януари и февруари от налога са събрани 342,1 млн. лв., което е с 1,49% по-малко от същия период на миналата година. Сериозен ръст на приходите през първите два месеца на годината има при данъка върху доходите – с близо 29%, до 615,4 млн. лв. Това до голяма степен се дължи на вдигането на минималната заплата от 460 лв. на 510 лв. от началото на годината. Наред с това обаче за първи път тази година отстъпката от 5% от данъка за довнасяне по годишната данъчна декларация при пускане на формуляра по интернет важеше до 31 януари. Това накара много хора да платят данъка върху доходите си от миналата година още през януари. Освен това, в рамките на година средната заплата нарасна с 11%, което повишава и приходите от данъка върху доходите. Най-голям ръст има при приходите в хазната от корпоративни данъци – с 37,4%, до 92,5 млн. лв. за първите два месеца на годината. Това е много добър знак за печалбите на фирмите, като се има предвид, че корпоративният данък от 10% не е променян. При приходите от осигуровки също има сериозен ръст – със 15,88% до 1,452 млрд. лв. Това се дължи както на повишаването на минималната заплата и на общия ръст на доходите в страната, така и на вдигането на вноската за пенсия от началото на тази година с 1% до 19,8%. Получените пари от ЕС през януари и февруари обаче намаляват – с над 87%, до 36,2 млн. лв.  Разходите на държавата нарастват с 11,4% и за януари и февруари са в размер на 5,46 млрд. лв.", "date": "2018.04.02", "title": " Събраха 14% повече от акциз за алкохола\t\t\t"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%86%d0%b8%d1%82%d0%b5-%d0%be%d1%82%d0%bc%d0%b5%d0%bd%d0%b8%d1%85%d0%b0-%d0%bf%d1%80%d0%be%d1%82%d0%b5%d1%81%d1%82%d0%b0/", "text": "Земеделците отмениха протеста. Няма да влизат с трактори и комбайни в бензиностанциите. Повод за недоволството им беше, че в проектозакона за горивата производителите са третирани като търговци и това ще им донесе допълнителна административна и финансова тежест. След среща на производителите с премиера Бойко Борисов, ресорния министър Румен Порожанов и вносителя на законопроектта Емил Димитров-Ревизоро, земеделците съобщиха, че се отказват от протести.  “С промени в законопроекта за контрол над горивата ще  заложим земеделския производител като потребител, а не като търговец на горива”, съобщи на брифинг в МС министърът на земеделието, храните и горите Румен Порожанов. “Секторът вече е на светло, с ясни правила, платени данъци и акцизи”, допълни Порожанов.  За да се подготви браншът за новите изисквания се предвижда текстовете да влязат в сила от следващата година. На срещата премиерът гарантирал, че ПГ на ГЕРБ ще подкрепи проекта. “Труд” още в петък съобщи, че компромисите включват още земеделците да не представят  обезпечение от 20 000 лева банкова гаранция за вътрешните им петролни складове,  удостоверение за базите им да се дава безплатно и да не закупуват нивомери. Председателят на Комисията за борба със сивата икономика и контрабандата Емил Димитров – Ревизоро увери, че предложенията на финансовия министър Владислав Горанов и на министър Порожанов ще бъдат внесени лично от него между първо и второ четене на закона, а работни групи ще имат задачата да го придвижат възможно най-бързо.", "date": "2018.04.02", "title": " Земеделците отмениха протеста\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b1%d0%b8%d0%b2%d1%88%d0%b0%d1%82%d0%b0-%d1%81%d1%8a%d0%bf%d1%80%d1%83%d0%b3%d0%b0-%d0%bd%d0%b0-%d0%bd%d0%b5%d0%bb%d1%81%d1%8a%d0%bd-%d0%bc%d0%b0%d0%bd%d0%b4/", "text": "На 81-годишна възраст почина Уини Мандела – бившата съпруга на южноафриканския президент Нелсън Мандела. Това съобщи личната й асистентка. След първите демократични избори в Южна Африка Уини Мандела пое поста министър на културата през 1994 г. За заслугите си в борбата срещу расовата дискриминация Мандела е отличена с редица награди, припомнят световните агенции.", "date": "2018.04.02", "title": " Почина бившата съпруга на Нелсън Мандела – Уини"}
{"url": "https://trud.bg/%d0%b7%d0%b0%d0%b4%d0%ba%d1%83%d0%bb%d0%b8%d1%81%d0%b8%d0%b5%d1%82%d0%be-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8%d0%bd%d0%b6%d0%b5%d0%bd%d0%b5%d1%80%d0%b8%d0%bd%d0%b3-%d0%bf%d0%be/", "text": "Всичко това можеше да е просто пасаж от криминален трилър, ако не беше грозната истина, в която българското общество бе вкарано от зависими магистрати. Оказва се, че е достатъчно само едно съдебно решение, за да бъдат зачеркнати всички усилия на десетки държавни институции, стотици политици, хиляди магистрати, експерти и обикновени граждани, които се опитват да променят представата за България като за най-корумпираната страна в Европейския съюз. Решение, което изцяло е против обществения интерес, но е така желано от влиятелни кръгове и персони, разполагащи със солидни финансови възможности, придобити по начин, за който властите смятат, че е незаконен. В петъчния 23-ти март 2018 г., съдия Катерина Енчева от Гражданското отделение на СГС отправя преюдициално запитване до Съда на Европейския съюз, съдържащо шест въпроса, целящи да отговорят противоречи ли българското законодателство в областта на конфискацията на престъпно имущество на европейските норми. За да стане ясно какво точно е значението на това решение на 15-ти състав на СГС, то трябва да поясним, че действията на бившата съдийка Румяна Ченалова по казуса “Белведере”, за което си спечели прозвището “гнила ябълка”, дадено й от някогашния френски посланик в София, изглеждат като упражнение за студенти от втори курс. Щеше да е добре да чуем и сега какво мисли Ксавие Лапер дьо Кабан за действията на неговите съмишленици от зависимия Съюз на съдиите в България, превзели управлението на най-големия окръжен съд у нас. Сигурно е, че щеше да измисли цветущо сравнение от типа на “гнездо на пепелянки”. За това кого обслужват шестте въпроса на съдия Енчева, е достатъчно да проследим кои останаха доволни от тях. Информацията за преюдициалното запитване първо се появи в едно от изданията на Иво Прокопиев, който е с наложен запор в размер на 200 млн. лв. заради установени нередности при приватизацията на “Каолин”. Веднага след това сайтове и наемници, обслужващи интересите на избягалия в Сърбия Цветан Василев, побързаха да изразят удовлетворението си от решението на СГС. През 2016 г. тогавашната Комисия по отнемане на незаконно придобито имущество внесе иск за отнемане на активи в размер на 2,2 млрд. лв. от Василев. Именно по това дело, което така и не е стартирало по същество, съдия Катерина Енчева отправя преюдициалното запитване до Съда в Люксембург. Защо това питане е отправено цели две години по-късно – не е просто риторичен въпрос, а най-яркото доказателство защо доверието в съдийското съсловие е точно толкова, колкото са подкрепящите ГМО-партията на олигархията “Да, България”. Формулировката на шестте въпроса, които съдийката повдига, почти дословно се припокриват със защитната теза на Василев и неговите официални и неформални юридически представители. Всичко това показва, че всъщност СГС изцяло кредитира тезата на ответника – в случая беглеца от правосъдието и основен подсъдим по делото за фалита на Корпоративна търговска банка Цветан Василев. Не трябва да се поставя под съмнение, че защитата на Прокопиев ще поиска спиране на делото по запорираните 200 млн. лв., като се мотивира с очакването на отговорите по делото в СГС, което е за запорираните 2,2 млрд. лв. на Василев. Осветяването на тази свързаност е може би единственият позитив в акта на Градския съд. Съдия Енчева поставя под общ знаменател две персони от Прехода, които макар привидно да са имали противоречия, имат общ генезис на натрупване на богатство – криминалният управленски период на Иван Костов 1997-2001 г.  Макар отправящите преюдициални питания до Съда в Люксембург магистрати да се изживяват за нещо повече от обикновените си колеги, пък били те и върховни съдии, шестте въпроса, чиито чернови са в офис до софийската улица “Позитано” и в хотел в Белград, съдържат елементарни пропуски. Оказва се, че СГС прави запитване до СЕС като се позовава на Директива 2014/42/ЕС, която не се отнася изобщо до т.нар. “гражданска конфискация”, а и дори още не е транспонирана, т.е. не е станала част от националното законодателство. Това, разбира се, едва ли е случаен пропуск, защото питането преследва не изясняване на въпроси, свързани със законодателство и неговото съответствие с европейските норми, а две далеч по-съществени цели – блокиране на работата на новосъздадената Антикорупционна комисия и отлагане на разглеждането на висящите дела на Прокопиев и Василев за време, в което двамата клиенти на прокуратурата смятат, че ще имат влияние върху нейното ръководство. Оказва се, че “случайното” питане на една съдийка от СГС може да блокира всички висящи казуси на новата Комисия за противодействие на корупцията и отнемане на незаконно придобито имущество. Стига да се намерят благоразположени съдии, които да уважат исканията на адвокатите на лицата, срещу които се водят производства. И всичко това може да продължи, в най-добрия случай – от година и половина до две, а дори и над две години и половина. Такива са сроковете, в които Съдът в Люксембург се произнася. Това позорно съдебно решение следва да бъде сведено до знанието на експертите от Европейската комисия, които неотдавна бяха у нас, за да проследят т.нар. “напредък” по Механизма за сътрудничество и проверка. Така брюкселските бюрократи най-добре ще могат да си отговарят на въпроса защо у нас няма шанс за осъдителни присъди за корупция по високите етажи на властта или защо публично известни олигарси се оказват недосегаеми и не се е намерил съдия, който да ги намери за виновни, без значение за какво са обвинени. Как ще погледнат на действието на съдия Енчева експертите от ЕК, може да й обясни дори съпругът й, който оказва се …също е съдия, при това в СГС. А до неотдавна е бил командирован в дирекция “Правосъдие” на Европейската комисия, а преди четири години, в един съмнителен конкурс в мандата на провалилия се като правосъден министър Христо Иванов, се е опитвал да стане и български съдия пред Европейския съд за правата на човека. Преюдициалното запитване на СГС дава отговор и на друг въпрос – защо в последните два месеца съсловието стана свидетел на мащабна офанзива, целяща да провали избирането на нов председател на същата съдебна инстанция. Кръговете, които атакуваха един от кандидатите, не държаха толкова председател на най-големия окръжен съд да стане другият самономинирал се, колкото да удължат с още няколко месеца временното ръководство, в лицето на съдия Десислава Попколева. Благодарение на това, обществото разбра за едва второто допуснато преюдициално питане на СГС от поръчковото издание на лице, с наложен запор за 200 млн. лв., а не от съдебната институция. Безвремието, в което се намира СГС и за което заслугата е и на настоящия състав на Съдийската колегия на Висшия съдебен съвет, освен че превръща съдебната инстанция в проводник на интересите на олигархичното задкулисие, води след себе си и срамни моменти, като тези, които са се разиграли миналата седмица из коридорите на Съдебната палата, когато служители на СГС са били предупреждавани за очаквания отзвук от срамното решение, с което усилията на държавата за борба с корумпираните представители на елита й биват блокирани. Дали още има съмняващи се в наличието на обвързаности между криминално забогатели през прехода олигарси, техните политически, юридически и протестърски защитници с действащи съдии, позиционирани основно в двете съдебни инстанции – СГС и ВКС? Определението за спиране на производството по гражданско дело №3406/2016 г. до приключване на процедурата по чл. 267 от Договора за функциониране на Европейския съюз е едно от най-срамните, което ще остане в историята на българското правосъдие. То е провокация не просто срещу институциите, призвани да защитят обществения интерес, то е най-яркото доказателство за липсата на върховенство на закона и нуждата от радикална реформа в правосъдието. Но истинска, която да изкорени зависимостите сред съдиите и да прекрати политизирането им през хибридни организации като ССБ, чийто член, разбира се, е и съдия Енчева. Настоящият състав на Висшия съдебен съвет не може повече безучастно да наблюдава как олигархията продължава с опитите за институционално ерозиране на правосъдната система. Със своята пасивност и нежелание за открито противопоставяне на целенасочената кампания срещу институции като прокуратурата, специализираното правосъдие като цяло, новата антикорупционна комисия и още държавни институции, както и срещу отделни магистрати, кадровиците на Темида стават (не)волни съучастници на задкулисните сценаристи. Провалът при избора на председател на СГС само преди броени седмици, вече дава своите плодове – така желаното блокиране на работата на новия антикорупционен орган. Дано мнозинството във ВСС си дава сметка и за най-големия тест, който му предстои след малко повече от година и половина. През 2019-та година предстоят три стратегически избора пред България. Изборите за български представители в Европейския парламент, изборите за кметове и общински съветници. И ако тези два избора се решават пряко от гражданите, то в третия и най-важен – изборът на следващия главен прокурор, решаващ ще е гласът на членовете на ВСС. Прозрачните действия на поръчители и изпълнители, довели до отправянето на шестте въпроса от СГС до Съда в Люксембург, показват, че сме свидетели на поредните многопластови комбинации, през които олигархията се опитва да инженерства избора на следващия обвинител № 1. Обществена тайна е, че клиентите на държавното обвинение, които пряко са заинтересувани от стопиране на делата им за конфискация, любезно осигурено от “черните лебеди” в СГС и ВКС, са същите, които са впрегнали целия ресурс, който притежават, за да могат през декември 2019 г. да овладеят прокуратурата. За да имат тази възможност, от ключово значение бе да се осигури блокиране на правоохранителните институции и шиканиране на делата за конфискация, поне за година и половина или две, т.е. до идването на новия главен прокурор. Успоредно с това върви и кампания по “ухажване” на членовете на ВСС, било чрез покани за посещение във Върховния касационен съд, било чрез неформално лобиране. Трябва да е ясно, че ако и след тази позоряща СГС провокация, поставила го в услуга на един фараон, един олигарх и още куп престъпили законите персони, институциите покажат неспособност за справяне със задкулисния натиск, ако не се стигне до изобличаване на зависимостите между адвокати, лобисти и наемници с техните (добре известни) съдии,  то пред управляващите в страната няма да има никаква друга алтернатива, освен да прибегнат до радикалния модел на реформиране на правосъдието, приложен неотдавна в Полша и довел до изчистване на системата от зависими магистрати. Дори и цената да е конфронтация с и без това губещите всекидневно своята тежест институции на ЕС, България трябва да скъса с клишето, че ако във всички държави има мафия, то у нас мафията си има държава, не без подкрепата на шепата грантаджии в Съдебната палата.", "date": "2018.04.02", "title": " Задкулисието стартира инженеринг по избора на следващия главен прокурор\t\t\t"}
{"url": "https://trud.bg/%d0%b5%d0%bb%d0%bf%d1%80%d0%be%d0%bc-%d1%82%d1%80%d0%be%d1%8f%d0%bd-%d0%bd%d0%b0-%d0%b8%d0%b7%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d1%85%d0%b0%d0%bd%d0%be%d0%b2%d0%b5%d1%80/", "text": "Елпром Троян ще се представи на специализирания технологичен панаир в Хановер, който се провежда под надслов Индустрия 4.0, съобщиха от завода. В края на март представители на компанията се завърнаха от специализирания машиностроителен панаир в Екатеринбург – Русия с невероятни постижения и успехи. Такива се очакват и от участието в Хановер.  Именно Германия и нейното правителството са основните двигатели в четвъртата индустриална революция, към която се причислява и Елпром Троян с множество награди и отличия. Това е и повода екипът на фирмата да е изключително горд от високата оценка и наградата на Германската Икономика за “Иновации” – 2017 г., както и от  Златния Медал за “Иновации” от есенния Международен Технически Панаир – Пловдив – 2017 г., и останалите награди на предприятието. Елпром Троян е най-големият производител на електромотори в България и Източна Европа. Заводът е символ и лидер в бранша. Това обаче е и огромна отговорност за екипа на предприятието, от което се очаква много. Неслучайно партньори и конкуренти следят отблизо работата на фирмата, за да се запознаят с тенденциите в сектора и бъдещото му развитие. Фирмата създава историята в бранша, осъзнава това и се отнася с цялата отговорност към този факт. Елпром Троян е възникнал преди повече от 70 години, неслучайно точно в град Троян, който е е третият електрифициран град в България. Начело на завода застава основателя му г-н Марин Стаевски и шепа троянци, които днес наричат с гордост пионерите. Елпром Троян е символ на Троян и местните го приемат като част от историята на града. Троян е бил и остава символ на машиностроенето именно благодарение на Елпром Троян. Днес заводът е признат лидер в Индустрия 4.0 и това е доказателство за славата на Елпром Троян. Заводът –  това са хората, благодарение на които днес успехите на компанията са реалност.  Това са хората, които промениха света завинаги, това са всички елпромци, както се наричат гордо работилите в предприятието в Троян. Днес Елпром Троян е водещ в бранша,  а самият собственик на предприятието Младен Мондешки инвестира много време в това да преструктурира завода, за да направи поредния скок в бъдещето посредством иноваторския отдел и кибер инженерите. По този начин Елпром Троян отговаря на нарастващите и все по-високи изисквания на клиентите.  Фирмата е  сред визионерите в бранша и затова трябва винаги да е поне 10 години напред в технологичната и научно-развойната дейност. Това е бил Елпром Троян и така ще бъде, коментират от завода. Няма троянец, който да не е свързан по някакъв начин с завода. Предприятието винаги е вървяло рамо до рамо със световните лидери в бранша и това го нарежда на челно място в индустрията. Компанията винаги е помагала и ще продължава да дава рамо на колегите в сектора, като приема това за своя мисия и задължение. Елпром Троян се стреми да затвърди лидерските си позиции с участия на международни специализирани изложения, показвайки иновативните разработки на завода. А представянето на компанията е винаги високо оценено.", "date": "2018.04.02", "title": " Елпром Троян на  изложение в Хановер\t\t\t"}
{"url": "https://trud.bg/%d0%bc%d0%b2%d0%bd%d1%80-%d1%81%d1%8a%d0%b2%d0%b5%d1%82%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%b4%d0%b0/", "text": "На 3 април, работещите в сферата железопътния транспорт във Франция започват 3-месечни стачни действия. Предвижда се стачните действия да продължат до 28 юни, като ще се стачкува на всеки 5 дни. По информация на българското посолство в Париж на някои места стачката на служителите в железопътния транспорт ще започне още днес – 2 април, вечерта, съобщават от външното министерство. Стачни действия са обявени за следните дати: – През април : 3, 4, 8, 9, 13, 14, 18, 19, 23, 24, 28 и 29 – През май : 3, 4, 8, 9, 13, 14, 18, 19, 23, 24, 28 и 29 – През юни 2, 3, 7, 8, 12, 13, 17, 18, 22, 23, 27 и 28. По време на стачните действия средно само един влак TGV (високоскоростен влак) от осем ще бъде в движение. В провинцията  ще се движи средно един влак TER (регионален експресен транспорт) и един влак Transilien (влакове, обслужващи предградията) от пет. Авиокомпания Air France Inter също призовава служителите си да стачкуват на 3 април. Планирани са още два дни за провеждане на стачни действия – 10 и 11 април. В случай на отменен полет, авиокомпанията гарантира, че ще уведоми лично клиентите в деня преди отпътуването чрез SMS или електронна поща. Авиокомпанията следва също така да поддържа актуална полетна информация на уебсайта си. Във връзка с горното министерството на външните работи съветва българските граждани да се информират предварително за графика на движение на железопътния и въздушния транспорт във Франция на съответните гари и летища, както и  на интернет страниците на френската Национална железопътна компания и авиокомпания „Air France“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " МВнР съветва българските граждани да се информират предварително за графика на железопътния транспорт във Франция"}
{"url": "https://trud.bg/%d0%b4-%d1%80-%d0%b0%d1%81%d0%b5%d0%bd-%d0%bc%d0%b5%d0%b4%d0%b6%d0%b8%d0%b4%d0%b8%d0%b5%d0%b2-%d1%80%d0%b5%d1%84%d0%be%d1%80%d0%bc%d0%b0%d1%82%d0%b0-%d0%b2-%d0%b7%d0%b4%d1%80%d0%b0%d0%b2%d0%bd%d0%b8/", "text": "Реформата в здравния сектор трябва да започне от младите лекари. Трябва да им създадем добри условия на работа, това заяви пред   новият председател на Софийската лекарска колегия Асен Меджидиев. Той се ангажира с това, че ще поиска преразглеждане на заплатите им. „Една от моите идеи е да върна съвместната дейност на пациентските организации заедно с лекарската. Да работим по общи програми”, коментира той.  По повод проверките в „Пирогов” той заяви, че няма притеснения от това. „Това е специфична болница, много тежка за работа. Най-тежките случай от цялата страна попадат там.  В последната година има промяна в болницата, преди да е почнало преструктурирането”, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Д-р Асен Меджидиев: Реформата в здравния сектор трябва да започне от младите лекари"}
{"url": "https://trud.bg/%d0%b8%d0%b7%d0%bd%d0%b0%d1%81%d0%b8%d0%bb%d0%b8%d1%85%d0%b0-%d0%b6%d0%b5%d0%bd%d0%b0-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%84%d1%83%d1%82%d0%b1%d0%be%d0%bb%d0%b5%d0%bd-%d0%bc/", "text": "Жена е била изнасилена по време на футболен мач в Швеция, съобщават местните медии. Престъплението е извършено на стадион “Тele2” в Стокхолм в неделя. На терена се е играел двубоят от първия кръг на елита между “Хамарби” и “Сириус”. Според информацията пострадалата е била изнасилена в тоалетната. Тя се е нуждаела от медицинска помощ и е откарана в болница. “На този етап все още има неизяснени обстоятелства. Получихме оплакване за изнасилване, което е свързано и с други престъпни деяния по време на мача”, обявиха от полицията в Стокхолм. Все още няма задържан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Изнасилиха жена по време на футболен мач в Швеция"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-2-%d0%b3-%d1%81%d0%b5-%d0%bf%d1%80%d0%b0%d0%b2%d0%b8%d0%bb-%d0%bd%d0%b0-%d0%b0%d1%80%d1%85%d0%b5%d0%be%d0%bb%d0%be%d0%b3/", "text": "Пенсионер от шуменското село Цани Гинчево, който 2 г. се правил на археолог и търсил исторически находки, беше наказан с 10 месеца пробация. 60-годишният Р.Р. няма да напуска населеното място за това време и ще се подписва два пъти седмично при кмета. Определението е на Окръжния съд в Шумен, който одобрява споразумението, което разкаялия се пишман историк е сключил с прокуратурата. През декември м.г. полицаи от РУ-Каолиново получили сигнал и разобличи селянина, че се занимава с незаконна дейност и къта в дома си два професионални металотърсача. Уредите не били регистрирани пред министерство на културата. В имота му са намерени и шест римски бронзови монети, както и още три византийски медни. Изяснено било, че притежава металотърсачите още от декември 2015 г. и явно оттогава си пробва късмета в околнистите. Археологическите находки се отнемат в полза на държавата и отиват в Историческия музей в Шумен. Металотърсачите също са конфискувани. Пенсионерът трябва да плати и 241 лв. деловодни разноски и наказанието му е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Пенсионер 2 г. се правил на археолог\t\t\t"}
{"url": "https://trud.bg/%d0%b2-%d1%81%d1%8f%d0%bd%d0%ba%d0%b0%d1%82%d0%b0-%d0%bd%d0%b0-%d0%bc%d0%b8%d0%bd%d0%b0%d0%bb%d0%be%d1%82%d0%be/", "text": "Първата загуба на „Левски“ у дома през този сезон е факт. „Берое“ дойде, игра и победи на „Георги Аспарухов“. Резултатът е 2:1, но можеше да бъде дори по-смущаващ. Това вече не е новина. Старозагорци се превръщат в кошмар на столичния тим. В последните 15 шампионатни срещи „зелените“ са спечелили седем пъти срещу „Левски“, три пъти са завършили с нулеви равенства, а в пет случая „сините“ са излизали краен победител като два от тях датират от сезон 2012/13. И още малко статистика – в последните пет двубоя „Берое“ е допуснал едва една загуба от този съперник. А зад провала на „Левски“ през пролетта тягостно стои сянката на миналото. Много от главните герои в „синьо“ са бледо подобие на това, което са били през годините. И то на най-невралгичните постове.  Да вземем Божидар Митрев. Вратарят и капитан на отбора вече е на 31 години. Но времената, в които печелеше трофеи на „Герена“ и се радваше на любовта на феновете изглеждат далеч зад гърба му. Игралият в групите на Шампионската лига страж сега е винен къде с право, къде не за някои от головете. Но е факт, че на него се гледа с недоверие. А това само подсказва колко далеч се намира „Левски“ от истината. През годините отборът винаги е имал стабилен футболист на тази позиция. Груба грешка допусна и ръководството, като не му осигури силен конкурент. Неговият съотборник Николай Кръстев сгреши фатално срещу „Етър“ и не успя да се възползва от шанса. Преди това същото стори и Александър Любенов, друг кадър на школата, при загубата от „Ботев“ с 1:2 в Пловдив. Случаят с Митрев не е изолиран. Същото важи и за други негови съотборници. Жорди Гомес – първият голям удар на Спас Русев като собственик на клуба, разочарова с представянето си не само срещу „Берое“, но и в голяма част от мачовете му у нас. Испанецът предизвика еуфория с пристигането си в София, но това си остава и едно от малкото му действия, събудили положителни чувства у привържениците на отбора. Сред феновете дори се надига голямо недоволство срещу него и те предпочитат да видят в игра Васил Панайотов вместо носителя на ФА Къп с „Уигън“. Ако не беше името на гърба му, никой нямаше да знае, че е опитен футболист с богата визитка, а не поредният транзитно преминаващ през „Герена“ номад. С една дума – само успехите в миналото държат Гомес още на терена. Сходни, но с една идея по-положителни, са впечатленията за Габриел Обертан. Въпреки че не игра срещу „Берое“, французинът лежи на стари лаври, свързани с престоя му в „Манчестър Юнайтед“ и „Нюкасъл“. Само клиповете в интернет подсказват, че той е бил име на Острова. От него се очаква много, но „Левски“ получава малко. Привличането му трябваше да донесе допълнително качество в играта, но това е твърде спорно да се потвърди. Факт е – единственото, което направи до момента офанзивният играч, е да допринесе за т.н „лъскава, но гнила ябълка“, като каквото оприличи клуба бившият директор Асен Букарев. Дори Роман Прохазка не е това, което беше. И над него като че ли тегне сянката на миналото. Бъдещето на словака на „Герена“ изглежда несигурно, а такава е и играта му през последните месеци. И не става въпрос за изпуснатата дузпа. Халфът изглежда се умори от неуспешните опити да спечели отличие в България. Вече пети сезон е капо на „Герена“, а най-големият му успех е, че се задържа в отбора въпреки непрестанните чистки.  Все пак той си остава един от малкото лидери в съблекалнята, каквито в момента липсват. И за да внесем доза екзотичност, към тези имена спокойно може да се причисли и Ривалдиньо. Бразилецът няма силно минало за разлика от своите съотборници, но е свързван с името на своя баща – легендата Ривалдо.  Нападателят даде да се разбере, че иска да бъде запомнен на „Герена“ със своите действия, но към днешна дата качествата му остават енигма. 22-годишният играч влиза предимно като резерва, но това не носи нужния импулс. Може би Ривалдиньо още е в режим на адаптация, а може бе е привлечен като част от маркетинговата стратегия на клуба? И след всички тези заключения е хубаво да се спомене и Делио Роси. Италианецът също се ползва с протекция заради своето минало. Водилият „Лацио“ и „Фиорентина“ специалист не успява да промени облика на „Левски“. Нещо повече – опитва се да подмени ДНК-то на клуба. И от красивия и агресивен отбор, който феновете са свикнали да гледат през годините, наставникът налага практичен и дори на моменти скучен стил. „Левски“ няма визия дори срещу съперници като „Витоша“ (0:0) и „Етър“ (1:1), което изглежда най-плашещо. Съмнително е вече дали Роси е точният човек, който може да извади играчите, а и „Левски“ от тази мрачна сянка. Защото мачовете си минават, целите се превръщат в провали, а годините в десетилетие.", "date": "2018.04.02", "title": " В сянката на миналото"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2%d1%8a%d0%b2-%d0%b2%d1%82-9/", "text": "За първи път гръцки агнета ще ядем в България, вместо родните фермери да продават продукцията си в южната ни съседка. Причината за това е, че цените на агнешкото у нас са по-високи, отколкото в Гърция. Тази пролет агнетата се изкупуват от родните ферми на цена между 5.50 и 6 лв. за килограм живо тегло. А в Гърция цените на живо тегло са паднали до 2,20 евро на килограм.   Земеделците отмениха протеста. Няма да влизат с трактори и комбайни в бензиностанциите. Повод за недоволството им беше, че в проектозакона за горивата производителите са третирани като търговци и това ще им донесе допълнителна административна и финансова тежест.     Тежки и скъпи административни процедури за изграждане на ски писти и лифтове спират инвестициите в зимния туризъм. Сложният ребус, в който сама се е оплела държавата, е заради тенденциозни текстове в Закона за горите (ЗГ). Абсурдът продължава вече 6 години, след като през 2012-а парламентът приема безумни изменения в ЗГ под натиска на “зелените”.   Работодателските организации ще излязат на протест срещу скъпия ток от двете американски централи – ТЕЦ “Ей И Ес Гълъбово” и “Контур Глобал – Марица изток 3”. Това стана ясно на среща на КРИБ, БСК, БТПП и АИКБ с омбудсмана Мая Манолова.     Какво се крие зад преюдициалното запитване на СГС в полза на Цветан Василев и Иво Прокопиев? – анализ на “Труд”       Турският президент си позволи да призове народа на Косово на протести срещу своя премиер – анализ на Костадин Филипов       Зеят дупки и в социалното ни законодателство – коментар на Спирдон Спирдонов       Интервю с евродепутата Андрей Новаков         Трудово-правна консултация на “Труд”          ", "date": "2018.04.02", "title": " Вижте акцентите от броя на “Труд” във вторник, 3 април 2018"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%81%d0%b0%d0%bc%d0%b0-%d1%81%d0%b5-%d0%be%d0%bf%d0%bb%d0%b5%d0%bb%d0%b0-%d0%b7%d0%b0-%d1%81%d0%ba%d0%b8-%d0%bf%d0%b8%d1%81%d1%82%d0%b8%d1%82/", "text": "Тежки и скъпи административни процедури за изграждане на ски писти и лифтове спират инвестициите в зимния туризъм. Сложният ребус, в който сама се е оплела държавата, е заради тенденциозни текстове в Закона за горите (ЗГ). Абсурдът продължава вече 6 години, след като през 2012-а парламентът приема безумни изменения в ЗГ под натиска на „зелените“.  От тогава у нас изграждането на ски писти и въжени линии е „замразено“, а оттам и развитието на зимния туризъм. В момента категоризирани ски писти има основно в големите зимни центрове – Банско, Боровец и Пампорово. Но много от тези съоръжения не са минали процедурата, въведена през 2012 г., защото и преди са били със статут на ски писти. От 6 години всеки, който иска да инвестира в снежни спортове, трябва да приготви солидна сума за промяна на статута на земята. След измененията в член 73 от ЗГ, ски пистите се изграждат само в урбанизирани територии. Ясно е, че ски се карат основно в планинските райони, където територията е горска – голяма част от планините са обхванати от Национални и Природни паркове. Освен това там земята е и публична държавна собственост, неподлежаща на приватизация.  Така че в гора може да се строи след промяна на предназначението й, но без смяна на собствеността – всичко остава държавно. Логично е, че след като трябва промяна на статута, това е работа на държавата, ако иска да развива зимен туризъм. Но ако тя направи това, се получава омагьосан кръг – когато министерството-собственик на земята тръгне към смяна на статута, то ще трябва да плати милиони на друга институция – Министерството на земеделието. Парите пак ще влязат в бюджета, но от това прехвърляне от единия джоб в другия няма никакъв приход. Затова институциите са оставили преминаването от горска в урбанизирана територия на инвеститорите (виж карето). Последните са наематели или собственици на съоръжения – влекове и лифтове, които са безсмислени без ски спорт. Но сложната и скъпа процедура ги отказва от по-нататъшни инвестиции. Затова в България категоризирани ски писти след 2012 г. почти липсват. Хората карат върху така наречените снежни полета – утъпкани трасета без категоризация. Но и без застраховки и без да ползват услугите на БЧК, тоест на свой риск. Това безумие може да бъде прекратено единствено с промяна в ЗГ, каквато беше внесена от управляващите преди месец в парламента, но след това, по неясни причини, бе оттеглена.  Примерът с разрухата на Витоша показва как действат тенденциозните текстове от Закона за горите, приети през 2012 година.  Въпреки намеренията на собственика на лифтовте и влековете – „Витоша ски“ за модернизация на ски зона „Алеко“, вече седма година тя не може да се осъществи. „Труд“ направи сметка на базата на таксите в Министерството на земеделието и горите за промяна на предназначението на земята и колко ще струва това на собственика на съоръженията. Според плановете на „Витоша ски“, след модернизацията на зоната там ще има стари и нови писти с обща дължина близо 20 км и широчина 50 метра.  20 000 м по 50 метра е 1000 декара, които в момента са горска територия. Промяната на предназначението на 1 декар от горска в урбанизирана територия стига до 40 000 лева. 1000 декара умножени по тази сума прави 40 000 000 лева. Така, според Закона за горите, не само „Витоша ски“, но и всеки инвеститор където и да е в страната, трябва да даде десетки милиони само за да стане наемател на държавна земя. После на нея евентуално може да му се позволи да трасира писта, която ще ползва под половин година. Това противоречи на всякаква икономическа логика и е сериозно недоглеждане от страна на държавата. Според участници в промените в Закона за горите през 2012 година, именно това е била целта на „зелените“ с натрапените от тях изменения – пълен блокаж на зимния туризъм чрез този нормативен акт.  Въпреки че в основата на всички проблеми за развитието на зимния туризъм са недомислията в Закона за горите, държавата на този етап не прави нищо, за да ги коригира. Вместо това отговорните институции преследват тези, които са решили да инвестират именно в ски писти, влекове и лифтове.  Последният пример е отпреди няколко дни. На 30 март във фейсбук страницата на ски център Ком, намиращ се в Берковския Балкан обявиха, че въпреки прекрасните условия за зимни спортове и натрупалия сняг, от Комисията за защита на потребителите наредили затваряне на съоръженията. Аргументът е, че пистата не е категоризирана. „Както виждате пистата не е мръднала и е идеална. Но получихме уведомление от КЗП, че има заповед ски влекът да не обслужва пистата, защото държавата не е категоризирала същата такава“, обявиха от ски центъра. За категоризацията на пистите отговаря Министерството на туризма (МТ), което може да прехвърля контролните си функции на КЗП. Самото категоризиране на писта и начинът, по който това се случва, е записано в наредба от 2005 година, изменяна през 2007-а. Накратко всеки, осмелил се да мине през сложната и скъпа процедура за промяна на статута на земята, след това отправя искане към МТ, което представлява един куп документи. Във ведомството се съставя Експертна комисия, която трябва да отиде на място и да каже каква категория е пистата. Ако има пропуски – няма категоризация, няма и печалба.", "date": "2018.04.02", "title": " Държавата сама се оплела за ски пистите"}
{"url": "https://trud.bg/%d0%ba%d0%be%d0%b7%d1%83%d0%bd%d0%b0%d1%86%d0%b8-%d0%b1%d0%b5%d0%b7-%d0%bc%d0%bb%d1%8f%d0%ba%d0%be-%d0%bd%d0%be-%d1%81-%d0%be%d1%86%d0%b2%d0%b5%d1%82%d0%b8%d1%82%d0%b5%d0%bb%d0%b8-%d0%b8-%d0%ba%d0%be/", "text": "Козунаци без мляко и яйца, но с оцветители и консерванти. Това показа проучване на „Активни потребители”, което анализира състава на козунаците на пазара у нас. От 16 марки, закупени от търговски вериги и от „Женския пазар“ в София, в 11 липсва мляко, като средно във всеки продукт има по 2 нетрадиционни съставки (суровини), 6 консерванта (Е-та) и оцветители. При една от марките напълно отсъства задължителната хранителна информация на етикетите. Пестенето от класически съставки води до добавяне на индустриални суровини, като сух глутен, яйчен меланж, суроватка и палмова мазнина. Проучването е в полза на бизнеса, тъй като българските производители са показали какво са вложили в козунаците, коментира Мариана Кукушева, председател на Националния браншови съюз на хлебопроизводителите и сладкарите, пред “Труд”. „В голяма част от козуанците няма яйца и яйчен меланж, защото по време на пости не се яде нищо животинско, включително яйца“, коментира тя. По думите й най-голямото нарушение е липса на етикет на съставките в продукта, което само една фирма е направила.", "date": "2018.04.02", "title": " Козунаци без мляко, но с оцветители и консерванти"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%be%d0%b1%d1%8f%d0%b2%d0%b8-%d1%87%d0%b5-%d1%89%d0%b5-%d0%b8%d0%b7%d0%bf%d1%80%d0%b0%d1%82%d0%b8-16-000-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba/", "text": "Израел обяви днес, че се е отказал от плановете за депортиране на африкански мигранти в Африка и че е постигнал споразумение с агенцията на ООН за бежанците за изпращането на над 16 000 от тях в западни страни, предава На други мигранти, повечето от които са подали молба за убежище, ще бъде позволено да останат най-малко 5 години в Израел, съобщи кабинетът на премиера Бенямин Нетаняху. В съобщението не се посочва в кои западни страни ще бъдат изпратени най-малко 16 250 мигранти. Върховният комисариат за бежанците на ООН потвърди, че има споразумение, но не разгласи детайли по него. Съдбата на около 37 000 африканци в Израел представлява морална дилема за държавата, основана като убежище за преследвани евреи и техен национален дом. Десноцентристкото правителство бе подложено на натиск от свои националистически гласоподаватели да изгони мигрантите, докато други призоваваха да им бъде позволено да останат. През февруари Израел започна да изпраща предупреждения на 20 000 африкански мигранти мъже, че трябва да напуснат страната до два месеца или рискуват да попаднат в затвор.   От 2005 г. в Израел са влезли най-малко 64 000 африкански мигранти, хиляди от тях след това напуснали страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Израел обяви, че ще изпрати 16 000 африкански мигранти на Запад"}
{"url": "https://trud.bg/%d0%ba%d0%bb%d1%83%d0%b1%d1%8a%d1%82-%d0%bd%d0%b0-%d1%80%d0%b5%d0%b2%d0%bb%d1%8c%d0%be%d0%b2%d1%86%d0%b8%d1%82%d0%b5/", "text": "Има едно предаване в българския телевизионен свят, където се случва нещо необичайно, шокиращо, отдавна забравено. Реват в кадър едни известни хора, много от които са станали символ на мъжественост, реват мачовците, без да се стесняват, вперили очите си в един екран, откъдето им говорят техни близки и приятели. Един от тях съм и аз. Предаването е „Търси се…“ по БТВ, водено от Меги и Нели. Толкова бях изненадан от собственото си поведение, че взех да се заглеждам по-често в гостите на „Търси се…“, дали няма и други като мен. Охо-о-о, че то си било като клуб на ревльовците. Леко просълзени или облети от сълзи без стеснение. Този плач не е от мъка, не е нещастен. Ревльовците са щастливи, умилени, невинни като малки бебета. Защото те чуват от своите близки и приятели нещо, което отдавна или никога не са чували. Те сякаш за пръв път се чувстват обичани и обичащи. Оценени и ценящи. Затова са и щастливи. Ако не вярвате, ето ви имената на някои от гостите на Меги и Нели, които лично съм гледал да плачат умилени. Многоликият актьор Любо Нейков, нематериалната Стоянка Мутафова, борбеният Влади Въргала, бохемът Август Попов, властният треньор Димитър Димитров-Херо, желязната Станка Златева, невъзмутимият Антон Хекимян, вечно засменият Вальо Михов… Слави Трифонов не плака. И това е много показателно. Не защото Слави е най-големият мачо. Просто той все още не е изживял онези житейски перипетии, които пораждат покъртителни емоции. Ако мислите, че имам предвид факта, че той още не е имал създадено от него семейство, не се лъжете много. Неговата душа все още е необременена. Предполагам, че по същите причини и един Криско вероятно не би плакал. Най-много да го развълнува някоя любима учителка. Може и да бъркам, знае ли някой какво се крие в човешката душа. Както каза наскоро Руслан Мъйнов в края на своето участие, добре е че има такова предаване, в което хората да направят анализ на чувствата си един към друг, да си кажат неща, които в забързания живот не са си казвали. Ако продължа в себеразкриването, ще си призная, че в най-тежките си мигове ми се иска да видя майка си и баща си поне за още няколко минути живи, за да им кажа най-важното, което съм пропуснал през целия си живот. Е , в „Търси се …“ гостите на двете талантливи момичета и техните близки имат този рядък шанс. Меги и Нели са най-добрите в този жанр, който са си избрали преди 11 години. Затова са и най-крадените. В лишената напоследък от всякакви скрупули наша професия без никакви притеснения се крадат похвати, идеи, хрумвания, теми. Почти всичко, които са измислили Нели и Меги, се появява по един или друг начин и на други места. Но те невъзмутимо продължават да са най-добрите. Защото отиват отвъд похватите и хрумванията. Има, разбира се, и други отлични предавания, в които се представят интересни личности. По лични предпочитания бих споменал „Нощни птици“ на Искра Ангелова по БНТ, „Опорни хора“ на Ганиела Ангелова от „България он еър“. Разликата е, че при Искра се разкрива предимно духовната, а при Ганиела предимно професионалната и обществена същност на техните гости. Докато Меги и Нели разкриват човешката страна на поканените от тях личности. И това обяснява какво търсят в заглавието на своето предаване. Те като Диоген търсят човека. И това във време, когато наоколо е залято от омраза , агресия, ненавист, завист, подлост, клевета. И това вече поставя един глобален за нашата журналистика въпрос – какъв е образът на нашия съвременник според телевизионното огледало? Какви представи формират телевизиите за българите от второто десетилетие на XXI век? Няма какво да се лъжем. Просто затворете очи и си представете картината, която сте гледали от сутрешните предавания та ч-а-а-а-к до обедните новини, и от обедните новини та ч-а-а-а-к до закриването на програмата. Събуждат ви и съпътстват през целия ден едни истерични хора, настроени негативно към другите, крещящи с ненавист опоненти, разбунени роми, които нямало какво да ядат, плачещи майки, които трябва да изтърпяват репортерски въпроси от рода на „какво чувствахте, когато умря детето ви“, надути престъпници, които надменно подминават протегнатите към тях микрофони, ухилени политици, които спират пред всеки протегнат към тях микрофон, напомпани и богато мотивирани клакьори, които неуморно повтарят втръсналите се клишета, гневни протестиращи, готови да свият знамената, щом им подхвърлят малко пари, отчаяни хорица, с изгорели или залети с вода къщи, вещаещи война световни лидери, размятащи силиконови цици момичета, обречени на проституция, елитни интелектуалци, изкарващи хонорарите си като задоволяват физиологичните си нужди пред телевизионните камери, щастливи хомосексуалисти, станали модел за подражание пред младите, пребиващи се ученици, пребиващи децата лекари, измамени старици и да, о-о-о , да – спечелили пари от лотарията хорица. Такава ли е България? Или има и друга България – с нормални хора? Повече от говорещите отвратителен бюрократичен език политици ме изнервят като говорещите като политиците журналисти. Една госпожа, като стана министър, обвини журналистите, че говорели неправилно. Самата тя говореше на софийски сленг. Но ето, че водещи телевизионни журналисти мелят безумни клишета: „взриви социалните мрежи“, „входира“, „конкретика“ т.н.  Това е на единия полюс – новини, публицистика. На другия – култура, развлечения – царуват други оценъчни бисери: „уникално“, „страхотно“, „жестоко“…", "date": "2018.04.02", "title": " Клубът на ревльовците\t\t\t"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d1%81-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d0%b1%d0%be%d1%8f%d0%b4%d0%b8%d1%81%d0%b0%d0%bd%d0%b0-%d0%b2-%d0%b7%d0%b5%d0%bb%d0%b5/", "text": "Ако някой чужденец се интересува нарочно или случайно как върви борбата с корупцията в България, може да се информира от различни източници, а може и да се дезинформира от някои. Известно е, че по цял свят има хора, които по обясними и необясними причини предпочитат дезинформацията и обърквацията. А има и такива, които си вадят хляба или забогатяват, като очернят собствената си страна. На тия хора препоръчваме един Доклад, наречен „Борба с корупцията: от поети ангажименти към действие“, като сме убедени, че ще го харесат. Пред титулната страница е отбелязано, че е писан по поръчка на Групата на зелените в Европейския парламент. Точно така – същата тази група, която се прочу през зимата у нас покрай посещението на една нейна представителка – крайнолявата екстремистка Ска Келер. Гостенката, известна предимно като апологет на ислямското нашествие в Европа, дойде да подкрепи протестиращите срещу строежа на лифт в Банско и да ни препоръча да караме ски в Австрия. Тя беше, меко казано, нелюбезно посрещната от банскалии с плакати: „Ска, не си желана у нас!“. Може би вдъхновено от тази жена или пък от някоя нейна приятелка, изготвянето на доклада за корупцията в България е възложено на Александър Кашъмов, един от най-именитите български адвокати. И той, с цялата си вещина на опитен юрист, се е постарал на 67 страници да докаже поговорката, че който плаща, той поръчва музиката. При това изглежда се е затруднил, понеже на около 37 страници е повторил написаното на останалите 30.  Неговото изложение, публикувано под редакцията на някоя си Пам Бартлет Кинтанила, съдържа предимно критика, поднесена по известния сред пишещите метод: „Да, обаче не“. Ще го цитираме в резюме.  Да, „според световната класация на „Прозрачност без граници“ България е на 69-то място по корупция от 168 държави – тоест някъде по средата“, което е сравнително добре.  Обаче не, понеже „страната ни остава с най-нисък резултат в Индекса за възприемане на корупцията спрямо напредналите европейски държави.“ Да, „през 2016 г. делът на домакинствата, които са платили подкуп при достъп до основни услуги в България, е бил 17% – процент сравнително приличен – понеже представлява по-ниско ниво на корупция в сравнение с Румъния, където този процент е 20, Унгария, където е 22% и Литва, където е 24%.“  Обаче не. Това било срамна за нас статистика, „понеже нивото на корупция в България е по-високо от нивото в Швеция, Франция Португалия, Германия и Италия, където процентите са от 0 до 7.“ Друг е въпросът доколко са верни. Да, „България отбеляза значителен напредък през последните 17 години и има вече дългогодишен опит в изготвянето и прилагането на политики за борба с корупцията. Първата национална стратегия беше реализирана в периода 2001-2005 г. Оттогава са приети редица законодателни актове и са създадени специфични антикорупционни органи.“ Тези органи, изброени и описани на 6 страници от „зеления“ доклад ( стр. 59 – 63) не са един и два, а повече от двайсет – Национален съвет по антикорупционни политики, Главен инспекторат към Министерски съвет, Инспекторати в министерствата, БОРКОР, Комисия за установяване и предотвратяване на конфликт на интереси ( КПУКИ), Комисия за отнемане на имуществото, придобито по престъпен начин, специални отдели към полицията, НСБОП, ДАНС и други, което е похвално. Обаче не, понеже бил „необходим по-всеобхватен и последователен подход и фокусът трябва да бъде пренасочен отново към предотвратяването“, каквото и да значи това. Да, „България активно участва в международни антикорупционни инициативи, подписвайки всички основни международни конвенции и постепенно ги въвежда в законодателството“, така че би могла да бъде положителен пример за други държави. Обаче не. Причината била, че „изпълнението на законите е на ниско ниво и доскоро не съществуваше специален орган за борба с корупцията, създаден по специален закон и повечето от усилията остават по-скоро секторни и фрагментарни.“  Многоочакваният специален закон за борба с корупцията беше приет от парламента през 2017 година“ и това е положително. Обаче не, тъй като „след това – на 2 януари 2018 г. беше наложено вето от страна на президента поради многобройните недостатъци в новите разпоредби. Това вето бе отхвърлено от парламента и и законът бе приет на 12 януари без никакви промени. „ Да, „новият закон беше приет, за да въведе подобрения в борбата с корупцията“ – значи има политическа воля за това и основания за оптимизъм. Обаче не, „защото този закон породи сериозни опасения относно защитата на лицата, които подават сигнали за нарушения, дори влошава сегашните нива на защита и дава възможност за последващо съдебно преследване на тези, които подават сигнали за корупционни престъпления. Освен това Комисията, която беше създадена да го изпълни, не разполага с компетенции в много важни области, което по този начин повдига допълнителни въпроси за прилагането на закона на практика.“ А какви са тия въпроси – един дявол знае. Да, „през последните 17 години Наказателният кодекс бе променян постепенно и обхватът на престъпленията, свързани с корупцията, нараства. Понятието подкуп бе разширено, за да включва както материални, така и нематериални облаги. Освен това подкупите в частния сектор са криминализирани, а така също и търговията с влияние, както и подкупването на арбитри и адвокати“ – значи нужното е направено. Ама не. Защо? Защото „едва през 2017 година в България се обсъжда специален закон за борба против корупцията.“ Да, „обсъжданията на цялостен законопроект за борба с корупцията в започнаха да следват препоръките от докладите на Еврокомисията за напредъка на България по Механизма за сътрудничество и проверка.“  Обаче не – не всичко е наред: „Процесът на изготвяне на закона не се основава на задълбочен анализ на настоящата ситуация и проектозаконът не разглежда много от проблемите, които вече са възникнали при прилагането на съществуващите секторни закони“. Да, „Законът за борба с корупцията предлага да бъде създадена Комисия за борба с корупцията с мандат да събира и следи декларациите, представени от длъжностните лица. Декларациите за активи и конфликт интереси ще бъдат окончателно комбинирани в единен документ, което е благоприятно подобрение. „ Обаче не. Благоприятното се неутрализирало напълно от това, че „в много отношения проектозаконът представлява в действителност стъпка назад в сравнение със съществуващия режим. Например, парламентът премахна защитата на лицата, подаващи сигнали за нарушения и по този начин влоши значително нивото на защита, създадено през последните единадесет години“. Текстът за „защитата на лицата“ се повтаря още няколко пъти по-нататък в доклада, може би за тия, които не са го прочели първия път внимателно. Бихме цитирали още от поръчаното четиво за подкупите и другите видове неследващи се дарове, поръчано от зелените в Европарламента, но и така е ясно – четивото внушава, че каквото и да правим тук в България, го правим много зле и това е. Да, адвокат Александър Кашъмов и редакторката му Пам Бартлет Кинтанила са си получили сигурно хонорара за боядисания в зелено доклад. Парите нямат цвят, така че лошо няма.  Обаче не. Струва ни се все пак, че не е добре за пари да очерняш страната си.", "date": "2018.04.02", "title": " Борбата с корупцията, боядисана в зелено\t\t\t"}
{"url": "https://trud.bg/%d0%be%d1%89%d0%b5-6-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d0%b8%d0%b2%d1%88%d0%b8%d1%8f-%d0%ba%d0%bc%d0%b5%d1%82-%d0%bd%d0%b0-%d0%b2%d0%b8/", "text": "Присъда от 6 години затвор даде Окръжният съд в Монтана на бившия кмет на Видин Румен Видов, управлявал крайдунавската община от 2007 до 2011 г. Според обвинителният акт в края на мандата си между юли и октомври 2011 г. Видов присвоил от бюджета на общината, който трябвало да пази и управлява,  4 882 515, 87 лева, които с изпълнителни листове били предадени на три охранителни фирми с един и същи  собственик, вече покойник. Според магистратите в хода на присвояването екскметът извършил и длъжностни престъпления като нарушил разпоредбите на законите за счетоводството, финансовия контрол и общинските бюджети. Присъдата не е окончателна и подлежи на обжалване. Това е третата поредна присъда на бившия градоначалник на Видин от съда в Монтана. През март 2016 г. Видов бе осъден заради плащане на 104 000 лева от бюджета на общината на кухи фирми за сметопочистване, а през декември 2016 г. получи присъда от 5 години затвор за платени 224 000 лева от местната хазна на охранителни фирми, които пазели общински обекти само на хартия. Нито една от присъдите още не е влязла в сила.", "date": "2018.04.02", "title": " Още 6 години затвор за бившия кмет на Видин Румен Видов\t\t\t"}
{"url": "https://trud.bg/%d0%b8%d0%b7%d1%80%d0%be%d0%b4%d0%b8-%d0%be%d1%82%d1%80%d1%8f%d0%b7%d0%b0%d1%85%d0%b0-%d0%bb%d0%b0%d0%bf%d0%b8%d1%82%d0%b5-%d0%bd%d0%b0-%d0%ba%d1%83%d1%87%d0%b5/", "text": "Жена откри куче с отрязани крака на кръстовище до крайпътно заведение. В социалните мрежи Анастасия Асенова Хариту-Иванова разказва как се опитва да помогне на осакатената Мими. Тя отправя апел, който иска и може да се присъедини към помощта: “Приятели наистина след днешният случай съм отново в шок и всичко подробно ще опиша утре когато ми се подредят мислите.Единствено сега пиша с огромната си молба,че имаме нужда от помощ за да спасим куче което открих с отрязани крака.Вече е в клиника,след ден търсене на кола за да го взема,защото знаех,че агонизира там в нищото и умира от болки,намерих транспорт и е на стационар вече.Предстоят трудни дни,предстоят и операции и ампутиране,лечение и не малко средства за да й помогна до край и има щастлив край както трите ми инвалида в къщи които също спасихме и се грижа.Нуждаем се от всички вас за Мими на която и предстои битка,но в нея не можем да бъдем и я водим сами.Всичко ще напиша в албума и утре.Мими е с отрязани крака от някой,и в момента се нуждае от всички нас.От финансовата ви,морална и положителна подкрепа за да и дадем шанса да забрави този кошмар който и се е случил.Можем само да гадаем,кой и как и какво и защо тя е със отрязани крака вече.Можем само ако искаме и имаме сърца да бъдем до нея.Аз ще съм до нея до край,и ви моля който желае и може да ни подкрепи може да го направи по: Еконт или Изи Пей Анастасия Асенова Хариту-Иванова тел:0877585400 и 0892734525 Банкова сметка  IBAN BG52STSA93000023248987  BIC STSABGSF  Stefka Flampouri  PayPal” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Изроди отрязаха лапите на куче"}
{"url": "https://trud.bg/%d0%b8%d0%b2%d0%b8%d1%86%d0%b0-%d0%b4%d0%b0%d1%87%d0%b8%d1%87-%d0%b7%d0%b0%d1%8f%d0%b2%d0%b8-%d1%87%d0%b5-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b5/", "text": "Великобритания е искала от Сърбия да изгони руски дипломат в рамките на колективните действия на редица западни страни по случая с отравянето на бившия шпионин Сергей Скрипал в Солсбъри, предаде ТАСС. Това съобщи днес сръбският външен министър Ивица Дачич в интервю за телевизия Пинк.  Министърът подчерта, че искането на Лондон е било отправено в момент, когато в Косово започна една от най-големите кризи в последно време, свързана с ареста на сръбския политик Марко Джурич в Косовска Митровица заради влизане на косовска територия без разрешение, който бе последван от протести на косовски сърби. “Сърбия няма да гони руски дипломати, ние искаме добри отношения с Русия. Вярно е, че Великобритания по време на събитията в Косово миналата седмица поиска от нас да вземем решение и да изгоним руски дипломат. Това показва, че тях ги интересува само това, други въпроси не ги безпокоят. Точно така трябва и ние да се грижим за своите интереси. Сърбия няма да гони руски дипломати”, каза Дачич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Ивица Дачич заяви, че Великобритания е искала от Сърбия да изгони руски дипломат"}
{"url": "https://trud.bg/%d0%bd%d0%be%d0%b2%d0%b0-%d0%b2%d0%b5%d1%80%d1%81%d0%b8%d1%8f-%d0%be%d1%82%d1%80%d0%be%d0%b2%d0%b8%d0%bb%d0%b8-%d1%81%d0%ba%d1%80%d0%b8%d0%bf%d0%b0%d0%bb-%d1%81-%d0%ba%d0%b0%d1%88%d0%b0/", "text": "Поредна версия се появи за това откъде е дошла отровата “Новичок”, която покоси семейство Скрипал. В сюжета участва любимата на руснаците елда, която те консумират обикновено на каша, но и по всякакъв друг начин и редовно присъства на трапезата им. Британската полиция е разпитала приятелка на Юлия Скрипал, която била помолена да донесе от Русия във Великобритания елда за баща й, бившия полковник от разузнаването Сергей Скрипал. За това съобщи в понеделник The Sun, предаде  . Сергей Скрипал помолил дъщеря си да му донесе гречка (елда), но, в бързината, Юлия забравила. Затова тя помолила неназованата приятелка да й донесе. Предполага се, че въпросната рускиня работи в голяма медицинска компания в Русия. Тя пристигнала в Лондон заедно с мъжа си малко след Юлия Скрипал. Остава обаче неизвестно кога и как е предала елдата в дома на Скрипал в Солсбъри. Предпоследната версия за начина на покушението с химическо оръжие беше, че “Новичок” е попаднал на входната врата на къщата им. Преди това пък се твърдеше, че баща и дъщеря са отровени, докато са вечеряли в ресторанта. Юлия и Сергей Скрипал бяха отровени на 4 март в английското градче, недалеч от което има секретна лаборатория. Двамата бяха настанени в болница, а Юлия вече дойде в съзнание от два дни. Отравянето се приписва на Русия, поради което Великобритания поиска солидарност от ЕС, САЩ и останалия свят, като от повечето страни я получи, и последваха отзовавания на руски дипломати. България беше сред няколкото еврочленки, които отказаха да прибягнат до тази крайна дипломатическа стъпка. Русия отрече британските обвинения и отвърна с реципрочни мерки – започна също да отзовава чужди дипломати и дори да закрива консулства, като например, британското в Петербург. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Нова версия: Отровили Скрипал с каша"}
{"url": "https://trud.bg/%d0%b7%d1%80%d0%b5%d0%bb%d0%b8%d1%89%d0%bd%d0%be-%d1%81%d0%b2%d0%b5%d1%82%d0%bb%d0%b8%d0%bd%d0%bd%d0%be-%d1%88%d0%be%d1%83-%d0%be%d0%b7%d0%b0%d1%80%d0%b8-%d0%b5%d1%80%d1%83%d1%81%d0%b0%d0%bb%d0%b8/", "text": "Зрелищно светлинно шоу озари Ерусалим. Уникалното представление се състоя върху стените на Цитаделата на Давид в Стария град. С анимирани фигури и светлинни ефекти спектакълът представи историята на легендарния библейски цар, известен с победата си срещу великана Голиат с един единствен удар на прашката си. С шоуто също така беше отдадена почит на прочути художници, изобразявали Давид, като Микеланджело, Рембранд, Матис и Шагал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Зрелищно светлинно шоу озари Ерусалим (ВИДЕО)"}
{"url": "https://trud.bg/%d1%81%d0%b5%d0%b4%d0%b5%d0%bc-%d1%82%d0%b0%d0%bb%d0%b0%d0%bd%d1%82%d0%bb%d0%b8%d0%b2%d0%b8-%d1%82%d0%b2%d0%be%d1%80%d1%86%d0%b8-%d1%81-%d0%b8%d0%b7%d0%bb%d0%be%d0%b6%d0%b1%d0%b0-enter/", "text": "Седем талантливи млади творци ще представят изложба „Enter“ в Градска художествена галерия в Благоевград. Експозицията ще бъде открита утре/ 3 април/, от 18.00 часа. Кирил Стоилов, Георги Стефанов, Димитър и Петър Грънчарови, Спас Николов, Кирил Михайлов и Никола Коцаков ще запознаят жителите и гостите на Благоевград със Street Art. Произведенията са графити, пренесени върху платна, съобщиха от общината. “Enter” е поредна изложба на младите творци, които пренасят посланията на графити културата и в изложбените зали. Тематиката се забелязва и в имената на експозициите, които авторите избират, a „Enter” е продължения на експозицията „Escape“, която бе представена през 2016 година в ГХГ.", "date": "2018.04.02", "title": " Седем талантливи творци с изложба „Enter” в Благоевград"}
{"url": "https://trud.bg/%d0%b8%d1%81%d0%ba%d0%b0%d0%bb%d0%b8-%d0%b4%d0%b0-%d0%b0%d0%bc%d0%bf%d1%83%d1%82%d0%b8%d1%80%d0%b0%d1%82-%d0%ba%d1%80%d0%b0%d0%ba%d0%b0-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Вратарят Владислав Стоянов е можел да загуби левия си крак. Стражът на “Лудогорец” се контузи през март 2017 г. Тогава скъса патерално сухожилие на коляното, заради което бе опериран в Букурещ. Впоследствие травмата се усложни и вратарят претърпя още четири хирургически интервенции в клиника в Барселона. “Получи се серия от грешки – каза Стоянов за сайта на “Лудогорец”. – Излезе така, че докторът в Румъния нямаше вярно решение. Оттам се стигна до тази мъка, която ме принуди да замина за Испания и да се подложа на серия операции. Най-тежкият момент беше след първата интервеция, когато просто трябваше кракът ми да бъде спасен. Не ставаше въобще въпрос за спорт. Лекарите ми казаха в прав текст: „Момче, в момента трябва да ти ампутираме крака“. След операциите имаше лечение със серия антибиотици. Въпросът беше дали ще може да се овладее инфекцията, дали костта ще успее да се изчисти от бактериите. През тези два-три месеца въпреки антибиотиците нямаше пълна гаранция, че всичко ще е наред.“ Националът призна, че все още не знае кога ще може да започне тренировки. “На този въпрос не може да отговори никой – добави Стоянов. – Дори докторите. Моят случай е много рядък. Да не кажа, че е единственият подобен в историята. Ако всичко върви нормално, може би до два месеца ще започна да тичам и лека полека да навлизам в лятната подготовка с отбора.”", "date": "2018.04.02", "title": " Искали да ампутират крака на национал"}
{"url": "https://trud.bg/%d1%83%d1%87%d0%b5%d0%bd%d0%b8-%d0%b7%d0%b0-%d0%bf%d1%80%d1%8a%d0%b2-%d0%bf%d1%8a%d1%82-%d1%81%d0%b5-%d0%bd%d0%b0%d0%bc%d0%b5%d1%81%d0%b8%d1%85%d0%b0-%d0%b2-%d0%bc%d0%be%d0%b7%d1%8a%d0%ba%d0%b0-%d0%bd/", "text": "Южнокорейски учени действаха като хакери и за пръв път се намесиха в мозъка на живо същество – в случая опитни мишки, съобщава сайтът  С помощта на специално устройство-имплант невробиолозите успяха да се намесят в мозъчната дейност на гризачите. Учените “хакнали” управлението на импулсите на главния мозък на мишките и ги заставили да се движат под въздействието на външни команди. С помощта на импланта и при управление с оптични влакна специалистите задействали реакции на светови импулси в определени участъци на мозъка. Гризачите по команда били заставяни да проявяват интерес към храната и чифтосването. Невробиолозите се научили и да “отключват” чувството на страх на опитните мишки. Така по мнението на учените в бъдеще ще могат да бъдат създадени контролируеми животни-киборги, които да бъдат управлявани с помощта на микрочипове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Учени за пръв път се намесиха в мозъка на живо същество"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b5-%d0%bf%d1%80%d0%b5%d0%b4%d0%bb%d0%be%d0%b6%d0%b8%d0%bb-%d1%81%d1%80%d0%b5%d1%89%d0%b0-%d1%81-%d0%bf%d1%83%d1%82%d0%b8%d0%bd-%d0%b2-%d0%b1%d0%b5%d0%bb%d0%b8%d1%8f/", "text": "Според съветник в Кремъл президентът на САЩ Доналд Тръмп е предложил да се срещне с руския си колега Владимир Путин в Белия дом, когато двамата са говорили миналия месец по телефона преди масовото изгонване на руски дипломати от САЩ, предава AFP. „Тръмп предложи провеждането на среща в Белия дом“, заяви съветникът на Путин по международната политика Юри Ушаков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Тръмп е предложил среща с Путин в Белия дом"}
{"url": "https://trud.bg/%d0%bc%d0%b0%d0%bd%d0%be%d0%bb%d0%be%d0%b2%d0%b0-%d1%80%d0%b0%d0%b7%d0%b4%d0%b0%d0%b2%d0%b0-%d1%85%d1%80%d0%b0%d0%bd%d0%b8-%d0%b2-%d1%86%d1%8a%d1%80%d0%ba%d0%b2%d0%b0-%d0%b8-%d0%b4%d0%b6%d0%b0%d0%bc/", "text": "Омбудсманът Мая Манолова ще дари в Шумен 400 пакета с хранителни продукти на социално слаби и възрастни хора във вторник. Те са събрани със съдействието на местния обществен посредник Иван Капралов и доброволците на националната кампания “Великден за всеки – дари празник на баба и дядо”. Пакетите ще бъдат раздавани на три места – пред православен храм “Св. Три светители” в центъра на града, пред мюсюлманския храм Томбул джамия и в Пенсионерски клуб 15. По този начин омбудсманът ще зарадва, както нуждаещи се християни, така и мюсюлмани. Инициативата под патронажа на омбудсман набира парични средства и трайни храни за българските пенсионери, които няма да получат великденска надбавка от 40 лв. Тази година определения от правителството минимален праг е 321 лв. Националната кампания набира финансови средства по банкова сметка в УниКредит Булбанк, с титуляр Български Червен кръст:  IBAN: BG53UNCR70001522802795  Банков код: UNCRBGSF  Или със SMS 1255 –  на стойност 1 лев, освободен от ДДС  Чрез on-line дарения от България и чужбина на сайта на БЧК – www.redcross.bg Средствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна. Възрастните ще получават своите ваучери от тази седмица с месечната си пенсия в централните пощенски клонове по места. Със съдействието на социалния патронаж по общини в седмицата преди Великден започва и раздаването на събраните хранителни продукти на социално слаби и бедни хора. Списъците на пенсионерите, които ще получат ваучери ще бъдат публикувани на Интернет страницата на Омбудсмана и БЧК, на два пъти – преди Великден и преди Гергьовден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Манолова раздава храни в църква и джамия"}
{"url": "https://trud.bg/%d0%b2-%d1%81%d0%b8%d1%82%d0%b8-%d0%b8%d1%81%d0%ba%d0%b0%d1%82-%d1%82%d0%b8%d1%82%d0%bb%d0%b0%d1%82%d0%b0-%d0%be%d1%89%d0%b5-%d1%81%d1%80%d0%b5%d1%89%d1%83-%d1%8e%d0%bd/", "text": "Футболистите на „Манчестър Сити“ искат да станат шампиони още в дербито срещу „Юнайтед“. Това обяви един от най-добрите играчи на „гражданите“ Кевин Де Бройне. Двата отбора се изправят един срещу друг в събота, но преди и след този двубой „Сити“ ще играе и с „Ливърпул“ в Шампионската лига. „Искаме да се възползваме от възможността, която ни се отваря – каза Де Бройне. – Ще бъде историческо. Колкото по-рано спечелим титлата, толкова по-добре, защото след това ще можем да се съсредоточим върху други мачове.“ И докато в „Сити“ показват амбиция за победа в предстоящото дерби, не така е на „Олд Трафорд“. „Гражданите“ не са от значение за мен – каза Жозе Моуриньо, мениджър на „Юнайтед“. – Всички говорят, че третият, четвъртият, петият и шестият в класирането са по-добри от нас, но те не са, защото ние имаме повече точки. Ще се борим, за да завършим втори.“", "date": "2018.04.02", "title": " В „Сити“ искат титлата още срещу „Юнайтед“"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba%d0%bc%d0%b5%d1%82-%d0%bd%d0%b0-%d0%bf%d0%bb%d0%b5%d0%b2%d0%b5%d0%bd-%d0%bd%d0%b0-%d1%81%d1%8a%d0%b4-%d0%b2%d0%b7%d0%b5%d0%bb-40-530/", "text": "Специализираната прокуратура внесе в Специализирания наказателен съд обвинителен акт срещу заместник-кмет на община Плевен за искани и получавани подкупи в размер на общо 40 530 лева. През периода ноември 2011 – април 2014 г. като длъжностно лице, заемащо отговорно служебно положение, заместник-кметът искал и получавал пари от управител на фирма. С дружеството общината имала договор за поддръжка и ремонт на общественото осветление на Плевен, подписан през януари 2011 г., съобщиха от прокуратурата. Исканите пари били определяни като процент (10% или 15% ) от сумите, посочени във фактурите на фирмата-изпълнител за извършените дейности, които тя представяла в общината. Заместник-кметът разпореждал пускането на платежни нареждания за превеждане на въпросните суми на дружеството само, ако получел на ръка искания процент от съответната сума. В общо 16 случая обвиненият заместник-кмет получавал средно по 4-6 хиляди лева, за да разпореди всяко плащане към фирмата. На 22 април 2014 г. той е задържан от служители на ДАНС в кабинета си веднага, след като получил от управителя на фирмата поредния плик с 4000 лева подкуп – 40 белязани банкноти с номинал 100 лева. Предстои Специализираният наказателен съд да насрочи дата за разпоредително заседание по наказателното дело. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Заместник-кмет на Плевен на съд, взел 40 530 лева подкупи"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d1%81%d0%bc%d1%83%d1%89%d0%b0%d0%b2%d0%b0%d1%89%d0%be%d1%82%d0%be-%d0%b2-%d0%b7%d0%b0%d0%bf%d0%b8%d1%82%d0%b2/", "text": "Много съм изненадан от това решение и ще изложа фактите, които ме смущават. През февруари 2016 година внесохме иск за отнемане за 2,2 млрд. лв. срещу бившия банкер Цветан Василев. Тогава на нашата искова молба беше даден отговор от другата страна. През тези две години делото така и не тръгна – разменяха се книжа, документи. Безспорно то е изключително сложно и вероятно най-обемистото дело в българската история, но фактът е факт. И чак след две години размяна на книжа съдът преценява, че трябва да направи преюдициално запитване по обстоятелства, които са посочени от другата страна в отговор на нашата исковата молба още в самото начало. Но още повече ме озадачава самото запитване – дали вече отмененият Закон за отнемане на незаконно придобито имущество противоречи на Директива 2014/42/ ЕС. Аз бях силно изумен, защото тази директива изобщо не третира гражданската конфискация, която третира законът. Изрично в Директива 2014/42/ ЕС е записано: ” целта на настоящата директива е да се улесни конфискацията на имуществото при наказателните дела”. Тоест, няма нищо общо с гражданската конфискация и още по-ясно продължава: “настоящата директива не засяга процедурите, които държавите-членки могат да изпълнят за конфискуване на въпросното имущество”. В прав текст в директивата пише – ако имате нещо повече, какъвто е примерът в България, Словакия, Словения, Великобритания, Италия, Ирландия – това изобщо не засяга тази директива. В преюдициалното запитване има и други смущаващи за мен твърдения. В питането се казва, че Директива 2014/42/ ЕС предвижда на отнемане да подлежи имуществото на лице, което е осъдено с влязла в сила присъда, но това не е вярно! В директивата се предвиждат случаи, в които лицето се укрива, какъвто, бих казал, е донякъде случаят с г-н Цветан Василев и в тях също е предвидено да се отнема имуществото. Така че това съждение, което е записано в искането за преюдициално тълкуване, е невярно. Отделно в искането се говори за връзката между наказателното производство и прозводството за гражданската конфискация, но в самата директива никъде не се говори за “гражданската конфискация”. Този термин отсъства, просто защото тази директива не е насочена към гражданската конфискация. Също така, в искането на съда се казва, че до приключването на наказателното производство ход на производството за гражданската конфискация не следва да бъде даден. Това вече е откровена лъжа. Това е нещо, посочено в отговора на другата страна по делото срещу Цветан Василев. Тоест, възпроизведен е дословно отговорът на насрещната страна, който обаче изобщо не кореспондира с истината. Стигаме и до едно абсурдно твърдение – казва се, че нормите на директивата не са транспонирани коректно в българския закон. Извинявайте, но те не са транспонирани до ден днешен. В момента България е в наказателна процедура именно поради това, че все още не е транспонирала тази директива и дори има работна група за нейното транспониране. Как може съдът да каже, че тя не е транспонирана правилно, след като тя избщо не е транспонирана. Това е още едно съждение, което е в отговора на исковата ни молба и е силно притеснително, че съдът безкритично възприема доводите на ответника по това дело. Отделно, СГС казва в своето запитване, че впечатление прави, че българският закон отива твърде далеч отвъд минималната хармонизация, целена от директивата. Това е абсолютно необосновано твърдение, предвид многократното уточнение в тази директива, че тя предвижда само минимални правила и не засяга процедурите, които държавите-членки могат да използват за конфискуване на имущество. Тоест, съдът прави преюдициално запитване по директива, която няма нищо общо с гражданската конфискация и която дори не е транспонирана. В тази връзка искам да посоча, че има редица решения във връзка с гражданската конфискация на Европейския съд по правата на човека (ЕСПЧ) – например по делото Бътлър срещу Обединеното кралство и Уеб срещу Обединеното кралство. Там изрично е посочено, че гражданската конфискация не нарушава основни човешки права, тя не е наказателна по своя характер и не е обвързана с наказателното производство. След като има такова решение на ЕСПЧ, се прави запитване до другия съд в Люксембург дали е съответен нашият закон на една директива, която няма нищо общо с гражданската конфискация. Изумих се и след като прочетох коментари от юристи, че никой не се е сетил да пита Конституционния съд дали Законът за отнемане в полза на държавата на незаконно придобито имущество е конституционосъобразен­. Това силно ме притеснява, защото непознаването на конституционни решения е признак на лоша юридическа култура. С решение номер 13 от 13 октомври 2012 година Конституционният съд се е произнесъл, че законът за гражданската конфискация по никакъв начин не противоречи на Конституцията и е напълно съобразен с текстовете й. Нещо повече – за същия закон, за който се отправя преюдициално запитване, има становище на Венецианската комисия. То е дадено преди приемането му и в него се казва, че проектът е в синхрон с Конституцията на България и европейските стандарти в областта на защитата на правата на човека. В заключение Венецианската комисия е отбелязала, че се надява този законопроект да бъде приет скоро от българския парламент. Бих искал да обърна внимание, че от декември 2016 година има и предложение в Европейската комисия за Регламент на Европейския парламент и на Съвета относно взаимното признаване на заповедите за замразяване и конфискация. Целта на този регламент е да обхване и гражданската конфискация. Сега съществува такъв проблем – когато се иска замразяване на имущество в държава, в която няма гражданска конфискация, има голяма вероятност искането да не бъде уважено. С този Регламент проблемът ще бъде елиминиран. Както знаем, регламентът е доста по-силен правен инструмент от директивата, тъй като има пряко приложение в съответната държава. През 2017 година е решено Комисията да изготви общи правила относно конфискацията на имущество, получено от престъпна дейност, а и такова, подлежащо на отнемане по пътя на гражданската конфискация. Този регламент вече ще предвиди заповедите за обезпечаване и конфискация в областта на тежката престъпност, но и там, където има гражданска конфискация, да се признават в различните държави. С други думи, в момента тече процедура по приемане на Регламент относно гражданската конфискация, а български съд пита Европейския съд дали гражданската конфискация е съотносима към директива, която няма нищо общо с тази процедура. И го прави две години след като е внесен искът като се позовава на обстоятелства, които са посочени още в самото начало от ответната страна в отговор на нашия иск. Тези неща много ме смущават. Разбира се, право на СГС е да отправи такова запитване, но това не задължава никой друг съд да се съобразява с него. Ако съдиите по делата, които в момента водим, споделят моите аргументи, не би трябвало да спират висящите дела на комисията. Надявам се, че аргументите, които изтъкнах, ще бъдат чути. Лично за мен те няма как да бъдат оборени, тъй като говоря с факти. Дано не станем свидетели на лавинообразно спиране на дела, защото за съжаление това би довело до обективна пречка да отнемем тези 3 млрд. лв., за които сме внесли искане. Не мога да коментирам такъв въпрос, просто излагам фактите. Това е моето виждане като юрист. Още повече, че в редица становища на европейски институции е похвалена работата на нашата комисия и се отчита, че законът за гражданската конфискация работи много добре и постига много добри резултати. Биха ли изразявали положително становище тези институции, ако законът противоречеше на европейското право? Не мога да кажа какво ще реши съдът, но искам да обърна внимание, че това е едва второто преюдициално запитване на СГС. От повече от 20 искания за преюдициални запитвания, това е едва второто допуснато. Първото питане се е отнасяло само до един член от закон и е отнело на съда в Люксембург 2 години за произнасяне. Сега се пита за цял закон и се надяваме срокът да е съизмерим. Трябва да имаме предвид, че това е много сложно производство, в което се искат становища на страните, становища на ЕК, становище на генералния адвокат, събират се данни. Дори отговорът да е очевиден, има процедура, път, който трябва да бъде извървян. Тоест, дори съдът в Люксембург да е на моето мнение, пак разглеждането на това дело за 2,2 млрд. лв. се отлага с поне 2 години. Като юрист, за мен единствената възможност е съдът да се произнесе, че тази директива изобщо не се отнася до нашия закон, но времето, за което ще се стопира дейността на Комисията, е голямо. Теоретично всяко дело по този закон би могло да бъде спряно заради това преюдициално запитване. Съдът не е длъжен да се съобрази с моите аргументи. Държавата трябва да приеме позиция, когато бъде изискана по надлежния ред, но няма инструмент за въздействие. Трябва да изчакаме решението на Съда в Люксембург. Нищо друго не може да се направи, колкото и песимистично да звучи това.", "date": "2018.04.02", "title": " Пламен Георгиев: Смущаващото в запитването на СГС е, че то възпроизвежда обстоятелства, посочени от Цветан Василев"}
{"url": "https://trud.bg/%d0%bc%d1%80%d0%b0%d0%bc%d0%be%d1%80%d0%b5%d0%bd-%d0%b1%d0%bb%d0%be%d0%ba-%d1%81%d1%87%d1%83%d0%bf%d0%b8-%d1%80%d0%b5%d0%bc%d0%b0%d1%80%d0%ba%d0%b5%d1%82%d0%be-%d0%bd%d0%b0-%d0%ba%d0%b0%d0%bc%d0%b8/", "text": "Мраморен блок счупи ремаркето на движещ се камион в Кресненското дефиле. По чудо няма жертви и пострадали. Движението в участъка е затруднено, съобщи  . Инцидентът станал на един от завоите в началото на дефилето в посока Благоевград – Кулата. Камионът е аварирал, едното платно е затворено. Очаква се на място да пристигне кран, който да премести тежкия камък от повредения ТИР. Шофьорът обясни, че е превозвал товара от Мездра до Струмяни. Наложило се да намали рязко, за да не се удари в спрели пред него коли на пътя. Тогава мраморният блок скъсал предпазните колани и счупил ремаркето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Мраморен блок счупи ремаркето на камион в Кресненското дефиле"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%bd%d0%b5-%d0%b3%d0%bb%d0%b5%d0%b4%d0%b0%d1%82-%d0%ba%d0%be%d0%bd%d0%ba%d1%83%d1%80%d0%b5%d0%bd%d1%82%d0%ba%d0%b8/", "text": "„Не гледаме конкуренцията по време на състезание“, довери капитанът на ансамбъла Симона Дянкова. Тогава треньорките се притесняват повече, защото нищо не могат да направят, а всичко е в наши ръце.“ На световната купа в София момичетата на треньорката Весела Димитрова, ликуваха с титли в многобоя и на обръчи, а на топка и въжета останаха с бронз. С рисковите и атрактивни елементи в съчетанията Симона Дянкова, Лаура Траатс, Мадлен Радуканова, Теодора Александрова и Елена Бинева взривиха публиката в „Арена Армеец“.  „Самите ние искаме да правим най-трудното“, разкри Бинева.  А Михаела Маевска, помощник треньор, заяви че момичетата печелят именно заради сложните и завладяващи композиции. „Вярвам, че можем да спечелим златото на световното в София пред септември“, обяви Илиана Раева, председател на федерацията.", "date": "2018.04.02", "title": " Гимнастичките не гледат конкурентките"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%b8%d0%bc%d0%b0-%d0%bd%d0%b0%d1%87%d0%b8%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0/", "text": "Конкретен ангажимент за финансиране на базата на Спортното училище във Велико Търново пое министърът на младежта и спорта в отговор на парламентарен въпрос от Весела Лечева. Младите футболисти в Старата столица нямат условия за трениране. Спешно трябва да се изгради нормален терен с изкуствена настилка в Спортното училище, вместо калната нива, където тренират децата сега. За това настоя народният представител от „БСП за България“ Весела Лечева.  „Липсата на подходящо игрище влияе най-вече и върху бъдещето и перспективата на тези деца, избрали да учат в спортно училище и да развиват своите таланти и умения чрез спорт“, обясни проблема Весела Лечева от парламентарната трибуна. Тя изтъкна, че шест години след откриването на Спортното училище не е осигурена необходимата спортна база за специалност „Футбол“. Затова преди месец в училището беше организиран протест от треньори, специалисти, ученици и родители, които изразиха негодуванието си, че липсват елементарни нормални спортни съоръжения, на които да бъде провеждани тренировките по футбол. Весела Лечева проведе среща с родители и треньори и зададе питане до министъра какви мерки и в какви срокове ще предприеме, за да бъдат преодолени проблемите, възпрепятстващи качествения процес за учебно тренировъчна подготовка. В отговора си министърът подчертава, че е отговорност на Общината да изгради необходимите тренировъчни бази. Той поема ангажимент, когато Общината внесе проект за изграждане на футболно игрище, проектът да бъде оценен за одобрение на финансирането. „Разбирам Вашия отговор като конкретен ангажимент свързан с доизграждането на необходимата спортна база, на която да бъде учебно-тренировъчния процес, свързан със специалността „Футбол“. Надявам се, че този ангажимент ще бъде спазен от Вас и децата час по-скоро ще имат възможност да тренират в едни по-нормални и качествени условия, и най-вече загрижени за тяхното бъдеще да им дадем възможност да развиват своите таланти“, каза Весела Лечева.", "date": "2018.04.02", "title": " Весела Лечева: Има начин министърът на спорта да осигури средства за Спортното училище в Търново"}
{"url": "https://trud.bg/%d0%b2%d0%b5%d1%80%d0%b5%d1%8f-%d0%bd%d0%b0%d0%b7%d0%bd%d0%b0%d1%87%d0%b8-%d0%b1%d1%80%d0%b0%d0%b7%d0%b8%d0%bb%d0%b5%d1%86-%d0%b7%d0%b0-%d1%82%d1%80%d0%b5%d0%bd%d1%8c%d0%be%d1%80/", "text": "Бразилецът Елиаш Да Силва е новият старши – треньор на Верея,а негов помощник ще бъде Данаил Желязков. Елиаш беше в екипа на досегашният наставник Благомир Митрев, а неговият дебют на поста ще бъде в градското дерби срещу Берое на 6 април (петък) от 19,30 часа на стадион Трейс Арена. Елиаш Алвеш да Силва е роден на 4 септември 1981 г. в Монталвяня, Бразилия. Преди две години се присъединява във Верея, а от началото на 2018 г. изпълняваше функцията на играещ – помощник треньор. Той има и португалско гражданство. Преди това пет сезона игра в Берое (2012 – 2016 г.) и спечели купата на България през 2013 година. Футболната му кариера основно преминава в Португалия – Порто Б, Порто, Коринтианс Алагоано(Бразилия), Ещорил Прая, Жил Висенте, Пасош де Ферейра, Витория Сетубал ,Униао де Лейрия, Портимоненсе, Ермис Арадипу (Кипър), Берое.", "date": "2018.04.02", "title": " “Верея” назначи бразилец за треньор"}
{"url": "https://trud.bg/%d0%b8%d0%b2%d0%b0%d0%bd-%d0%b4%d0%be%d0%bd%d1%87%d0%b5%d0%b2-%d0%b4%d0%b5%d0%bf%d0%be-%d0%bd%d0%b0%d0%b4%d0%b5%d0%b6%d0%b4%d0%b0-%d0%be%d0%bf%d0%be%d0%b6%d0%b0%d1%80%d0%b5%d0%bd%d0%b8%d1%8f/", "text": "Влакът,   на 30 март по направление София- Бургас, е бил в добро техническо състояние. Това заяви Иван Дончев от депо “Надежда” в София по  . Третият вагон, от който тръгва пожара, е бил ремонтиран основно през 2015-та година. Няколко месеца по-късно е направен капитален ремонт и на четвъртия вагон, който също пострада от възникналия пожар, каза Дончев. Той допълни, че вагонният парк у нас е доста остарял, а влаковете нямат системи за предизвестяване на пожари и за автоматично гасене. “В тоалетната има само едно копче за пускане на водата и една крушка. Толкоз. Това табло също е с оперативно напрежение, което не представлява заплаха. Също така като мисля, евентуално с отоплението, ако бъде (причината – бел. ред) – но това трябва да възникне в средата на вагона този пожар, а той е възникнал в края. За мен е необяснимо”, коментира възникването на пожара Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Иван Дончев, депо “Надежда”: Опожареният влак София- Бургас е бил в добро техническо състояние"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%bd%d0%b0%d0%b5%d1%82%d0%b5-%d0%b0%d0%ba%d0%be-%d1%80%d0%b0%d0%b1%d0%be%d1%82%d0%b8%d1%82%d0%b5-%d0%bd%d0%b0/", "text": " Работя по трудови договори в две фирми на по 4 (четири) часа. Предстои да бъда съкратена от едната. Ако напусна другата фирма по взаимно съгласие, ще получа ли обезщетение за безработица според стажа?  И. Тодорова, гр. Сандански Отговор: Право на парично обезщетение за безработица имат лицата, за които са внесени или дължими осигурителни вноски във фонд “Безработица” най-малко 12 месеца през последните 18 месеца преди прекратяване на осигуряването и които имат регистрация като безработни в Агенцията по заетостта; не са придобили право на пенсия за осигурителен стаж и възраст в Република България или пенсия за старост в друга държава или не получават пенсия за осигурителен стаж и възраст в намален размер по чл. 68а или професионална пенсия по чл. 168 от КСО; не упражняват трудова дейност, за която подлежат на задължително осигуряване по КСО или законодателството на друга държава, с изключение на лицата по чл. 114а, ал. 1 от КТ (чл. 54а, ал. 1 от КСО).", "date": "2018.04.02", "title": " Какво трябва да знаете, ако работите на две места"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%be%d1%82%d0%b8%d0%b2%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5/", "text": "Японският премиер Шиндзо Абе съобщи днес, че възнамерява да посети този месец САЩ и да обсъди с президента Доналд Тръмп Северна Корея и двустранни проблеми преди очакваните срещи на върха на Севера с Южна Корея и САЩ, предаде Асошиейтед прес. Абе ще бъде в САЩ от 17 до 20 април и ще води два дни разговори с Тръмп в неговия голф-клуб в Мар а Лаго във Флорида. Тръмп вече е казал, че очаква да се срещне със севернокорейския лидер Ким Чен-ун до края на май. Белият дом потвърди предстоящата американо-японска среща на върха, като посочи, че Тръмп и Абе “ще потвърдят съюза между САЩ и Япония като крайъгълен камък на мира, стабилността и просперитета в Индо-Тихоокеанския регион”. Освен да разговарят за Северна Корея, те “ще търсят начини да разширят честните и реципрочни търговски и инвестиционни връзки”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Японският премиер отива на посещение при Тръмп"}
{"url": "https://trud.bg/%d0%b8%d1%80%d0%b0%d0%ba-%d0%be%d1%81%d1%8a%d0%b4%d0%b8-%d0%bd%d0%b0-%d1%81%d0%bc%d1%8a%d1%80%d1%82-%d1%88%d0%b5%d1%81%d1%82-%d1%82%d1%83%d1%80%d0%ba%d0%b8%d0%bd%d0%b8-%d0%b7%d0%b0-%d1%87%d0%bb%d0%b5/", "text": "Съдът в Багдад осъди шест турски жени на смърт, а седма на доживотен живот за членство в „Ислямска държава“, предава AFP. Според започнат източник жените, всичките те придружени от малки деца в съда, са се предали на кюрдската „Пешмерга“ след като са избягали от Тал Афар, един от последните градове, контролирани от „Ислямска държава“ преди иракските сили да поемат контрол над цялата страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Ирак осъди на смърт шест туркини за членство в „Ислямска държава“\t\t\t"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d0%be%d0%b1%d1%8f%d0%b2%d1%8f%d0%b2%d0%b0-%d0%bd%d0%be%d0%b2-%d1%82%d1%80%d0%b5%d0%bd%d1%8c%d0%be%d1%80-%d0%bf%d1%80%d0%b5%d0%b7-%d0%b0%d0%bf/", "text": "„ „ Преди гостуването срещу „Севиля“ в Шампионската лига легендарният нападател съобщи, че Хамес Родригес ще бъде откупен от „Реал“ (Мадрид). Колумбиецът дойде под наем за два сезона. Опцията за купуване е на стойност 42 милиона евро. В 28 мача Родригес вкара пет гола и даде 11 асистенции. „ Мануел Нойер вече започна тренировки с „Байерн“ и може да попадне в групата още в някой от следващите мачове. Така вратарският въпрос в клуба става сериозен – Свен Улрайх се представя отлично цял сезон, а може да се върне на пейката. Куп звезди предупредиха „Байерн“ да не подценява „Севиля“. „Те са на нивото на „Барселона“ и „Реал“, голяма битката ще падне“, каза испанският халф на баварците Хави Мартинес. Вече отказалите се Шаби Алонсо и Мартин Демикелис също очакват двубоите да не са разходка за „Байерн“.", "date": "2018.04.02", "title": " “Байерн“ обявява нов треньор през април"}
{"url": "https://trud.bg/6-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%84%d0%b0%d0%bb%d1%88%d0%b8%d0%b2%d0%b8-%d0%bd%d0%be%d0%b2%d0%b8%d0%bd%d0%b8-%d0%b2-%d0%bc%d0%b0%d0%bb%d0%b0/", "text": "Парламентът на Малайзия с голямо мнозинство прие закон, който криминализира създаването и разпространението на фалшиви новини, съобщава  Авторите на фалшиви новини са заплашени от до 6 години затвор. Опозицията разкритикува приемането на закона и ще се опита да постигне неговата отмяна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " 6 години затвор за фалшиви новини в Малайзия"}
{"url": "https://trud.bg/%d1%86%d1%81%d0%ba%d0%b0-%d0%bf%d0%be%d0%ba%d0%b0%d0%bd%d0%b8-%d1%80%d0%b0%d0%b4%d0%b5%d0%b2-%d0%b8-%d0%b1%d0%be%d1%80%d0%b8%d1%81%d0%be%d0%b2/", "text": "ЦСКА изпрати покани до президента Румен Радев и министър-председателя Бойко Борисов за своя юбилей. Първите мъже на държавата са поканени да уважат 70-ия юбилей на най-успелия български спортен клуб на 5 май. Тогава футболният ЦСКА ще играе домакински мач срещу „Лудогорец“ на стадион „Васил Левски“. Билетите се продават „като топъл хляб“ и според информации от „Армията“ вече горди собственици са над 15 000 души. ЦСКА покани и други представители на властта начело с председателя на Народното събрание Цвета Караянчева, министъра на финансите Владислав Горанов, министъра на отбраната Красимир Каракачанов, министъра на спорта Красен Кралев и столичния кмет Йорданка Фандъкова. На тържествата ще бъдат над 400 легенди на ЦСКА от всички видове спорт. Футболният отбор ще излезе срещу „Лудогорец“ в специални ретро екипи, които са копие на тези от 1949 година. Заради тях феновете на „червените“ полудяха. Непрекъснато на клубния магазин има опашки. Първоначалната идея да бъдат направени само 1948 броя, символизиращи годината на създаването, вероятно ще отпадне. Повече от 10 хиляди искат да имат юбилейната фланелка. Единствено резервният вратар Георги Китанов не стартира подготовка за двубоя срещу „Лудогорец“ в петък в Разград. Стражът още лекува контузия.", "date": "2018.04.02", "title": " ЦСКА покани Радев и Борисов"}
{"url": "https://trud.bg/%d0%b3%d0%be%d1%80%d1%8f-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%b1%d0%b8%d0%b2%d1%88-%d0%b4%d0%b5%d0%bf%d1%83%d1%82%d0%b0%d1%82/", "text": "Лек автомобил „Шкода Октавия“, собственост на бившия депутат от Български демократичен център-Стефан Кенов, горяла пред дома му в Карнобат. Инцидентът станал след полунощ миналата събота. От ОД на МВР съобщиха, че огънят опустошил двигателния отсег и купето на автомобила. Причините за пожара, както и стойността на нанесените щети са в процес на изясняване от служители на Районно управление – Карнобат, но оттам уточниха, че няма данни за умишлен палеж. Миналата година, през есента, къща на Кенов в Картнобат изгоря пак при пожар. По това време в жилището била 92-годишната му баба, която едва успяла да се спаси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Горя колата на бивш депутат"}
{"url": "https://trud.bg/%d0%b4%d0%b2%d0%b5-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b8-%d1%82%d0%b8%d1%82%d0%bb%d0%b8-%d0%b7%d0%b0-%d0%bc%d0%be%d0%bc%d0%b8%d1%87%d0%b5%d1%82%d0%b0%d1%82%d0%b0-%d0%be%d1%82/", "text": "Момичетата от Женски футболен клуб „Бургас“ спечелиха титлата и при двете възрасти – девойки до 15 и до 19 г.- на провелия се в родния им град турнир през уикенда. Освен домакинките, в него взеха участие отборите на Женски футболен клуб „Варна“, Футболен клуб “Атлетико” – гр. Монтана, Футболен клуб „Хасково“ и Женски футболен клуб „Златоград“. Турнирът премина при отлична организация от страна на ЖФК „Бургас“, подпомогната от Община Бургас, и добро настроение от страна на всички участници. Футболните срещи се проведоха в духа на феърплея и доброто съдийство. Освен купите за 1 място и в двете възрастови категории, ЖФК “Бургас“ спечелиха и три индивидуални награди: „голмайстор на турнира“ – Венелина Колева, „най-полезен играч“ – Йоана Станкова и „най-добър треньор “– Даниела Димитрова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Две шампионски титли за момичетата от ЖФК „Бургас“"}
{"url": "https://trud.bg/%d0%b3%d0%b8%d1%82-%d0%b0%d0%b3%d1%80%d0%b5%d1%81%d0%b8%d1%8f-%d1%81%d1%80%d0%b5%d1%89%d1%83-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bf%d0%be-%d1%82%d1%80%d1%83%d0%b4%d0%b0/", "text": "В опит да изпълнят служебните си задължения, инспектори от Дирекция „Инспекция по труда“ Благоевград са станали жертва на агресивно поведение от страна на проверявано лице, представило се като Антон Балтаджиев. Лицето не е допуснало проверяващите да извършат проверка на строителен обект, на който са работили около 10 работници, съобщиха от ГИТ. Санкцията за неоказано съдействие е 20 000 лв. В последствие лицето е разпространило клип, в който обвинява контролните органи на агенцията в тормоз и рекет в частен имот. За неоснователните обвинения ИА ГИТ ще сезира компетентните органи, за да му бъде потърсена отговорност, се казва в съобщението. Според чл. 402, ал. 1, т. 1 от КТ инспекторите по труда имат право „да посещават по всяко време министерства, други ведомства, предприятията и местата, където се извършва работа“, което е основание да бъде стартирана проверка на визирания строеж. Обектът на контрол е идентифициран, след като при посещение на други предприятия в района инспекторите са установили визуално, че се извършва дейност от около 10 строителни работници. Работниците работят на втора плоча без лични предпазни средства и се подготвят да изливат бетон. Обектът не е обособен по надлежния ред с информационна табела. Заради агресивното поведение на проверяваното лице е потърсено съдействие от полицията. До пристигането на органите на реда работниците са напуснали обекта. Инспекцията по труда продължава проверката. Ще бъдат изискани документи от общината и от Регионалната дирекция за национален строителен надзор, за да се установи статутът на строежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " ГИТ: Агресия срещу инспектори по труда в Благоевград"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%b1%d0%b8%d0%bd%d0%b5%d0%b2-%d0%bf%d1%8a%d1%80%d0%b2%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%81-%d0%bc%d0%b5%d0%b4/", "text": "Поредният медал за българското таекуондо донесе Калоян Бинев на един от най-тежките и престижни световни турнири по таекуондо “President Cup”. Сребърото Калоян спечели в Агадир, Мароко, на турнира с ранг G2, който удвоява не само точките за световната и олимпийски ранглисти, но и конкуренцията при участниците. В Мароко Калоян премина през шест кръга и пет дръзки битки до среброто. Заради доброто си класиране в световната ранглиста той пропусна първия кръг. Още със старта във втория кръг той елиминира представителя на Великобритания с убедителна разлика. Победата го отведе при състезател на домакините, който също не бе пожален от младия Бинев и с 15:11 мароканецът бе повален. В третата си среща нашето момче отвя и хърватин с 21:18, а победата донесе сигурен медал за Калоян. На полуфинала Кало срещна вицесветовния шампион от Португалия – Нуно Коста. И тук Бинев не остави шанс на противника си и победата му с 12:10 го прати директно на финала. Там българският национал в кат. до 63 кг. се изправи срещу многократния златен медалист – Маркос Кабалера от Испания и след оспорвана битка се окичи със сребърен медал. Така, само месец след като стана първият българин със златен медал при мъжете (минути преди Влади Далаклиев да спечели второто злато) от турнир с ранг G2 в Египет, Калоян за втори път доказа българската сила в таекуондото и стана първият българин с медал от световното издание на “Presidents Cup” G2. С този триумф младият Бинев си осигури покана за предстоящите серии на Гран При по таекуондо. С това идва и следващият прецедент: България за първи път в историята на таекуондо ще има двама участника на Гран При, от където медалите носят почти сигурно участие на Олимпийските игри в Токио. Калоян Бинев и треньорът на националният отбор – Теодор Георгиев, се прибират в България днес в 22,10 ч на Летище София, терминал 2, с полет от Франкфурт, където ще ги посрещнат феновете на таекуондо и родния спорт.", "date": "2018.04.02", "title": " Калоян Бинев – първият българин с медал от световното издание на “President Cup” – G2"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%82%d0%b5-%d0%b6%d0%b5%d0%bb%d0%b5%d0%b7%d0%bd%d0%b8%d1%86%d0%b8-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%82%d1%80%d0%b8%d0%bc%d0%b5%d1%81/", "text": "Френските железници започват от утре тримесечна стачна кампания срещу трудовата реформа на президента Макрон. Първата двудневна стачка е на трети и четвърти април, но последствията ще се усетят още тази вечер, когато хората се прибират след великденските празници. Планът за протестната вълна в железниците е да се стачкува два дни на всеки пет, информира Април е първият месец от кампанията, тя ще продължи и през май и юни. Така стачните дни ще бъдат общо 36. За първата “двудневка” участие са заявили около 50 процента от състава. И макар че по закон трябва да се осигури минимална услуга, неудобствата за пътниците ще бъдат големи. Прогнозите са на 3 и 4 април да се движат около една четвърт от по-бавните влакове, но в някои райони няма да има никакви. От високоскоростните ще се движат един на 8. При международните положението е по-добро – ще може изцяло да се разчита на Талис до Белгия и Холандия и на връзката с Германия, почти изцяло на Евростар до Лондон, но не и за дестинациите Италия, Швейцария, Испания. Железничарите в държавната компания Ес Ен Се Еф сега са около 146 хиляди. От десетилетия заетите в нея се ползват със специален статут заради неудобните часове на работа и относително ниското заплащане. Освен малко повече отпуска и безплатни пътувания за семействата той включва гаранция за работното място и изгодни пенсионни схеми, които няколко правителства досега неуспешно са сe опитвали да променят. В момента машинистите могат да се пенсионират на 52 години, с поне десет години по-рано от средната пенсионна възраст. Точно тези привилегии сега отново са на прицел, още повече че компанията е с дълг от над 46 милиарда евро. Синдикатите се безпокоят и за готвена приватизация. Както показва последната анкета обаче, 46 на сто от французите, с четири процента повече отколкото преди две седмици, смятат стачката за оправдана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Френските железници започват тримесечна стачка"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b5%d1%86-%d1%81%d1%8a%d1%81-%d0%b7%d0%b0%d0%b1%d0%b8%d1%82-%d0%b2-%d0%b3%d1%8a%d1%80%d0%b1%d0%b0-%d0%bd%d0%be%d0%b6-%d1%81%d0%b8-%d0%bf%d0%be%d1%80/", "text": "Австралиец, участвал в сбиване в бар, бил наръган, но това не му попречило да си поръча халба бира със забит нож в гърба, пише  . Според полицията, в случката били замесени “значителни количества изпит алкохол”. Преди да бъде отведен в болницата, пострадалият си поръчал едно питие. 27-годишният младеж се сбил в бара на хотел “Бийруа” в австралийския курорт “Съншайн коуст”. Намушкан бил от друг млад човек, уж негов приятел. И двамата били изхвърлени от заведението, като ножът още стърчал от гърба на пострадалия. Но кървящият клиент се завърнал в бара и си поръчал една бира. Едва когато я изпил, позволил да бъде отведен в местната болница за лечение. Пострадалият заявил, че няма да повдига обвинение срещу нападателя си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Австралиец със забит в гърба нож си поръча бира, след сбиване в бар"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bd%d1%8f%d0%bc%d0%b0-%d0%b4%d0%b0-%d0%b4%d0%be%d0%bf%d1%83%d1%81%d0%bd%d0%b5/", "text": "Кметът на Благоевград д-р Атанас Камбитов изпълни поетия ангажимент за среща с родители, по време на която бяха разяснени правилата, свързани с приема в първи клас през учебната ‎2018-2019 г. Кметът бе категоричен, че няма да допусне напрежение, но Законът не може да бъде нарушаван. Той поясни, че нововъдените правила не ограничават избора до едно училище, и всеки може да подаде заявления по своя преценка, а приемът се извършва по точкова система.  Кметът Камбитов заяви още, че Системата е съобразена изцяло с Наредба 10 на Министерство на образованието. По време на срещата присъстваха и заместник-кметът по култура и хуманитарни дейности Христина Шопова, както началник-отдел „Образование“ Симона Митова. Бе коментирано още, че Община Благоевград ще продължи политиката в посока подобряване на материално-техническата база в учебните заведения. Родителите останаха доволни от намерението на д-р Камбитов, в дворовете и около училищата да бъде изградено видеонаблюдение, с цел превенция на нарушаване на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Кметът на Благоевград: Няма да допуснем напрежение заради Системата за прием в първи клас"}
{"url": "https://trud.bg/%d0%bd%d0%be%d0%b2%d0%be-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%b7%d0%b0-%d0%b2%d0%b0%d0%ba%d1%81%d0%b8%d0%bd%d0%b8%d1%82%d0%b5/", "text": "Софийската градска прокуратура образува досъдебно производство за неизгодни сделки, сключвани между държавната фирма “Бул Био – Национален център по заразни и паразитни болести” ЕООД  и фирма от Канада. Разследването е ново, образувано от материали, отделени от аферата с дарени 5 млн. дози ваксини “БЦЖ” за Турция. Договорите и анексите към тях били подписвани за производството на същия вид ваксини от 2008 до 2014 г. с канадското дружество “Интервакс”. То притежава ексклузивните права за разпространение на “БЦЖ” в целия свят. Според прокуратурата от тези сделки са настъпили значителни щети за “Бул Био” и държавата.  Както писа “Труд”, на 12 март в Специализирания наказателен съд бе внесен обвинителен акт за престъпления по служба и безстопанственост срещу бившия здравен министър Петър Москов, заместникът му Адам Персенски  и трима шефове от “Бул Био” – управителят Любомир Димитров, шефът на производството Росен Алексиев и началничката по качествения контрол  Юлияна Ценкова. По сегашното разследване тепърва ще бъдат повдигани обвинения срещу служители от “Бул Био” и бивши шефове от различни министерски екипи в здравното ведомство, което отговаря за дейността на държавното дружество, изработващо ваксините.", "date": "2018.04.02", "title": " Ново разследване за ваксините\t\t\t"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%b7%d0%b0%d1%8f%d0%b2%d0%b8-%d1%87%d0%b5-%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d1%81%d0%b5-%d0%bf%d1%80%d0%be%d0%b2%d0%b5%d0%b6%d0%b4%d0%b0/", "text": "Кремъл заяви, че не е имало никакво обсъждане за планиране на среща на върха между президентите на Русия и САЩ Владимир Путин и Доналд Тръмп, откакто американският лидер е предложил в  , подобна среща да се състои в Белия дом във Вашингтон, предаде Ройтерс. Оттогава Вашингтон изгони 60 руски дипломати и затвори руското консулство в Сиатъл заради твърденията за руска роля в отравянето на бившия разузнавач Сергей Скрипал и дъщеря му Юлия. Русия отговори съразмерно. “На фона на тези събития е трудно да се обсъжда възможността за провеждане на среща на върха”, каза на пресконференция представителят на Кремъл Юрий Ушаков. “Иска ни се да вярваме, че обсъжданията (за предложената среща) ще започнат”, допълни той. “Иска ни се да се надяваме, че в един даден момент ще можем да започнем сериозен и конструктивен диалог.” Путин и турският президент Реджеп Тайип Ердоган планират да обсъдят на срещата си на 3 април в Анкара сирийската проблематика, сътрудничеството в енергийната сфера и вноса на турска селскостопанска продукция, каза Ушаков, цитиран от ТАСС. “Естествено, важен въпрос освен енергетиката е търговията в областта на селското стопанство. Миналата година Русия отмени ограниченията за вноса на редица турски селскостопански продукти и в резултат показателите на турския износ скочиха 1,6 пъти и достигнаха 1 милиард долара. Вероятно на срещата ще се обсъжда и въпросът за прословутите (турски) домати.” Ушаков допълни, че Русия ще положи максимални усилия, за да приключи до 2020 г. доставката на зенитно-ракетните комплекси С-400 за Турция. “Този въпрос е бил повдиган от Турция. Доколкото знам, от наша страна ще бъдат положени усилия това искане на Турция да бъде удовлетворено”, каза Ушаков в отговор на въпрос дали Русия възнамерява да ускори доставката на комплексите до 2020 г. Той заяви, че е планирано до 30 декември 2019 г. газопроводът “Турски поток” да бъде въведен в експлоатация, като по думите му по-голямата част от разрешенията за неговото изграждане са получени. “Доставките по първата тръба ще са за турските потребители, а по втората към границата между Турция и ЕС, където се планира да бъде организирана точка на предаване.” Ушаков добави, че засега не е планирана среща на Путин със севернокорейския лидер Ким Чен-ун. На 5 април обаче в Москва ще пристигне специален представител на китайския президент Си Цзинпин, който ще информира Путин по актуални въпроси, сред които вероятно разговорите миналата седмица между Си и Ким. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Кремъл заяви, че все още не се провежда никаква подготовка за среща на върха между Путин и Тръмп"}
{"url": "https://trud.bg/%d0%b1%d1%83%d0%bd%d0%b4%d0%b5%d1%81%d0%b2%d0%b5%d1%80%d0%b0-%d0%b2%d1%8a%d0%b2%d0%b5%d0%b6%d0%b4%d0%b0-%d0%bf%d0%be-%d1%88%d0%b8%d1%80%d0%be%d0%ba%d0%b8-%d1%83%d0%bd%d0%b8%d1%84%d0%be%d1%80%d0%bc/", "text": "Германската армия планира да въведе по-широки униформи за бременни военнослужещи, които ще могат да се ползват още тази година, заяви военният министър Урсула фон дер Лайен. Във военното ведомство в момента разглеждат отзивите за изпробваните специални военни униформи, предназначени за бременни военнослужещи, информира  . Били ушити 500 униформи с различни размери и комбинации – от бойно облекло до служебно и клинове. Досега били тествани и оценени около 80 униформи, като пробите са стрували около 650 хиляди евро. Били спазени всички критерии за добър външен вид, комфорт и проветряемост. Новите военни облекла ще бъдат еластични и удобни за носене през цялата бременност. Поръчката е част от програмата на Бундесвера като работодател да дава еднакви възможности на военнослужещите. Около 2 процента от двадесетте хиляди служещи жени във въоръжените сили на Германия са бременни в даден период от годината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Бундесвера въвежда по-широки униформи за бременните в строя"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d1%82%d0%ba%d1%80%d0%b8%d0%b2%d0%b0-%d0%ba%d1%80%d1%8a%d0%b3%d0%bb%d0%b0-%d0%bc%d0%b0%d1%81%d0%b0-%d0%b7%d0%b0-%d0%b4%d0%be%d1%81%d0%b8%d0%b5/", "text": "Кръгла маса на тема “Комисия по досиетата – настояще и бъдеще” ще открие днес председателят на комисията по вътрешна сигурност и обществен ред и председател на ПГ на ГЕРБ Цветан Цветанов. Организатори са вътрешната комисия в НС и фондация “Конрад Аденауер”. Гост-лектори ще бъдат ръководителят на Бюрото на фондация “Конрад Аденауер” за България Торстен Гайслер, юристът и университетски преподавател Веселин Вучков, председателят на Комисията по досиетата Евтим Костадинов и проф. Евелина Келбечева от Американския университет в България.", "date": "2018.04.02", "title": " Цветанов открива кръгла маса за досиетата\t\t\t"}
{"url": "https://trud.bg/58-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d1%81%d0%bf%d0%b0%d1%81%d0%b5%d0%bd%d0%b8-%d0%ba%d1%80%d0%b0%d0%b9-%d0%b3%d1%80%d1%8a%d1%86%d0%ba%d0%b8-%d0%be%d1%81%d1%82%d1%80%d0%be/", "text": "Десетки мигранти, които са изпратили сигнал за помощ от морето край егейския остров Самос, са били спасени, а корабът им закаран на буксир до брега, предаде Асошиейтед прес. Корабът с 58 души на борда бил открит северно от Самос при силно вълнение и бил откаран на буксир от катер на европейската гранична агенция Фронтекс, съобщи гръцката брегова охрана.  Броят на нелегалните мигранти, пристигащи от Турция на гръцките острови, намаля значително след постигането на споразумението между ЕС и Турция за спиране на мигрантския поток преди две години. Всяка седмица обаче стотици хора продължават да прекосяват морето. По данни на гръцките власти над 350 мигранти са пристигнали на егейските острови от петък сутринта до тази сутрин. Над 14 300 мигранти са блокирани в пренаселените лагери на гръцките острови, очаквайки да получат убежище в Гърция или да бъдат върнати в Турция според споразумението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " 58 мигранти са спасени край гръцки остров в Егейско море"}
{"url": "https://trud.bg/%d0%bf%d1%8a%d1%82%d0%bd%d0%b8%d0%ba-%d1%81%d1%87%d1%83%d0%bf%d0%b8-%d1%81-%d0%ba%d1%80%d0%b0%d0%ba-%d1%81%d1%82%d1%8a%d0%ba%d0%bb%d0%be%d1%82%d0%be-%d0%bd%d0%b0-%d0%b0%d0%b2%d1%82%d0%be%d0%b1%d1%83/", "text": "Пътник от автобус №88 е счупил с крак стъклото на вратата на превозното средство. Това каза ръководителят на отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Пеков, информира  Инцидентът е станал на ул. „Никола Габровски“ на спирка „Бул. Г. М. Димитров“ в посока бул. „Никола Вапцаров“. Неизвестен пътник е счупил стъклото на вратата на автобус 3285 от линия 88. „Няма пострадали. Уведомили сме дежурния на СДВР. Извършителят не е установен все още. Водачът на автобуса ще отиде да даде показания в РПУ-то“, уточни още Лъчезар Пеков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Пътник счупи с крак стъклото на автобус и избяга"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-us-%d1%86%d0%b5%d0%bd%d1%82%d1%80%d0%b0%d0%bb%d0%b8%d1%82%d0%b5/", "text": "Работодателските организации ще излязат на протест срещу скъпия ток от двете американски централи – ТЕЦ “Ей И Ес Гълъбово” и “Контур Глобал – Марица изток 3”. Това стана ясно на среща на КРИБ, БСК, БТПП и АИКБ с омбудсмана Мая Манолова. Бизнесът настоя незабавно да бъдат прекратени договорите с централите и предупреди, че увеличават готовността за протести от код “жълто” на код “оранжево”. Протестите ще се проведат пред американските централи и пред ТЕЦ-Варна, когато кодът стане червен, обясни Весил Велев, председател на Асоциация на индустриалния капитал в България. Според изчисленията на бизнеса двете централи изземват по 486 милиона лева на година от българските домакинствата. Като се раздели сумата на броя на домакинствата у нас излиза, че всяко семейство плаща по 161 лева на година заради неизгодните договори между държавата и американските централи за изкупуване на електроенергия, обясни Велев. По думите му НЕК купува скъпо и прескъпо продаваната от тях електроенергия. “Даже, когато не работят, им се плаща за разполагаемост. Плащаме само за това, че ги има, но не получаваме електроенергия”, обясни председателят на АИКБ. “Печалбата, която тези две централи реализират в цифри, преди данъци и амортизация, е от 54 до 59%. Дори в наркобизнеса няма такава печалба”, посочи Евгений Иванов, изпълнителен директор на Конфедерация на работодателите и индустриалците в България. От своя страна Мая Манолова заяви, че е поискала среща с ръководствата на двете централи, която трябва да се проведе тази или следващата седмица.", "date": "2018.04.02", "title": " Бизнесът на протест срещу US централите\t\t\t"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b0-%d0%b2%d0%b5%d0%bb%d0%b8%d0%ba-%d0%b7%d0%b0/", "text": "Предстои обновяване на подвижния състав на БДЖ, заяви пред  зам.-министърът на транспорта, информационните технологии и съобщенията Велик Занчев. По повод пожара, който избухна във влака София – Бургас при влизане в гара Коньово, Занчев кментира: “Този инцидент е много неприятен, за щастие няма пострадали”. Той определи като “навременна и адекватна” реакцията на служителите и им благодари за свършената работа. В момента тече разследване и се работи по няколко версии, обясни той.  при влизане в гара Коньово. Огънят напълно изпепели два вагона, за щастие 80-те пътници в композицията са невредими.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Зам.-министърът на транспорта Велик Занчев: Предстои обновяване на подвижния състав на БДЖ"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d1%89%d0%b5-%d0%b8%d0%bc%d0%b0-%d0%bd%d1%83%d0%b6%d0%b4%d0%b0-%d0%be%d1%82-%d0%bd%d1%8f%d0%ba%d0%be%d0%bb%d0%ba%d0%be-%d0%b3%d0%be%d0%b4%d0%b8%d0%bd%d0%b8/", "text": "Фейсбук ще има вероятно нужна от “няколко години”, за да разреши проблемите, разкрити от скандала за пропуските на социалната мрежа при защита на личните данни на потребителите й, свързан с аналитичната компания Кембридж Аналитика. Това мнение изрази създателят на Фейсбук Марк Зукърбърг в интервю, публикувано днес. В него той защитава и икономическия модел на компанията Фейсбук и отвръща на критиките, отправени към нея от президента на Епъл Тим Кук миналата седмица. Един от основните проблеми на Фейсбук е неговият “идеализъм”, защото той дълго време виждаше само добрите страни на свързването чрез интернет между хората, каза Марк Зукърбърг.  Ние не прекарахме достатъчно време, за да инвестираме или да размишляваме върху лошите страни на използването на някои от инструментите ни, допълни Зукърбърг пред сайта Вокс.  Мисля сега, че хората напълно основателно се фокусират върху някои от рисковете и върху лошите страни, добавя той. Мисля, че ние ще разрешим този проблем, но това ще отнеме няколко години. Бих искал да разреша всички тези въпроси за три или четири месеца, но мисля, че истината е, че за разрешаването на някои от тези въпроси ще е нужно повече време, допълни Зукърбърг.  В интервюто той отхвърли критиките на Тим Кук, според когото Фейсбук е имал проблеми заради икономическия си модел. Мисля, че този аргумент, че ако не плащате, на нас няма да ни пука за вас, е формулиран с много лека ръка. И той не отговаря изобщо на истината, каза Зукърбърг, визирайки критиките на Тим Кук. Действителността е, че ако вие искате да създадете една услуга, която помага за свързването на всеки на планетата, тогава много хора няма да имат средствата да платят. Ето защо, както е при много медии, един модел, базиран на рекламата, е единственият рационален модел, каза ръководителят на Фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Фейсбук ще има нужда от няколко години, за да разреши проблемите си, смята Марк Зукърбърг"}
{"url": "https://trud.bg/%d0%bf%d0%be%d0%bb%d1%81%d0%ba%d0%b8%d1%82%d0%b5-%d1%8f%d0%b9%d1%86%d0%b0-%d1%81%d0%b0-%d0%bf%d0%be-%d1%82%d1%8a%d1%80%d1%81%d0%b5%d0%bd%d0%b8-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81/", "text": "Полските яйца са по-търсени от българските за Великден, заради белия им цвят. Това заяви пред „Труд“ Димитър Белоречки, председател на съюза на птицевъдите в България. „Яйцата внос от Полша са с бели черупки – по това може да ги различите от българските. На опаковката също трябва да има надпис PL”, коментира той на въпрос как да познаем вносните яйца на външен вид. На пазара може да срещнем и румънски яйца, но в по-малки количества. По думите на Белоречки българският потребител не избира яйцата по произход, а гледа основно цената. „Стойностите на яйцата преди празника са балансирани, няма осезаемо поскъпване“, уточни той и допълни, че преди седмици полските яйца са били по-скъпи от българските, но в момента цените са еднакви. „За празника в България се купуват 30 милиона яйца, а според статистика през 2017 г. сме произвели 1,2 милиарда за консумация, от тях 162 милиона са изнесени за чужбина“, коментира председателят на съюза на птицевъдите в България. Според Белоречки българските яйца са по-добрият избор, защото кокошките ни са задължително ваксинирани против салмонела. Според анализ на Държавната комисия по стоковите борси и тържища средната цена на едро на яйца – размер М за страната се запазва на ниво от 0,23 лв./бр, като стойностите варират от 0,18 лв. до 0,30 лв. за брой на едро. При предлагането в по-малките магазини се наблюдава месечно повишение на размер М и L с по 0,01 лв./бр.  ", "date": "2018.04.02", "title": " Полските яйца са по-търсени от българските за Великден"}
{"url": "https://trud.bg/%d0%bd%d0%b0%d0%b4-50-%d0%b4%d1%83%d1%88%d0%b8-%d1%81%d0%b0-%d0%b5%d0%b2%d0%b0%d0%ba%d1%83%d0%b8%d1%80%d0%b0%d0%bd%d0%b8-%d0%be%d1%82-%d0%b3%d0%be%d1%80%d1%8f%d1%89-%d0%b1%d0%bb%d0%be%d0%ba-%d0%b2/", "text": "Над петдесет души, сред които и 15 деца, бяха евакуирани от горяща пететажна жилищна сграда в центъра на руския град Сочи, предаде ТАСС. Пламъците са обхванали площ от 600 квадратни метра. Пожарът е възникнал на покрива на кооперацията. На мястото се намират спасителни и пожарникарски екипи, както и кметът на Сочи Анатолий Пахомов. Пострадали няма. В града духа силен вятър и се очаква през нощта той да достигне скорост от 20 метра в секунда, което може да усложни ситуацията с пожара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Над 50 души са евакуирани от горящ блок в центъра на Сочи"}
{"url": "https://trud.bg/%d0%b5%d0%bf%d0%b8%d1%81%d0%ba%d0%be%d0%bf%d1%81%d0%ba%d0%b0%d1%82%d0%b0-%d0%b1%d0%b0%d0%b7%d0%b8%d0%bb%d0%b8%d0%ba%d0%b0-%d0%b8-%d1%80%d0%b8%d0%bc%d1%81%d0%ba%d0%b8%d1%82%d0%b5-%d0%bc%d0%be%d0%b7/", "text": "Кандидатурата на Епископската базилика и римското мозаечно наследство на Филипопол беше включена в Индикативния списък на ЮНЕСКО за значими културни и природни обекти, обявиха от Центъра за световното наследство на ЮНЕСКО в писмо до министъра на културата Боил Банов. Това съобщават от министерството на културата „Епископската базилика в Пловдив, със запазените в нея мозайки, е уникален паметник, с който България се гордее. Включването ѝ в индикативната листа на ЮНЕСКО е още един щрих към приноса на страната ни и конкретно на Пловдив, един от най-старите градове на континента, в опазването на културното наследство“, каза министърът на културата Боил Банов. По думите му базиликата е сред най-впечатляващите паметниците по българските земи от Римската епоха. По тази причина министерството убедено подкрепи инициативата на Община Пловдив и Фондация „Америка за България“ за включването ѝ в Списъка на световното културно и природно наследство на ЮНЕСКО. „Благодарим за съдействието и подкрепата в изпълнението на Конвенцията за опазване на световното културно и природно наследство“, пише директорът на Центъра за световното наследство, Мехтилд Рослер. „За Фондация „Америка за България“ е привилегия да подкрепи връщането към живот на  Епископската базилика и мозаечните шедьоври на Филипопол, защото вярваме, че са важна част, не само от българското, но и от световното културно наследство“, каза президентът на Фондацията Нанси Шилър. Кметът на Пловдив Иван Тотев подчерта, че новината е важна не само за Пловдив, но и за България. „Включването на Базиликата става факт по време на първото председателство на България на Съвета на Европейския съюз и Европейската година на културното наследство и така доказва, че обединяващи за Европа са културата, образованието и общите ни ценности“, каза българският посланик във Франция, Ангел Чолаков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Епископската базилика и римските мозайки на Филипопол са включени в Индикативния списък на ЮНЕСКО"}
{"url": "https://trud.bg/%d0%b3%d1%80%d1%8a%d1%86%d0%ba%d0%be%d1%82%d0%be-%d0%b0%d0%b3%d0%bd%d0%b5-%d0%b8%d0%b7%d1%8f%d0%b6%d0%b4%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be/", "text": "За първи път гръцки агнета ще ядем в България, вместо родните фермери да продават продукцията си в южната ни съседка. Причината за това е, че цените на агнешкото у нас са по-високи, отколкото в Гърция. Тази пролет агнетата се изкупуват от родните ферми на цена между 5.50 и 6 лв. за килограм живо тегло. А в Гърция цените на живо тегло са паднали до 2,20 евро на килограм. Затова конкуренцията между родни и гръцки агнета на нашия пазар е огромна. Дни преди Великден в българските ферми има достатъчно агнета, за да се задоволи потреблението за празниците. Стопаните са в готовност и за износ на животни, твърди Бойко Синапов, председател на Националната асоциация на животновъдите. В момента се забелязва увеличено търсене на българска стока. „Вкусовите качества на нашето месо са много по-добри от вносното. Купувачите у нас знаят това и предпочитат родното производство. Не сме против вноса, но настояваме на етикетите в магазините да е отбелязано откъде е месото – дали е от България, от Румъния или от Нова Зеландия“, обясни Бойко Синапов. При положение, че агнетата на едро се изкупуват от фермата на цена между 5,50 и 6 лв. за килограм живо тегло, месото в магазините не би трябвало да надхвърля 12-13 лв. за килограм. Според Синапов, не трябва да има увеличение на цената в предпразничните дни, защото българските ферми са в състояние да осигурят вътрешното потребление. В редица магазини обаче агнешко може да се намери на цена 15-17 лв. за килограм. В навечерието на Великден, много домакинства предпочитат да си купят агнешко за празника направо от производителя. Дребните стопани по селата на сливенско предлагат живото тегло на цени от 7 до 10 лв. при купуване на единични бройки. Цяло агне може да се намери за стотина лева. Големи стада от прочутата каракачанска порода овце в Сливен и региона отдавна няма, породата се отглежда най-вече в Родопския край. Сливенските каракачани бяха обезщетени неотдавна от държавата за унищожените им при предишния строй стада. Интересът към породата обаче сега се възражда. Агнешкото месо в Гърция се продава по-евтино отколкото у нас, показа проверка на „Труд“.Килограм агнешко се търгува от 5 до 8 евро в магазините на южната ни съседка.Още по-евтино е агнешкото в Македония. Жители на пограничните райони близо до Македония казват, че там цените на агнешкото в магазините е около 10 лв. за кг. Гръцките медии писаха,че местните овцевъди възнамерявали да продават агнетата си за Великден у нас, тъй като цените в България им били по-изгодни. „През тази година за пръв път в Гърция няма да се сблъскат с явлението български агнета да се продават за гръцки, тъй като цените на гръцките агнета са паднали толкова много, че те са по-евтини и от тези в България”, заявява председателят на гръцката асоциация на животновъдите Димитрис Камбурис пред гръцкия вестник “Елефтерос типос”. По негови данни, живи агнета в Гърция се предлагат на цени от 2,20 евро за килограм, докато в България те вървели по 3,20 евро. При това положение гръцките търговци ще имат проблеми с доставките на агнета от България заради по-високата им цена, а това ще спре практиката от минали години да се предлагат внасяни от България агнета на ниски цени, като се представят за гръцки. Търговците в Гърция са склонни да дадат от 4,50 до 5 евро за килограм месо от заклано животно, докато производителите искат от 6 до 7 евро. Най-големият пазар за българската стока е Турция, където нашите агнета са предпочитани заради отличния вкус на месото. Заявката за тази година е за износ на над 100 хил. български агнета. В Турция обаче търсят животни с тегло над 35 килограма, а в момента животните у нас масово са около 20 килограма. Затова се очаква износът за Турция да започне в края на месец май. Статистиката сочи, че през миналата година няма увеличение на броя на овцете в България, не се увеличават и регистрираните овцевъди. Родопите е регионът с най-много стада, лидери са областите Смолян и Кърджали.", "date": "2018.04.02", "title": " Гръцкото агне изяжда българското\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d1%82%d0%b5%d1%81%d1%82%d0%b2%d0%b0-%d0%bd%d0%be%d0%b2%d0%b0-%d0%b7%d0%b5%d0%bd%d0%b8%d1%82%d0%bd%d0%b0-%d1%80%d0%b0%d0%ba%d0%b5%d1%82%d0%b0/", "text": "Русия извърши изпитание на нова зенитна ракета. Тестът е бил проведен на полигон в Казахстан. Ракетата е част от система за противовъздушна защита на столицата Москва. Видео от изпитанието беше разпространено от руското министерство на отбраната.   От ведомството отбелязаха, че се подготвят допълнителни подобрения на системата и ще бъдат извършени и още тестове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Русия тества нова зенитна ракета (ВИДЕО)"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%be%d0%b4%d1%85%d0%b2%d0%b0%d0%bd%d0%b0-%d0%b9%d0%be%d0%bd/", "text": "Главният прокурор на Румъния Аугустин Лазар поиска от президента разрешение за започване на наказателно преследване срещу бившия президент Йон Илиеску, бившия премиер Петре Роман и бившия вицепремиер Джелу Войкан Войкулеску. Разследването е по дело, отнасящо се до Революцията от 1989 г. Тримата, като бивши членове на Съвета на Фронта за национално спасение, който управлява страната в първите седмици след Революцията, са обвинени в престъпления срещу човечеството, съобщава Медиафакс. Делото бе закрито през 2015 г. и след това възобновено през 2016 г. Военната прокуратура твърди, че е имало план за диверсия, който е бил приложен след бягството на диктатора Николае Чаушеску и съпругата му Елена на 22 декември 1989 г. Реализирането му е основна причина за многобройните жертви и последвалите разрушения. 1142 души бяха убити по време на  протестите и уличните боеве в периода 16-25 декември 1989 година. Ранени бяха 3138 души. Диктаторското семейство Чаушеску бяха екзекутирани след кратък процес на 25 декември 1989 г. Според прокурорите, важни доказателства по делото са били унищожени или променени след 1989 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Румънската прокуратура подхвана Йон Илиеску и Петре Роман заради революцията от 1989 г."}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d0%bf/", "text": "Изложба на известния български скулптор, старозагореца проф. Валентин Старчев, ще бъде открита на 4 април от 18:00 часа в западната зала на Художествена галерия Стара Загора. Авторът е подбрал за експозицията пластики и рисунки, създадени през последните няколко години – „Мадона“, „Пророк“, „Орфей“, „Светлина“, „Нощ“ и др. Проф. Валентин Старчев е автор на монументални композиции, разположени на много места у нас и в чужбина. Негово дело са няколко паметника и пластики в Стара Загора, като най-популярни са паметниците на Митрополит Методий Кусев на входа на едноименния парк, на Капитан Петко войвода в парк „Тракия“ и Братската могила на падналите за свобода в парк “Пети октомври”. Повечето от неговите произведения са предоставени като дарение на родния град. Изложбата ще бъде открита за старозагорската публика и гостите на града до 2 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Представят в Стара Загора изложба на проф. Валентин Старчев"}
{"url": "https://trud.bg/%d0%b1%d1%81%d0%bf-%d0%b1%d1%83%d1%80%d0%b3%d0%b0%d1%81-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b8-%d0%bf%d0%be-%d1%81%d0%bb%d1%83%d1%87%d0%b0%d1%8f-%d1%81%d0%ba%d1%80/", "text": "Позицията на България по случая “Скрипал” има значение и за туризма. Това стана ясно от изявления на бургаски социалисти на нарочна пресконференция в понеделник. Според тях, при евентуална остра реакция, туристическия поток от Русия към България ще спадне. Затова най- добрата позиция е неутралната. Към настоящия момент в общините Бургас, Несебър, Царево, Поморие, Приморско и Созопол има закупени близо 5000 студия и апартаменти от заможни руснаци, които ежегодно се използват. Близо 3 хил. са руснаците, които са с постоянен адрес по Южното Черноморие, дадоха примери местните лидери на БСП и депутатът Николай Тишев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " БСП Бургас: Позицията ни по случая “Скрипал” е свързана и с туризма"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d1%80%d0%b0%d0%b9%d0%ba%d0%be%d0%b2-%d0%ba%d0%b7%d0%bf-%d0%bd%d0%b5%d0%bb%d0%be%d1%8f%d0%bb%d0%bd%d0%b8%d1%82%d0%b5-%d0%bf%d1%80%d0%b0/", "text": "В случай че по Великденските празници се предлага агнешко месо с невярна информация за страната на произход или то се представя за охладено и прясно, а в действителност е било замразено, това би било нелоялна търговска практика и тя подлежи на санкция, заяви Константин Райков, член на Комисията за защита на потребителите (КЗП) по БНР. Подобни несъответствия се установяват при съвместна проверка с Българската агенция по безопасност на храните. „Преди всичко е важно потребителите да бъдат добре и правилно информирани. Ако имат някакво съмнение, трябва да изискват от търговеца по-подробна информация. Освен така наречените печати, от които е видно кога е внесено месото, на коя дата е минало ветеринарен контрол, също и документи за безопасността на стоката и касова бележка за покупката, за да може при евентуални негативни последици за тях, да могат да упражнят своите права”, препоръча Райков. Той добави и съвет потребителите да пазаруват от магазини, които добре познават – независимо дали е кварталната месарница или голяма верига, а ако имат съмнения – да не извършват покупката. По отношение на цените – важно е те да бъдат ясно и коректно обявени, тъй като в навечерието на празници търсенето се повишава и е възможно някои стоки да поскъпнат. Потребителите обаче трябва да са правилно информирани за това, което ще платят, за да не се създават условия за нелоялни практики. Санкциите за административни нарушения от типа на липса на цената, включително за единица мярка на предлаганата стока, е до 3000 лв. За нелоялните практики при първоначално нарушение глобите достигат до 30 000 лв., а при повторно – до 50 000 лв., тъй като законодателят е приел, че това е доста сериозно нарушение и то действително е такова, обясни Райков. При резервациите за празниците Райков препоръча на потребителите да уточнят предварително с хотелиера или туроператора какъв набор от услуги се включва в пакета, както и кои от тях ще получат безплатно и за кои евентуално ще се наложи да заплатят допълнително. „Когато потребителите имат конкретни изисквания за допълнителни услуги, като ползване на басейни, СПА процедури, за вида на храненията и пр., е добре това да бъде договорено”, даде пример Райков. Той посочи, че понякога разминаването с очакванията е по вина на търговците, тъй като те е възможно да обещаят нещо около споделените от клиентите им очаквания, а впоследствие да не го предоставят по договорения начин. При покупка на туристически пакети от сайтове за колективно пазаруване е добре да се види и да се проучи туроператорът или турагентът, който го предлага. Към посланията за специални оферти също трябва да се подхожда внимателно, а твърде ниската цена особено за атрактивни дестинации може да бъде съмнителна, предупреди още Райков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Константин Райков, КЗП: Нелоялните практики по Великден са свързани с произхода на най-често пазаруваните храни"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-%d0%b4%d0%b5%d1%82%d0%b5-%d0%b8-%d0%b8%d0%b7%d0%b1%d1%8f%d0%b3%d0%b0/", "text": "Шофьор е блъснал дете в несебърското село Тънково и избягал. 12-годишното момче пресичало улицата, когато автомобилът връхлетял отгоре му. За щастие, малчуганът се отървал само с охлувания по тялото. Шофьорът- беглец се издирва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Шофьор блъсна дете и избяга"}
{"url": "https://trud.bg/%d0%b5%d0%ba-%d0%be%d1%82%d0%bf%d1%83%d1%81%d0%ba%d0%b0-%d0%bd%d0%b0-%d0%b3%d1%8a%d1%80%d1%86%d0%b8%d1%8f-%d0%be%d1%89%d0%b5-180-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be/", "text": "Европейската комисия съобщи, че отпуска на Гърция още 180 милиона евро в подкрепа на проекти, свързани с бежанците. Помощта ще послужи за наемането на квартири и за средства за лични нужди. Досега ЕС е помогнал на 41 000 бежанци в Гърция да наемат квартира в страната. Общо Атина е получила за мигрантите 1,5 милиарда евро от общностния бюджет. Комисията пояснява, че превеждането на пари в брой на мигрантите помага за тяхното достойно съществуване, увеличава избора им и помага на местната икономика. Допълва се, че отпуснатата днес допълнителна помощ е по механизма за извънредни обстоятелства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " ЕК отпуска на Гърция още 180 милиона евро за бежанците"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%83%d0%ba%d1%80%d0%b5%d0%bf%d0%b2%d0%b0%d0%bd%d0%b5-%d0%bd%d0%b0-%d1%81%d0%b2%d0%bb%d0%b0%d1%87%d0%b8%d1%89%d0%b5%d1%82%d0%be-%d0%ba%d0%be%d0%b5%d1%82/", "text": "След празниците ще започне укрепване на голямото свлачище край Смолян, което затвори главният път Смолян-Мадан, съобщи  . Проектът все още не е готов, но ще се използва законова възможност това да се случи по-рано. Специалистите са категорични, че имат яснота как да се справят с проблема. Усилено се работи и по обходния път, но никой не се ангажира с прогноза за точна дата за пускането му. Днес в Смолян бе екипът от експерти геолози и председателят на УС на АПИ инж. Дончо Атанасов. „Работи се от тъмно до тъмно и се надявам в близките дни и с оглед на комисиите, които трябва да се проведат, за да се пусне пътя в движение, по всички правила и норми на път”, заяви инж. Дончо Атанасов. “Чакането, това значи проекти, утвърждаване, експертни съвети, време. Ние искаме това време да се спести. Така, че още много бързо ние ще започнем, успоредно с проекти, макар при непълна проектна готовност за цялото свлачище, ще искаме от министерството разрешение да започне неговото укрепяване”, каза геологът проф. Божидар Божинов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.02", "title": " Започва укрепване на свлачището, което затвори пътя между Смолян и Мадан"}
