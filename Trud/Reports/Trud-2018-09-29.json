{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-11-%d0%b4%d1%83%d1%88%d0%b8-%d0%b7%d0%b0%d1%80%d0%b0%d0%b4%d0%b8-%d1%86%d1%81%d0%ba%d0%b0-%d0%bb%d0%b5%d0%b2%d1%81%d0%ba%d0%b8/", "text": "Общо 11 души бяха задържани във връзка с дербито на кръга между ЦСКА и „Левски“, завършило 0:1, съобщават от СДВР. Преди, по време и след футболната среща между двата тима не бяха допуснати нарушения на обществения ред в София. С оглед засилен контрол, ръководството на СДВР създаде необходимата организация и предприе превантивни действия. В района на Националния стадион „Васил Левски“ бяха изградени контролно-пропускателни пунктове. При извършените от служителите на СДВР проверки преди началото на мача, бяха задържани общо 11 души. Трима от тях са заловени с наркотици, двама носели забранени предмети и вещи (пиротехника, нож и маска), трима – без документи за самоличност и един, опитал се да влезе въпреки наложена забрана. Последните двама са задържани след края на футболната среща, защото са възпламенили пиротехнически изделия при придвижването си към стадиона. На всички задържани ще бъдат наложени глоби и забрани по Закона за опазване на обществения ред при провеждане на спортни мероприятия. На стадиона не са допуснати да влязат и 19 зрители във видимо нетрезво състояние. Феновете напуснаха стадиона без инциденти. Към момента няма нарушения на обществения ред по улиците в района и в посоките на изтегляне на привържениците на двата отбора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Задържаха 11 души заради ЦСКА – „Левски“"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%be%d1%82-%d0%b2%d0%b7%d1%80%d0%b8%d0%b2-%d0%bd%d0%b0-%d1%84%d0%be%d1%80%d1%83%d0%bc-%d0%bd/", "text": "Трима души бяха ранени при взрив по време на форум на комунистическата партия в самопровъзгласилата се Донецка народна република в Източна Украйна, съобщиха информационните агенции. Според експерти взривното устройство е било с тротилов еквивалент от 100-150 грама и е нанесло сериозни материални щети. Първоначално беше образувано следствие срещу неизвестен извършител, но по хода на разследването местните правоохранителни органи съобщиха, че е възможно да става дума за инсценирано покушение срещу Игор Хакимзянов, който е кандидат да оглави самопровъзгласилата се република. Това е пиар ход, смятат следователи, цитирани от местна новинарска агенция. Преди месец донецкият сепаратистки лидер Александър Захарченко беше убит при атентат в кафене в Донецк и скоро предстоят избори за негов заместник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Трима души са ранени от взрив на форум на комунистическата партия в Източна Украйна"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%bc%d0%b5%d0%b6%d0%b4%d1%83-%d1%81%d0%b5%d0%bf%d0%b0%d1%80%d0%b0%d1%82%d0%b8%d1%81/", "text": "Полицията влезе днес в центъра на Барселона в сблъсък с каталунски сепаратисти, събрали се да протестират срещу шествие на испански полицаи, настояващи за по-добро заплащане, съобщи Асошиейтед прес. Испански медии отбелязват, че акцията на полицията е свързана с първата годишнина от референдума за независимост на Каталуния, състоял се на 1 октомври миналата година. Сепаратистите замеряха полицаите с боя, хвърляха и бомбички. Служителите на реда използваха палки, за да отблъснат множеството.  По-рано през деня местната каталунската полиция се намеси и когато сепаратист хвърли червена боя по един от участниците в шествие в подкрепа на испанската полиция. Полицаите използваха палки, за да отблъснат сепаратистите и да държат далеч една от друга двете групи.  Кметицата на Барселона Ада Колау призова по Каталунското радио за спокойствие и подчерта, че Барселона винаги е била град, защитаващ правото на всеки да изразява мнението си. Много от сепаратистите прекараха нощта на площада, на който бе обявено, че ще се състои акцията, за да принудят властите да променят маршрута на шествието на привържениците на испанската полиция. В понеделник се навършва една година от референдума за независимост на испанската област, от самото начало обявен от Мадрид за незаконен, и напрежението в Каталуния се засилва. Плебисцитът бе помрачен от сблъсъци между испанската национална полиция и Гражданската гвардия от една страна и гласуващите. Стотици бяха ранени, припомня Асошиейтед прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Сблъсъци в Барселона между сепаратисти и полицаи"}
{"url": "https://trud.bg/%d0%ba%d1%84%d0%bd-%d0%b8%d1%81%d0%ba%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%be%d1%82-%d0%ba/", "text": "Kомисията за финансов надзор (КФН) изпрати писмо до Регулаторния орган на Кипър с искане за допълнителна информация по случая с фалиралата ЗК „Олимпик”. Това решение е взето от КФН на последното ѝ заседание на 27 септември, предаде БТВ. От КФН съобщават, че са предприели действия, защото за засечени преводи и плащания от банковата сметка на застрахователния клон в България. Регулаторният орган уведомява и инвестиционния посредник „Ur Trade Fix Ltd”, че няма право да извършва дейност на територията на Република България до получаването на допълнителната информация от кипърския надзор. През август над 200 000 българи останаха без задължителната застраховка „Гражданска отговорност” заради фалита на дружеството. Тогава кипърският застрахователен надзор поиска от българския клон на „Олимпик” да плати дължимите суми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " КФН иска допълнителна информация от кипърския надзор за „Олимпик”"}
{"url": "https://trud.bg/%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f%d1%82%d0%b0-%d0%bd%d0%b0-%d0%b1%d1%81%d0%bf-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%bd%d1%83%d0%b6%d0%b4/", "text": "Телевизията на БСП, която се казва „Българска свободна телевизия“, ще има за цел да отговори на нуждата от свобода за изразяване на мнения, от обективна и достоверна информация, съобщиха от партията. Това стана ясно от изказването на председателя на БСП Корнелия Нинова на днешното заседание на Националния съвет на партията. Тя издаде подробности от програмната схема, като обясни, че акцент ще бъдат емисиите новини, публицистичните предавания и разследващата журналистика. Важните политически събития, ще бъдат излъчвани на живо. В програмата са заложени много публицистични предавания, в които зрителите ще могат да бъдат активната част от дебата. Те ще са посветени на историята, на образованието с патриотична насоченост, на семейните ценности и традиции, на добрите практики в различни професионални направление, както и на успешни личности, които издигат авторитета на страната ни. Важен акцент в програмата на телевизията ще бъдат предаванията, посветени на местната власт, както и на живота на хората в малките населени места – техните проблеми, но и примерите за успешност. За по-младото поколение ще има отделен модул. Намеренията са Българска свободна телевизия да стартира до края на годината. Припомняме, че през изминалата седмица в СЕМ бяха внесени необходимите документи за получаване на регистрация. Телевизията ще се разпространява по кабел и сателит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.29", "title": " Телевизията на БСП ще отговори на нуждата от свобода за изразяване на мнения, от обективна и достоверна информация"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d0%be%d1%81%d0%b5%d1%82%d0%b8-%d1%81%d0%b2%d0%b8%d1%89%d0%be%d0%b2%d1%81%d0%ba%d0%be%d1%82%d0%be-%d1%81/", "text": "Председателят на ПГ на ГЕРБ и зам.-председател на партията Цветан Цветанов посети свищовското село Ореш, където провери хода на работата по започналите улични ремонти, съобщиха от партията. Преасфалтирането на улици в Ореш и останалите населени места в общината бе обезпечено с 500 хиляди лева, отпуснати с постановление на Министерски съвет за рехабилитация на най-компрометираните улици. След направения анализ и разчет, средствата са разпределени по брой жители във всяко едно от 15-те населени места и вече започна асфалтирането. В село Ореш вече са асфалтирани над 6000 квадратни метра пътища. „За мен са много важни срещите, които непрекъснато провеждаме с вас, кметовете на населените места, защото вие най-добре познавате местните проблеми”, заяви Цветан Цветанов. „За първи път от десетилетия кметствата получават такъв допълнителен финансов ресурс за текущи ремонти извън общинския бюджет“, категоричен бе кметът на община Свищов Генчо Генчев, който също бе в селото с Цветанов. Заедно с тях бяха и кметът на Велико Търново Даниел Панов, народният представител Станислава Стоянова и председателят на Общински съвет – Свищов д-р Кристиян Кирилов. Генчо Генчев отново изрази задоволството си от неизменната подкрепа, която среща в лицето на Цветанов и народните представители от ГЕРБ, а също и от правителството на премиера Борисов. Свищовският градоначалник също така информира, че е подготвен проект за подобряване на енергийната ефективност на читалище „Филип Станиславов“ в Ореш. В Ореш Цветанов и придружаващите го представители на местната и държавна власт бяха топло посрещнати от местните жители. Кметът на селото Любомир Иларионов благодари за отпуснатите средствата и каза, че такива пари не са влизали в населеното място от 90-те години на миналия век. Той обясни, че улиците са били бетон, изливан през 80-те години и сподели, че хората са изключително доволни от течащите ремонти. По време на визитата си в селото Цветанов разговаря с местно семейство, което прави ремонт в дома си и дори се включи в разтоварването на строителни материали, които помогна да бъдат пренесени в двора на къщата. Съпрузите споделиха, че са много доволни от новите пътища, а председателят на ПГ на ГЕРБ ги призова, като дойдат избори да подкрепят онези, които нещо са свършили за населените места. В Ореш Цветан Цветанов поднесе съболезнования на близките на един от най-активните съмишленици на ГЕРБ в селото – Йозо Капелов, който внезапно почина преди два дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Цветан Цветанов посети свищовското село Ореш"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%ba%d0%b0-%d0%b4%d0%b8%d0%ba%d0%be%d0%b2%d0%b0-%d0%be%d1%82-%d1%81%d0%be%d1%84%d0%b8%d1%8f-%d0%b2-%d0%b8%d0%b7%d1%80%d0%b0%d0%b5%d0%bb-%d0%b8%d0%bc%d0%b0-%d0%ba/", "text": "Специално за “Труд” д-р Людмила Емилова продължава своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. От 4 години Цветанка идва в България заради медицинския център на д-р Емилова. Семейството й се е установило в Израел преди четвърт век. Медицинските услуги и организацията на здравеопазването там са отлични, но има какво да научат от д-р Емилова, убедена е г-жа Дикова. Тя, съпругът й, майка й, синът й са намерили най-доброто за себе си в центъра на лекарката, където са получили не просто лечение, а духовна мотивация за постигане и опазване на здравето. Първото си идване при д-р Емилова Цветанка свързва със събития от 2010 година. Нарича я черна година в своя живот и си дава сметка, че програмата на лекарката се оказва така необходимото й спасение. Тогава умира баща й, страдал продължително от бъбречно заболяване и прекарал над 3 години на хемодиализа. Скоро след тежкия удар идва и втори – съпругът й получава инсулт и дясната му страна се парализира. Той е широко скроен творец – преподавал дърворезба, скулптура и рисуване, дизайн, работил с известни професори от Художествената академия. След първия инсулт за кратко време мъжът получава още два. За 6 месеца лекарите в Израел успяват да го възстановят до степен отново да работи с дясната ръка, макар и не съвсем пълноценно. Тогава започва упорито да търси алтернативни лечения извън хоризонтите на официалната медицина и попада на книгата на Лидия Ковачева. Там открива случая на д-р Емилова – сама преобърнала живота си след срещата с великата българска лечителка. Мъжът пристига в медицинския център, натрупал 105 кг и със 7 лекарства, които трябвало да пие цял живот. Още в първите дни 3 от тях отпадат, а за следващите медикаменти в списъка д-р Емилова е категорична, че също ще останат в миналото. Той бързо сваля килограми и се чувства отлично. След 20 дни на плодове, чай и мед, Цветанка не може да го познае. Пред себе си има окрилен, уверен и спокоен за бъдещето човек. Леко е скептична, когато след второто си идване, пак за 20 дни, в медицинския център, съпругът й настоява да го посети и тя. Цветанка има затлъстяване, страда често от остри респираторни заболявания, измъчват я упорито главоболие и болки в гръбначния стълб. След стреса на черната 2010 година често получава сърцебиене, има чувство на тревожност, напрегната е и с потиснато настроение. За здравето си не се замисля особено, заета със семейството и всекидневието. Насърчавана от съпруга си и впечатлена от думите му, че с помощта на д-р Емилова станал нов човек, Цветанка прави първите си 10 дни на плодове, чай и мед на Боровец. Още 10 дни от програмата Цветанка изпълнява сама след връщането си в Тел Авив и споделя, че нищо не я е затруднило и не й е причинило неудобства. Захранването е също 20 дни по схема, изготвена за нея в медицинския център. До следващото си идване – след година, жената и семейството й се хранят по съветите на д-р Емилова. Всяка неделя Цветанка остава на плодове, фрешове, чай и вода, а на следващия ден консумира плодове и зеленчуци. В менюто имат ястия от булгур, елда, нахут, чия и др., много плодове и зеленчуци. Любим десерт за семейството са бонбоните със сусамов тахан “Рафаело ала д-р Емилова” и жената често ги майстори. Още след първото идване при д-р Емилова много от оплакванията й изчезнали. Но при ехографско изследване в медицинския център през 2015 г. на Цветанка открили яйчникова киста с големина 43 мм и дали съвети за справяне с проблема без медикаменти и операции. Връщайки се в Тел Авив, жената потърсила консултация с известни специалисти. След прегледи и изследвания с апаратура от последно поколение, те били изумени от точността на диагнозата специалистите от медицинския център на д-р Емилова. А с глад и здравословно хранене кистата се стопила. Цветанка е посещавала медицинския център и заедно с майка си. Възрастната жена имала високо кръвно и никакви лекарства не помагали. Само след няколко дни в медицинския център апаратът показал стойности 110/70 и тези отлични резултати се задържали без медикаменти. В последните две години заедно с Цветанка идва и синът Даниел. След първата програма преодолял сякаш по чудо трудностите в учението – заради изразяването на чужд език – иврит, и дори е взел много трудни изпити за обучение като пожарникар. Цветанка започва всеки свой ден с благодарност към Бог и съдбата, срещнали ги с д-р Емилова.   Бонбони „Рафаело ала д-р Емилова“ В лекцията си за предпазване от остеопороза д-р Емилова споделя с пациентите своя лесна рецепта, изключително полезна за здравето на костите и подходяща за подслаждане на малчуганите.  Небелени сусамови зрънца се смилат за няколко секунди в кафемелачка. Към тях се прибавя мед с по-твърда консистенция и се обърква до гладка смес. Предварително се накисват за 12 ч. бадеми. Оставят се да поизсъхнат и се обелват много лесно. Всяка бадемова ядка /по желание може и половинка/ се обвива с тахановата смес и бонбоните се овалват в кокосови стърготини. Вместо тях може да се ползва за овалване какао и ще имаме шоколадови рафаело.", "date": "2018.09.29", "title": " Цветанка Дикова от София: В Израел има какво да научат от д-р Емилова\t\t\t"}
{"url": "https://trud.bg/%d0%ba%d1%83%d0%bf%d0%b8-%d0%b8%d0%bc%d0%be%d1%82-%d0%ba%d0%b0%d1%82%d0%be-%d0%bd%d0%b0-%d0%ba%d0%b8%d0%bd%d0%be/", "text": "Замъкът от “Игра на тронове” търси нов собственик На много хора им се иска да живеят във филм. Представяте ли си какво е да обитавате зловещ замък или лъскава къща, където доскоро са се ширили героите от любимата ви лента? Това често е възможно – понякога срещу цяло състояние, а друг път за “жълти стотинки” , като се има предвид мащабът и историческата стойност на различни обекти. Такъв е случаят със замъка “Ривъррън”, известен като мрачния дом на рода Тъли в най-хитовия сериал през последните години – ”Игра на тронове”, Той е обявен за продан и срещу само 500 000 британски паунда можете да притежавате значителна част от внушителната сграда. Истинското име на мястото е Госфорд и се намира в Северна Ирландия. Това е цена, която изглежда почти като кражба, още повече като се има предвид, че шотландският замък от продукцията наскоро бе предложен за зашеметяващите 20 милиона долара. Замъкът има капацитет за 15 спални и 10 бани. Няма отопление обаче. Той е построен в средата на 18-и век от втория граф на Госфорд, Арчибалд Ачсън. След това мястото се използва за база на армията, а по-късно през Втората световна война е лагер за военнопленници. След това е бил и хотел. През 2006 г. замъкът е придобит от компанията Gosford Castle Development Limited, която се надявала да изгради вътре 23 луксозни апартамента. Направена е и частична реконструкция. Според обявата на агенцията за недвижими имоти, само част от замъка се продава. Тази част може да побере шест големи апартамента. Феновете на хитовия сериал познават замъка и като мястото, където в първи сезон Роб Старк екзекутира Рикард Карстарк. Там са заснети и сцените от кървавата “Червена сватба” – култовият епизод, в който убиват по жесток начин голяма част от главните герои. На пазара за пореден път е и емблематична сграда от друга филмова мания – “Хари Потър”. “Родният” дом на най-известното момче магьосник отново бе обявен за продажба за 1 милион паунда. Къщата е от 14-ти век и е използвана в снимките на седмия филм от поредицата. Това е вторият път за последните пет години, в който английският дом с шест спални се продава. Къщата се намира в историческото графство Съфолк в Източна Англия, и е част от сцената, в която злият магьосник лорд Волдемор убива родителите на Хари Потър в първата част от филма “Хари Потър и даровете на Смъртта”. Агенти по недвижими имоти заявиха, че това е “исторически значима” собственост. Къщата, известна под името Домът на Де Вер, е била собственост на второто най-богато семейство в окръга през Средновековието. Тя се намира в село, която се смята за едно от най-запазените от средновековна Англия. Ако вместо истории за магии и свръхестествени създания предпочитате блясъка и лукса може да си купите къщата от екранизацията на “Великият Гетсби”. Стига да имате 85 милиона долара. Имението, в което се ширеше персонажът на Леонардо ди Каприо, се намира на остров Лонг Айлънд в Ню Йорк и е построено през 1928 г. Разгънатата застроена площ на имота е 5200 кв.м. и се състои от 18 спални и 32 бани. Основната сграда включва два апартамента за гости. Бъдещият собственик ще има на разположение няколко басейна, изба за вино, сауна, писта за боулинг, електронно казино и тенис корт. В цената е включено и частно пристанище за яхти с дължина до 61 метра. Имотът е оборудван със системата “умна къща” и гараж за 9 автомобила. От прозорците се разкрива живописна гледка към Ню Йорк. Къщата е била собственост на руския емигрант милиардер Тамар Сапир. През 2014 г. той умира, а имотът е продаден на неизвестен купувач. Именно той сега го обяви за продажба.   Легендарно имение декор на „Кръстникът“ и „Бодигард“ Обявено бе за продан срещу 135 милиона долара Фeнoвeтe нa “Бoдигapд” и “Kpъcтникът” cъc cигypнocт щe paзпoзнaят мяcтoтo, къдeтo ca cнимaни гoлямa чacт oт cцeнитe и в двaтa филмa. Eднo oт кyлтoвитe мecтa в Xoливyд – пpoчyтoтo имeниe в Бeвъpли Xилc бe oбявeнo зa пpoдaн през 2016 година. Cyмaтa e нaпpaвo acтpoнoмичecкa –135 милиoнa дoлapa. 30-cтaйният имoт, paзпoлoжeн нeдaлeч oт Cънceт бyлeвapд e cpeд нaй-извecтнитe тypиcтичecки aтpaкции в Бeвъpли Xилc. Пocтpoeният пpeз 1920 гoдинa кoмплeкc cтaвa дeкop нa дeceтки филмoви пpoдyкции. A пoчитaтeлитe нa фaмилиятa Keнeди може би знаят, чe имeннo там мeдeния cи мeceц пpeкapват Жaклин и Джoн Keнeди cлeд cвaтбaтa cи в Hюпopт. Последно сградата е собственост на финансиста Леонард Рос. През 2007 г. той искаше да я продаде за 95 млн. долара, а през 2010 г. обяви фалит. Оттогава предоставя дома под наем на знаменитости срещу 600 000 долара месечно. И като говорим за “Бодигард”, спомняте ли си красивата къща, в която живееше героинята на Уитни Хюстън? Тя се намира на брега на езеро Тахо в Калифорния През 2015 година бе обявена за продан срещу 8 милиона долара, след като собственикът Мансфийлс Смит почина на 95-годишна възраст. В действителност се оказва, че домът е доста по-луксозен в сравнение с това, което е показано във филма. Построен е през 1970 година от него и никога не е сменял собственика си. Има пет спални, три бани и е в стил планинска хижа. Всяка стая гледа към езерото. Има и малък кей за лодка, който също е показан в ключови сцени от филма.   Якето на Хан Соло не намери купувач Шапката на Индиана Джоунс беше продадена за 320 000 паунда Якето на Хан Соло от касовия хит “Междузвездни войни” не намери купувач на търг в Лондон миналата седмица. Сивото пилотско яке, което героят на Харисън Форд носеше в епизода “Империята отвръща на удара” е единствената дреха от оригиналната трилогия, която се предлага на търг. Първоначалната му цена беше между 500 000 и 1 милион британски лири. Наддаването обаче стигна едва до 450 000 паунда. Най-скъпа се оказа шапката на Индиана Джоунс от “Похитителите на изчезналия кивот” – тя беше продадена за 320 хил. паунда. Ховърбордът на героя на Майкъл Дж. Фокс от “Завръщане в бъдещето” беше купен за 30 000 паунда.   Милион долара за „Елинор“ Никълъс Кейдж кара колата в “Да изчезнеш за 60 секунди” Оригинално купе Ford Mustang от 1967 г., “изиграло” ролята на своенравната “Елинор” в култовата лента “Да изчезнеш за 60 секунди” с Никълас Кейдж и Анджелина Джоли бе продадено за рекордните $1 000 000 на търг през 2013 г. За филма са подготвени общо 11 “мустанга”. Колите са изработени от Cinema Vehicle Services, а дизайнер на “Елинор” е Чип Фууз. Само три от тези автомобили са били в движение. Два от тях са разбити по време на снимките. Продадената от Mecum кола е единствената останала в работно състояние. От дeceтилeтия Fоrd Мuѕtаng e иcтинcкa лeгeндa в aмepикaнcкaтa aвтoиндycтpия и мeчтa нa пoвeчeтo фeнoвe нa “мycкyлecтитe” кoли. Зapaди oгpoмнoтo тъpceнe и вce пo-мaлкoтo нaлични бpoйки клacичecкитe мoдeли нa мapкaтa oт кpaя нa 60-тe и нaчaлoтo нa 70-тe гoдини cтaвaт вce пo-cкъпи. Fusiоn Luхurу Моtоrѕ paзвивa пeчeливш бизнec, кaтo изкyпyвa cтapи и paзбити мoдeли нa Мuѕtаng, пpoизвeдeни пpeз 1967 г. и 1968 г. и нaпълнo ги пpeoбpaзявa, зa дa изглeждaт кaтo Eлинop. Koпиятa нa лeгeндapния aвтoмoбил ca oфициaлнo лицeнзиpaни, a цeнaтa им e внyшитeлнитe 270 000 дoлapa. Bъпpeки тoвa вeчe ca пpoдaдeни 12 oт тяx.", "date": "2018.09.29", "title": " Купи имот като на кино\t\t\t"}
{"url": "https://trud.bg/%d0%b1%d1%81%d0%bf-%d1%89%d0%b5-%d0%b8%d1%81%d0%ba%d0%b0-%d0%b2%d0%be%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d0%b7%d0%b0-%d0%b7%d0%b4%d1%80%d0%b0%d0%b2%d0%b5%d0%be/", "text": "Националният съвет на БСП реши ПГ на „БСП за България“ да внесе вот на недоверие срещу правителството за здравеопазването, съобщиха от партията. Това решение бе взето заради влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин, а качеството на здравните услуги няма да се подобри. „Това не е здравна реформа, а здравен геноцид“, заяви лидерът на БСП Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.29", "title": " БСП ще иска вот на недоверие за здравеопазването"}
{"url": "https://trud.bg/36-%d1%85%d1%83%d0%b1%d0%b0%d0%b2%d0%b8-%d0%be%d1%87%d0%b8-%d0%bc%d1%83%d0%b7%d0%b8%d0%ba%d0%b0-%d0%bb%d1%8a%d1%87%d0%b8/", "text": "Проектът е за Нощта на театрите през ноември Илюстраторът Теодор Лозанов направи портрети-шаржове на 18 известни български творци. Портретите са с характерни огромни очи като в японски комикс манга, а това е израз на душата, обясни авторът. Това е проект, свързан с Нощта на театрите, която се задава в България за шеста поредна година – през ноември. За първи път посланиците на инициативата ще бъдат представени не с фотографии, а с илюстрации. Рисунките на Теодор изобразяват общо 18 творци (предимно артисти, но не само) – Владо Пенев, Юлиан Вергов, Владо Карамазов, Ованес Торосян, Иван Бърнев, Дарин Ангелов, Деян Ангелов, Теодора Духовникова, Ана Пападопулу, Луиза Григорова, Силвия Петкова, Весела Бабинова, Койна Русева, Христо Мутафчиев и Рая Пеева, световноизвестния български диригент Максим Ешкенази, прима балерината Марта Петкова и премиер солиста Никола Хаджитанев от Софийска опера и балет. Във всяка от илюстрациите са скрити специфични символи, характерни за съответния актьор – сърца, корони, малки черепи. “Сърцата са символ – разказва Лозанов пред сайта “Площад Славейков” – Те най-често са татуирани на ръцете или пък са сложени на важно място в цялата композиция. Понякога по края добавям пунктири – все едно са зашити за тялото. Сякаш сърцето е пришито допълнително и носи посланието да закрепиш любовта за себе си. Да я предизвикаш. Включих се в този проект с много голямо удоволствие, защото е важно театърът да стигне до младите хора, да докосне сърцата им.” През 2018 г. Нощта на театрите ще e на 17 ноември в 15 български града и едновременно в 11 европейски държави. Междувременно всички илюстрации на Теодор Лозанов ще участват в изложбата “Нощни персонажи” в Народен театър “Иван Вазов” и в бар ПЕТЪК в София. Входът за изложбите ще е свободен. За автора Художникът Теодор Лозанов е на 28 години и по призвание и професия е художник и илюстратор. Рисува още от малък за удоволствие основно комикси и герои от видео игри, но в университета започва да гледа на рисуването по-сериозно. Завършва мода във Варна през 2010 г., а после и магистратура по графичен дизайн. Определя се по-скоро като самоук художник, който твори свободно, без да си поставя рамки, срокове и ограничения. Негови илюстрации са се появявали на страниците на “Ева”, “100-те най-влиятелни жени” и др. Зад гърба си има вече една самостоятелна изложба и творчески колаборации с българските модни лейбъли Knapp и Yvailo.", "date": "2018.09.29", "title": " 36 хубави очи, музика, лъчи…\t\t\t"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bf%d1%80%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d1%8f%d1%82%d0%b0/", "text": "Броят на жертвите при двете земетресения и предизвиканите от втория, по-мощен трус вълни цунами в Индонезия вчера надхвърли 400, предаде ТАСС, като се позова на властите. Правителството съобщи за 405 загинали и стотици ранени. Предишните данни бяха за 384 жертви. Спасителите все още не могат да достигнат района на град Донгала, където бе епицентърът на земетресенията. Има опасения, че броят на загиналите може да достигне няколко хиляди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Броят на жертвите при земетресенията и вълните цунами в Индонезия надхвърли 400"}
{"url": "https://trud.bg/%d1%86%d0%b8%d0%ba%d0%bb%d0%be%d0%bd%d1%8a%d1%82-%d0%b7%d0%be%d1%80%d0%b1%d0%b0%d1%81-%d1%83%d0%b4%d0%b0%d1%80%d0%b8-%d0%b0%d1%82%d0%b8%d0%bd%d0%b0-%d1%81-%d0%bf%d0%be%d1%80%d0%be/", "text": "Средиземноморският циклон „Зорбас“ навлезе още повече в териториална Гърция, донасяйки поройни дъждове и силни ветрове над Атина, както и централната и североизточната част на Пелопонес и Евбея, след като изтръгна дървета и обърна риболовни лодки и яхти край брега на Южен Пелопонес, съобщава електронното издание на гръцкия вестник Kathimerini. Районът, който е бил ударен най-тежко, е Месения, югоизточно от полуостров Пелопонес, а бреговият административен център Каламата и крайбрежните села като Метони и Финикунда са били наводнени от вълните. Регионът на Лакония също е изпитал сходни проблеми, в частност в градовете Ступа, Гитио и Агиос Николаос. В Централен и Северен Пелопонес, междувременно, властите са затворили редица пътища, след като са били наводнени от дъждовете. Подобни мерки са били предприети и в Атика, със затварянето на бившата национална магистрала в Западна Атика, близо до крайбрежния град Мандра, където през изминалата година наводнения отнеха живота на 23 души. Източна Атика също е в повишена готовност, тъй като властите за гражданска защита се опасяват от възможността от разпространяване на наводненията, по-конкретно в Мати, който беше опустошен от смъртоносните пожари през юли, които отнеха живота на близо 100 души. Очаква се циклонът да продължи на изток, удряйки островите в Егейско море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.29", "title": " Циклонът „Зорбас“ удари Атина с поройни дъждове и силни ветрове"}
{"url": "https://trud.bg/%d1%81%d0%b8%d0%bd-%d1%82%d1%80%d0%b8%d1%83%d0%bc%d1%84-%d0%b2-%d0%b4%d0%b5%d1%80%d0%b1%d0%b8%d1%82%d0%be-%d0%b8-%d0%bb%d0%b5%d0%b2%d1%81%d0%ba%d0%b8-%d0%bf%d0%be/", "text": "„Син“ триумф! „Левски“ победи ЦСКА в дербито на България с 1:0 и вече води еднолично в класирането с три точки преднина пред вечния съперник. Автогол на Витаутас Черниаускас в 30-ата минута донесе успеха на „сините“. Любопитното е, че само преди дни бившият нападател на „Левски“ Валери Божинов пожела на ЦСКА да загуби двубоя именно с автогол. „Сините“ изиграха перфектен мач в защита и съумяха да спрат най-силното нападение в Първа професионална лига. Загубата за ЦСКА е втора в дерби мач, след като по-рано претърпяха поражение и от „Лудогорец“ със същия резултат. Двата отбора имаха сериозни претенции за дузпа, но реферът Ивайло Стоянов подмина ситуациите. „Очевидно бяхме по-добри – заяви Габриел Обертан, след чийто удар топката рикушира в „червения“ страж и влезе във вратата. – Знаехме какво да очакваме от тях. И през миналия сезон ги бихме, но този успех беше по-ценен. Можехме да вкараме още, бяхме солидни в защита. Перфектен мач за „Левски“.“", "date": "2018.09.29", "title": " „Син“ триумф в дербито и „Левски“ поведе в класирането"}
{"url": "https://trud.bg/%d1%86%d0%b8%d0%ba%d0%bb%d0%be%d0%bd%d1%8a%d1%82-%d0%ba%d1%81%d0%b5%d0%bd%d0%be%d1%84%d0%be%d0%bd-%d1%89%d0%b5-%d0%b7%d0%b0%d1%81%d0%b5%d0%b3%d0%bd%d0%b5-%d0%b8-%d0%b1%d1%8a%d0%bb/", "text": "Средиземноморският циклон „Ксенофон” преминава днес през Южна Гърция с най-лошото си време. Оттук нататък той ще се движи през Егейско море – утре от него ще вали на Халкидическия полуостров, особено на Атон. След това очакванията са да тръгне към европейската част на Турция. Постепенно обаче ще отслабва, съобщи БТВ. Циклонът ще засегне и нас, главно Югоизточна България. Синоптиците от Националния Институт по Метеорология и Хидрология обявиха код жълто в областите Пазарджик, Пловдив, Стара Загора и Сливен. Очакваните валежи са до 25 л/кв.м. По-значителни обаче ще бъдат валежите в областите Бургас, Ямбол, Хасково, Кърджали, и Смолян. Там утре се очакват до 50 л/кв. м, а също силен и бурен вятър. В областите Варна и Добрич предупреждението е за силен вятър. И у нас ще има вълни, не като в Гърция, но морското вълнение определено ще се усили. Циклонът тръгва от Йонийско море. Оттам започва бавното му придвижване на североизток, показват картите в Националния институт по метеорология и хидрология: „Причината е създалата се атмосферна циркулация над континента в края на миналата и началото на тази седмица към Средиземноморието през Балканите се спусна доста студена въздушна маса и в следствие на това студеният въздух, който в комбинация с топлата морска повърхност, се създадоха условия за бърз циклогенез”, заяви Красимир Стоев. Зараждането на циклоните е много типично през есента, казват климатолозите. Не винаги обаче природните явления са толкова силни: „Може би на 5 години в тази екстремна стойност, но все пак това е част от времето  септември и октомври”, заяви Георги Рачев. Ураганният вятър в Гърция може да достигне и над 120 километра в час: „Ще има количества и над 200 литра на квадратен метър за денонощие, така че това е твърде опасно метерологично време, също поривите на вятъра, силното вълнение”, каза Красимир Стоев. Климатолозите са на мнение, че циклонът едва ли ще е съпътстван скоро от други с подобна сила: „Няма индикация, нормална индикация, че това ще се случва и ще става все по-често и по-често, засега е така, какво ще бъде – предстои да видим”, допълни Георги Рачев. Прогнозите сочат, че лошото време ще засегне и нашата страна, но не така сеирозно както Гърция и Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Циклонът „Ксенофон” ще засегне и България"}
{"url": "https://trud.bg/%d0%bb%d1%83%d0%ba%d0%b0%d0%b2%d0%b8%d1%8f-%d1%81%d1%80%d0%b5%d1%89%d1%83-%d0%bf%d0%be%d1%82%d0%b0%d0%b9%d0%bd%d0%b8%d1%8f-%d0%b2-%d1%80%d0%b5%d0%b1%d1%83%d1%81%d0%b0-%d0%b2%d0%b5%d1%87%d0%bd%d0%be/", "text": "Мачът на мачовете в българския футбол е днес. От 17 часа на националния стадион се изправят ЦСКА и „Левски“ или както каза треньорът на „червените“ Нестор Ел Маестро – сблъсък между първия и първия в класирането. Родните грандове делят върха с равен брой точки. „Подобни дерби срещи носят емоция и мотивация за следващите двубои“, каза Славиша Стоянович, треньор на „сините“. Именно към двамата специалисти са насочени погледите преди сблъсъка. Те ще трябва да решат ребуса „вечно дерби“. ЦСКА и „Левски“ разполагат, както с качествени футболисти, така и с добри специалисти. Сърбинът спечели титла на Словакия със „Спартак“ (Търнава). Словенецът направи същото, но с „Цървена звезда“ в западната ни съседка. Двамата имат обща амбиция – да върнат успехите в клубовете, за които работят сега. Това става само, когато си на върха, а там няма място за двама. Ел Маестро и Стоянович ще кръстосат шпаги в директен дуел за първи път този сезон. Двамата са добри психолози, които знаят, че такъв мач се печели не само с качества. Може би и заради това в часовете преди сблъсъка треньорите си отправиха психо-атаки. „Той е лукав, затова ни определи като фаворит в мача“, каза Стоянович. „Ще го приема като комплимент – отвърна сърбинът. – И при нас, и в „Левски“ няма титуляри. Това каза и Славиша, а той е умен, потаен…“. Коментарите на двамата ясно показват колко е желан успеха в срещата. Хубавото е и че специалистите не изглеждат като хора, които ще се примирят с резултата от съботния двубой на „Васил Левски“. „От една страна това ще бъде един момент, в който ще можем да си отговорим на много въпроси, като например какво е реалното ни състояние – каза Стоянович. – Този мач е важен и заради това – да видим къде сме в действителност.“ Подобна е ситуацията и в ЦСКА. Тимът от „Българска армия“ влиза в сблъсъка със серия от 3 поредни победи, но Ел Маестро не се задоволява само с няколко взети скалпа. „Всяка от тези срещи бе трудна, налагаше се да намерим начин да спечелим и трите мача – каза сърбинът с английски паспорт. – И двубоят в събота ще бъде различен и пак ще трябва да намерим път към победата. Бих предпочел футболът да е повече като бокса. Моят сънародник Антъни Джошуа нокаутира Александър Поветкин и всичко приключи. Никой не се интересува, че руснакът се справи добре в първите три рунда. Никой не пита и защо Джошуа не се справи добре в началото. Той спечели и край.“ Психологическата настройка ще бъде важният коз, на който ще разчитат треньорите. Лукавия Ел Маестро е категоричен, че не само големи мачове се печелят по подобен начин, а и титли, и купи. Изглежда, че на подобно мнение е и Потайния Стоянович. Словенецът „скри“ „Левски“ от погледите на фенове и журналисти в седмицата преди срещата. Всички тренировки на „сините“ бяха засекретени. Нещо, което е прецедент от идването на Стоянович. За първи път и тимът е на лагер преди двубой. Подобна беше практиката преди идването на Славиша, но това бе и първото нещо, на което той сложи край. Сега идва мачът на мачовете и подходът за него е различен. Самият въздух наоколо е друг. След двубоя обаче само един ще диша по-леко – ЦСКА, „Левски“… или „Лудогорец“.", "date": "2018.09.29", "title": " Лукавия срещу Потайния в ребуса „вечно дерби“"}
{"url": "https://trud.bg/%d0%b0%d0%ba%d0%be-%d0%bd%d0%b5-%d1%81%d0%b5-%d1%81%d0%bc%d0%b5%d0%b5%d1%85%d0%bc%d0%b5-%d1%89%d1%8f%d1%85%d0%bc%d0%b5-%d0%b4%d0%b0-%d0%bf%d0%bb%d0%b0%d1%87%d0%b5%d0%bc/", "text": "За останалата част от света американският президент Доналд Тръмп предизвика присмех, а не респект като към лидер. Това беше извода от речта на Тръмп пред Общото събрание на ООН през 2018 г. Тръмп започна речта си по същия начин, по който води кампаниите си за митинги, телевизионни интервюта и вероятно разговорите си с всеки посетител, с който се среща: “За по-малко от две години моята администрация постигна повече от всяка друга администрация в историята на нашата страна”. Отговорът на лидерите, събрани в залата? Смях. Целият свят буквално се присмя на президента на САЩ и те не се смееха с него. Дори самият Тръмп беше изненадан: “Не очаквах такава реакция…” И докато репортерите и експертите по външна политика се мъчеха да си спомнят за друг лидер, предизвикал подигравателен смях с речта си пред ООН, той пусна следващото си твърдение: “Германия ще стане напълно зависима от руската енергия …” и тв камерите разкриха, как германската делегация се смее и и кикоти”. На фона на поведението и политиките му, в действителност речта на Тръмп наистина заслужава смях, подобно на неразбираема шега. Основната тема в речта на Тръмп беше защитата на “суверенитета” на САЩ и каза, че всички страни трябва да направят същото каквото прави той. Той заяви: “САЩ няма да ви кажат как да живеете, как да работите или как да ни уважавате. Ние само ви молим да зачитате нашия суверенитет като отплата”. Но веднага след това Тръмп вмъкна в речта си съвети, казвайки на Иран и Венецуела какво трябва да направят в собствените си страни. За Близкия изток Тръмп твърди, че неговият “нов подход води до голям прогрес и много исторически промени”, като обяви, че САЩ работят с държавите от Персийския залив, Йордания и Египет, за да създадат стратегически съюз. Минути по-късно Тръмп обърна курса и започна масирана атака срещу ОПЕК (а държавите от Персийския залив са неговите ключови членове) за “грабежа на останалата част на света”. За съжаление, последствията от политиките, залегнали в речта на Тръмп, не са шега и те могат да причинят трайни щети. По отношение на Иран Тръмп очерта такива политики, които ще доведат само до повече конфликти. Като съюзници на САЩ Франция, Германия и Обединеното кралство работят заедно с Русия, Китай и Иран, за да запазят ограниченията в ядрената програма на Иран, които в момента са застрашени заради оттеглянето и санкциите на САЩ. Тръмп поддържа регионалния сунито-шиитски конфликт и налага повече санкции за Иран. Прекъсването на ядрената сделка има по-малка вероятност да предизвика конфликт с Иран, но действията на Тръмп водят до насилие и шансовете за война стават по-вероятни. Тръмп описа “неконтролираната миграция” като заплаха в своята криволичеща реч, като събра заедно миграцията с имиграцията, трафика на хора с незаконната имиграция. С пренебрегването на Глобалния договор за миграцията, насочен към насърчаване на сътрудничеството по въпросите на миграцията и който само САЩ и Унгария, страната, потънала в своята собствена антиимигрантска страст, отказват да подпишат, Тръмп ни изясни своето мрачно гледище за потока на всички хора, пресичащи границите. И затова Тръмп затваря вратите на Америка за бежанците, разкъсва връзката между деца и родителите им, когато те пресичат границата на САЩ и се опитва да ограничи легалната имиграция. Ето защо, дори когато светът се бори с най-тежката криза на миграция след Втората световна война, Тръмп многократно се опитва да намали американското финансиране на хуманитарната помощ и изтегли Америка от ролята й на лидер в борбата с кризите от Сирия до Мианмар. Тръмп дори не обърна внимание на предупрежденията на собствения си Държавен департамент, че прекратяването на временния защитен статус (TPS) за стотици хиляди хора от държави като Хондурас и Ел Салвадор, би дестабилизирало тези страни и в действителност би усилило неразрешената миграция към САЩ. Списъкът с външните политики на Тръмп и начините, по които те могат да предизвикат поразии, може да бъде продължен. Тръмп дори не спомена за промените на климата, които неговата администрация отказва да повярва, че съществуват, и днес са най-голямата екзистенциална заплаха, пред която е изправен светът.   Кого похвали Тръмп Може би трябва да видим и списъка на страните, които Тръмп подчерта в края на своята реч като олицетворяващи “мечтите” на народите и които нашите деца ще наследят. Тръмп похвали Саудитска Арабия, една брутална репресивна диктатура, в която жените имат малко права и която води война в Йемен и създава хуманитарна катастрофа. Той похвали Полша, съюзника на НАТО, където демократичните институции са подложени на атака от собственото си правителство. Похвали Израел, съюзника на САЩ, който осъществява военна окупация на палестинския народ на Западния бряг. Ако тези държави са идеята на Тръмп за бъдещето, което искаме да оставим за нашите деца, визията на Тръмп за света е доста мрачна. Може би смехът в залата по време на речта на Тръмп беше засенчен от чувството на тревога и страх. Може би това беше отговорът, който чакат всички онези, които признават безразсъдната и опасна визия на лидера на най-мощната държава в света. И всичко, което може да направи един обезверен човек, е да избухне в сподавен присмех.   *Майкъл Фукс е старши сътрудник в Центъра за Американски прогрес и бивш заместник помощник на държавния секретар по въпросите за Източна Азия и Тихия океан ** Превод за „Труд” – Павел Павлов    ", "date": "2018.09.29", "title": " Ако не се смеехме, щяхме да плачем\t\t\t"}
{"url": "https://trud.bg/%d0%b6%d0%b0%d0%ba-%d0%be%d0%b4%d0%b8%d0%b0%d1%80-%d0%b2-%d0%b4%d0%b8%d0%b2%d0%b8%d1%8f-%d0%b7%d0%b0%d0%bf%d0%b0%d0%b4/", "text": "Филмът очарова повечето критици Прочутият френски режисьор Жак Одиар („Пророк”, “Ръжда и кости”, “Дийпан: Съдбата на бежанеца), носител на “Златна палма” и колекция от други престижни награди направи филм за Дивия Запад. Заглавието e “The Sisters Brothers”, който очаквано очарова повечето критици, но ще му бъде трудно да спечели масовата публика на своя страна. “The Sisters Brothers получи и наградата за най-добър режисьор в лицето на Одиар на фестивала във Венеция, припомня operationkino.net. Основен комерсиален коз на “The Sisters Brothers” е актьорския състав, който включва множество прочути актьори -Джон К. Райли, Хоакин Финикс, Джейк Джиленхол, Риз Ахмед, Рутгер Хауър и др. Финикс и Райли влизат в ролите на братята Чарли и Илай Систърс – ловци на глави и наемни убийци, известни под името “The Sisters Brothers”. Двамата са пратени по петите на Херман Кърмит Уорм (Риз Ахмед) – химик златотърсач, който решава да измами шефа си, след като, по всичко изглежда, измисля магическа формула за откриване на злато. Планът е Чарли и Илай да се срещнат с ерудирания скаут Джон Морис (Джейк Джиленхол), който ще хване Уорм и ще им го предаде. В последния момент обаче Морис решава друго и братята се впускат в преследване, което ще промени представата.", "date": "2018.09.29", "title": " Жак Одиар в Дивия Запад\t\t\t"}
{"url": "https://trud.bg/%d0%bb%d0%b8%d0%bb%d0%b8-%d0%b8%d0%b2%d0%b0%d0%bd%d0%be%d0%b2%d0%b0-%d0%bf%d1%80%d0%b5%d0%b4-%d0%bc%d0%b0%d1%80%d1%82%d0%b8%d0%bd-%d0%ba%d0%b0%d1%80%d0%b1%d0%be%d0%b2%d1%81%d0%ba%d0%b8-%d0%be%d0%b1/", "text": "Обичам трудностите, за мен те означават, че човек е спечелил повече в живота си и те ти помагат да вървиш само нагоре. Това сподели голямата българска певица Лили Иванова пред Мартин Карбовски в предаването „Втори план“ по БТВ. „Тези дни съм развълнува, защото постоянно мисля за моите 3 концерта – на 25,26 и 27 октомври в НДК. Непрекъснато сменям реда на песните, премислям, ставам пак пиша и променям.“ Всяка седмица Лили Иванова е в студиото по 2-3 пъти и това за нея е поддържане на гласовата й формата, но това е само в студиото, у тях има пълна тишина, тя обича тишината, която я зарежда. На въпрос на Карбовски дали е имало поне един ден, в който я мързи и да си каже, че днес ще бъде празен ден, Лили Иванова отговаря, че няма ден, в който да не иска да работи, по-скоро я уморява и дразни мързела на другите. Водещият отправя въпрос към певицата защо прави 3 поредни концерта, защо иска да й е трудно, хората искат винаги по-лесното, но за нея всички трудности, през които преминава, означават, че човек е спечелил повече в живота си. „Аз харесвам това което правя, явно публиката също е доволна от моята смяна“, заяви категорично Лили Иванова на въпрос дали харесва това, което прави, след като смени жанра, в който пее. „Очудвам се, че младите хора са мързеливи и не им се работи, те непрекъснато се оплакват, всеки казва какво образование има, но не показва какво може“, категорична е певицата. След тези въпроси самата Лили Иванова се превръща във водеща и пита Карбовски, когато е бил на нейните концерти, дали се е огледал каква е публиката. „Тя е от-до – от малки, до по-възрастни. Аз не мога да се оплача, че страдам от отношението на различните поколения. Естествено има хора, които не ме харесват, те не идват, но аз не им се сърдя и не ги опреквам“, заяви Лили Иванова.  „Тук не е въпрос на поколение, а на можене – аз обичам да предизвиквам по-младите да се пробват“. Водещият сподели, че когато тя очаква текст от него, певицата не спира да му звъни и да го тормози и заяви, че тя иска това, което й е обещано, той казва, че без вдъхновение не може да твори, но Иванова е категорична, че вдъхновението може да се намери и такова оправдание не приема. На въпрос дали има съвет към младите хора, които не работят, Лили Иванова заяви, че се въздържа да дава акъл на когото и да било, особено ако той не е искан. Мартин Карбовски пита певицата какво липсва на младите хора, които непрекъснато се показват и доказват по телевизията и различните формати и защо го правят. „Те са суетни, искат една евтина популярност, това е единствено показване по телевизията и нищо друго“, коментира Лили Иванова. На въпрос на водещият дали медиите са помогнали да се оформи един по-лош вкус певицата отново се превръща в интервюираща и го пита самият него какво мисли, тъй като той е в медиите. „Аз смятам, че да, но аз самият съм невинен“, категоричен е Карбовски. Лили Иванова иска водещият на „Втори план“ да й отговори кой промени вкуса, защото иска да знае младите до къде са докарали нещата. „Ние сме тотален провал, объркани от свободата ние се провалихме“, категорично заяви Мартин Карбовски. „Много мои приятели и познати ме питат защо правиш тези мрачни и тъжни репортажи“, отправя поредния си въпрос певицата към водещия. „Аз живея в една друга България, която не е много весела и е леко разпаднала се. За мен медиите не трябват да образоват и това ме притеснява. Според мен има достатъчно позитивни истории в медиите, които успокояват народния дух и е хубаво да има една черна дупка, в която се показват същински проблеми през фракцията на човешките съдби и там всички съдби са равни.“ Лили Иванова иска да знае има ли полза от всички тези репортажи и отговорът е, че всъщност това е истината и ако всичко е по-розово то тогава честността няма да я има. „Искам да виждам нещо позитивно, което и да е градивно за мен и за живота изобщо, негативните качества на всеки трябва така да се покажат и снимат, че да има накрая положителен резултат, аз искам да видя в телевизиите интелигентен човек, от който да мога да науча нещо“, заяви певицата. Но според водещият умните хора в България са дълбоко надменни и не биха искали въобще да се обясняват и смята, че има дефицит на акъл по телевизиите. „Според мен от 20 век в България ще остане музиката, но духовността днес я няма“, отговори Лили Иванова на въпрос какво ще остане от 20 век в България като култура. Тя споделя, че причината да създава непрекъснато нови творчества е, че след нея това ще остане и така ще бъде запомнена. Отново казва, че е свикнала винаги да бъде твърда и да търси трудните неща, лесното не я стимулира. „На върха, на когото се намирам, мисля, че е доста ветровито и трябва много характер и сила, за да може да устоиш на всичко и за мен тази позиция е много полезна за мен, защото от върха се вижда много добре кой къде се намира“, сподели певицата и допълни, че не й е самотно там и за нея е достатъчно публиката да я обича, там се намира вдъхновението и тя е най-големият й стимул. В интервюто Лили Иванова говори и за голямата и единствената си любов – Иван Пеев. Тя споделя, че това е единствения човек, който някога е обичала. „На първо място той е моята консерватория, учил ме е на много неща и искам да му благодаря за това, което е създал в мен“. Тя категорично заявява, че все още го обича и казва, че са прекрасни приятели както с него, така и с неговия син. На въпрос дали е слаба понякога, певицата признава, че всеки човек има слабост в живота си, но тя се старае да не го показва. Тя самата разказва за първия път, в който си е позволила да се разплаче пред хора в „Олимпия“ след концерт, тогава Мартин Карбовски е бил с нея и е задал въпрос защо на фона на този успех тя се е разстроила, а именно, защото се е сетила, че в момента, в който се прибере в България всички журналисти ще я залеят с „помия“ и така и станало. „Аз не допусках, че има българи, които могат да бъдат толкова злобни. Няма идеални, но много ми се иска някои неща да влязат в главите на някои хора и те да станат по-добри и разбрани и да изчистят от себе си злобата, което е много трудно и даже почти невъзможно. Всеки успех между човеците предизвиква завист.“ „Отказах се от много неща за да стигна до тук, човек не може да има всичко на този свят“, завърши интервюто Лили Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Лили Иванова пред Мартин Карбовски: Обичам трудностите, за мен те означават, че човек е спечелил повече в живота си"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-30-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b7%d0%b5%d0%bc%d0%b5%d1%82%d1%80/", "text": "Най-малко 30 души са загинали при вчерашното   и последвалото го цунами в Индонезия, предадоха световните агенции. очевидци, обиколиха социалните мрежи и показват как вълните разрушават няколко сгради и наводняват голяма джамия. Съобщава се за много разрушени сгради. На място работят спасителни екипи. По-рано тази година серия от мощни земетресения удари Ломбок, убивайки повече от 550 души на ваканционния остров и съседния Сумбава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Най-малко 30 души са загинали при земетресението и последвалото го цунами в Индонезия"}
{"url": "https://trud.bg/%d0%b6%d0%b5%d0%bb%d1%8f%d0%b7%d0%bd%d0%b0%d1%82%d0%b0-%d1%86%d1%8a%d1%80%d0%ba%d0%b2%d0%b0-%d1%81%d0%b2%d0%b5%d1%82%d0%b8-%d1%81%d1%82%d0%b5%d1%84%d0%b0%d0%bd-%d1%81%d1%82%d0%b0%d0%b2/", "text": "Българската екзархия в Истанбул днес ще бъде домакин на научна конференция, посветена на 120 годишния юбилей от освещаването на уникалната българска черква „Свети Стефан“ на брега на Златния рог, предаде БНР. Целта на дискусията е да изтъкне ролята на „Свети Стефан“ в исторически план и значението му в светлината на днешния ден. „Свети Стефан“ вече 120 години е единствената православна българска желязна църква на брега на Златния рог в Истанбул. Тя е осветена на 8 септември 1898 г. (по стар стил) от Екзарх Йосиф. 120 годишният юбилей на уникалния храм съвпада с възстановяването му след мащабната реконструкция, която бе осъществена с финансовата подкрепа на България и Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Желязната църква „Свети Стефан“ става на 120 години"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b0%d0%b1%d0%b2-%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83-2/", "text": "Активността на председателя на АБВ Румен Петков по отношение на държавите от арабския свят предизвика интереса на „Труд“. Каква е целта на срещите на ръководството на АБВ с посланици от арабските страни, както и с представители на арабски организации в България, защо Румен Петков бе на посещение в Ливан и има ли шанс България да върне позициите си в арабските страни. Това са част от въпросите, които зададохме на Румен Петков. – Г-н Петков, как можем да си обясним повишената активност на ръководството на партия АБВ към арабските страни? – За политическа партия АБВ въпрос на осъзната необходимост е да защити националния интерес в арабския свят, където България има съществен принос при формиране на управленския потенциал, при формиране на управленския елит при изграждането на инфраструктура, при изграждането на мрежите на здравеопазването и на образованието, както и на електропроизводителните и електропреносните системи. За съжаление, България загуби този потенциал след 1990 г., и то го загуби катастрофално. Нещо повече, ние сме и пряко потърпевши от т.нар. и никому необяснена Арабска пролет. Ние дадохме жертви в арабския свят чрез военните си мисии. Загубихме от търговското си присъствие, да не говоря, че загубихме и от политическата си тежест, авторитет и инструменти на влияние. И затова АБВ прави и ще направи всичко възможно България да се върне с водещи позиции в арабския свят. – Как ще стане това? – Първата стъпка в тази посока бяха серия от срещи с посланици от арабските държави, с 11 асоциации на арабски граждани и първото посещение в арабска държава. Посещението в Ливан премина при изключителен успех и много добри за България резултати. Срещнах се с министър-председателя на Ливан Саад Харири и получих неговите уверения, след настоятелната ми покана, че би участвал в Ливано-български бизнес форум през ноември в София. Разговарях с премиера Борисов, той ме увери че ще покани ливанския си колега. С чувство на радост и гордост ще кажа, че г-н Харири демонстрира познаване на отношенията България-Ливан в годините назад и показа познаване на ситуацията в България. Харири изпрати поздрави на Борисов, с когото имат лични отношения, изградени в годините. Това ме кара да бъда оптимист, че двамата биха могли чрез бизнес форума да поставят основите за завръщането ни в икономиката на Ливан и оттам в икономиката на арабския свят и същевременно да създадат климат за ливански инвестиции в България. Известно е, че Ливан е богата, просперираща държава. – За какви инвестиции става въпрос? – От разговора ми с министър-председателя Харири и от цялата серия от срещи (с Фади Арак, генерален директор на образователното министерство, с Ахмед Аладин, президент на ливано-българския бизнес форум, с Набил Итани – председател на инвестиционния съвет на Ливан и Мохамед Чадкаир – президент на ливанската икономическа организация), които проведох в Ливан, стана ясно, че те проявяват много сериозен интерес към енергийната експертиза на България, в туризма, в търговията и доставките в България на техни сушени плодове, проявяват интерес и в областта на образованието. Те настояват да се възстанови и директната авиолиния София-Бейрут. Проявяват интерес и към участие на България, и то като държава, в изграждането на инфраструктура, на нови енергийни мощности и електро­преносна мрежа. Имат интерес и в областта на проучванията и добива на нефт и газ. Смятат, че могат да се направят партньорства между български и ливански предприятия и да се реализира сериозно българско икономическо присъствие в Ливан. Заинтересовани са да инвестират в България в предприятия за производство на млечни продукти за директен експорт за Ливан и арабския свят. Готови са да обсъждат проекти в леката промишленост, както и засилване на стокообмена. – Т.е. наши фирми да изграждат инфраструктурни обекти в Ливан? – Да. Ливан подготвя и е в процес на реализация на инвестиционна програма в порядъка на над 11 млрд. долара по програмите Sidra 1, 2 и 3. И в нея България, и то пак повтарям като държава, може да намери много сериозно място, не само поради силата на традициите, а защото ние сме участвали в инфраструктурата на Ливан – участвали сме в изграждането на детски, на здравни заведения, както и в обучението на висшисти. Така че България има много голям шанс чрез предстоящия бизнес форум да се върне на бял кон в арабския свят и чрез Ливан да търси разширяване и възстановяване на влиянието си в този размирен в момента свят, но свят с голям потенциал. – Казахте, че Ливан проявява интерес и в областта на образованието… – С генералния директор на министерството на образованието Фади Арак проведохме задълбочен разговор и той пое ангажимент чрез мен да изпрати на ректорите на висши учебни заведения в страната, които проявяват интерес, покана да презентират своите учебни програми на английски език в Багдад през месец ноември. Вече имаме разговори с няколко висши учебни заведения. Освен това поне петима посланици от арабски страни проявиха интерес да посетят български вузове и да говорят за технологията, за инструментите за поканване на арабски студенти да учат в България. – Няма ли опасност чрез арабските студенти в България да влязат терористи? – Според мен такава опасност е сведена до нула по две причини. Говорим за официални междудържавни взаимоотношения и за инструменти за прием на арабски студенти. И сега в България се обучават, макар и малко, арабски студенти. Инструментите, които страната има като гаранция, са достатъчно сериозни. Не говоря за това, че терористите имаха възможност няколко години да влизат като бежанци и те влизаха. Част от тях продължиха за Европа, част от тях бяха екстрадирани. Подобно опасение би звучало спекулативно, да не кажа грозновато. Ние, Европа в стремежа си да налагаме демокрацията, не оставихме камък върху камък в няколко арабски страни – Ирак, Либия, а с последователни усилия правим същото и в Сирия. Съсипваме държави, които допреди няколко години бяха източник на стабилност, на просперитет и бяха преграда пред миграционната вълна. И което съвсем не е маловажно – там управляваха светски режими. Ние, Европа, предизвикваме двата бича, които ни удрят всеки ден и час – единият е миграцията, другият е бежанската вълна. – Защо твърдите, че Европа предизвиква това? – Защото в тези години ние, начело със САЩ, разбира се, сме в центъра на Арабската пролет. Без да си дадем сметка, че това ще генерира мизерия, а мизерията генерира миграция. Впрочем, ние сме в състояние на Трета световна война. Г-н Паси повтори това, което аз говоря от няколко месеца – че ние сме в състояние на Трета световна война. Какво означава да се изправи министър-председателят на една европейска държава и да излъже по най-циничния начин, че в еди-коя си арабска държава има химическо оръжие. – Кого имате предвид? – Тони Блеър. Той излъга, извърши се агресията в Ирак, бяха избити хиляди невинни хора. Съсипахме Ирак. И никой не търси сметка на Тони Блеър за това посегателство върху човечеството. Защо никой не дава Блеър на съда в Хага? По сметки на организации за защита на човешките права от САЩ ние от цивилизована Европа сме избили над 6 000 жени и деца в арабския свят. Защо никой не говори затова? Да речем, че Саддам и Кадафи си получиха заслуженото, какво правим с Блеър. България трябва да се изправи с достойнството си на държава, която е изграждала, цивилизовала и образовала в арабските страни и да потърси своето място и своя интерес. – Кой се извини на българските медици, които бяха толкова време в либийските затвори и мислите ли, че някой би поискал след това да отиде в Либия? – Мисля, че и в момента има български бизнес в Либия. Аз бях преди 3 години в Либия начело на делегация, която се срещна с директора на Националната полиция и председателя на комисията по образование. И там има стремеж за възстановяване на взаимоотношенията с България, но самата Либия продължава да има проблем. Колко министър-председатели, колко кабинета се смениха в Либия от налагането на демокрацията? А и всъщност каква демокрация има? Аз когато бях там, държавата беше в състояние на гражданска война. И сега не е много по-различно. Когато налагаме демокрация с цената на хиляди човешки животи, с цената на съсипване на социални системи, на системи на образование и здравеопазване, и то на светски държави… Ще бъда щастлив, ако някой ме опровергае, че не сме съсипали Ирак и Либия и че не сме избили хиляди невинни хора. Казвам избили, ние, Европа. САЩ, да – те бяха водещи, но ние, Европа, участваме там с един зоологически ентусиазъм, нещо, което не може да бъде обяснено на нормалния човек. Никой не търси сметка, а това са военни престъпления. Макар че можем да ги наречем по много различни начини. – Как мислите, че ще станем по-хуманни, след като навсякъде в Европа сега излизат на преден план националистически, и то крайно националистически, партии? – Това се случи в Испания, под една или друга форма, в Италия, в Австрия… В Германия с много крайни, тежки отенъци – това е втората политическа сила в момента. Една от причините е, че ние продължаваме да не си задаваме въпроса: “Какво продиктува бруталната ни намеса в Арабския свят и какво доведе няколко милиона мигранти?” Ние не си ли отговорим на този въпрос, не видим ли нашата вина ние продължаваме да участваме в лъжата. Ние европейците, лъжем нас европейците. И европейските институции докато продължават да се държат по този неадекватен начин, тази конструкция на Европа може да бъде пометена. Хората в Европа искат радикална промяна. И това не се ли разбере сега, тежко ни и горко. – Какви са параметрите на една такава радикална промяна? – Това в Германия какво е? – В Германия е реакция срещу политиката на Меркел, която канеше бежанците да дойдат, защото имаше нужда от работна ръка. – И традиционните политически сили бяха унищожени. В Австрия какво стана? Традиционните политически сили бяха смачкани. – В България, слава Богу, такъв процес няма. – Живот и здраве, се казва в такива случаи. В България няма, но ние говорим за Германия и за Франция. Две държави, в които е малко повече от 1/3 от населението Европа. Ако ние не виждаме, че този тип политика ражда агресия вътре в Европа, защото това в Германия е агресия на германци срещу германци, това е агресия на мюсюлмани срещу християни и обратното. И ние продължаваме да не искаме да видим колко деца мюсюлмани са родени в Германия за първото тримесечие на тази и последното тримесечие на миналата година – повече отколкото са християните. Когато ние от АБВ предупредихме, че се отива към смяна на генофонда на Европа, всички си мълчаха по другарски. Е, какъв е резултатът днес? Иска се линч, иска се избиване, иска се изритване, иска се смазване, да се давят в морето… Не виждаме ли, че този цинизъм ни връща 70-80 години назад. Но докато ние не искаме да видим процеса в дълбочина, като зародиш и къде е нашата вина в този зародиш, ние няма да видим нищо. Ще констатираме всеки следващ път, че резултатите са малко изненадващи – традиционната десница я няма, традиционната левица я няма. Какво означава сега Европейската комисия и Европейският парламент да се занимават с Унгария? Какво и на кого показваме? Ние пък в България, нашата неграмотност, надмина и най-мрачните ми прогнози. Първо – по процедурата срещу Унгария трябва да е ясно, че Европарламентът не може да отнема правото на гласуване на дадена държава, Но неграмотността на нашите евродепутати е ударила тавана. Европейският парламент не може да отнеме правата на която и да е държава да гласува. Второ, ние продължаваме да не виждаме, че всъщност България и Румъния сме тези, които фактически сме санкционирани. Защото и процедурата срещу Полша не е завършила. Ние вече единадесета година не можем да се преборим нашият Мониторингов механизъм по правосъдие и вътрешни работи да бъде премахнат и спрян, а сме се загрижили какво ще правим с Унгария. Ние ще доотвратим българина и резултатът ще бъде много лош за демокрацията и демократичните устои на нацията. Това, което се случва не може да бъде възприето с енергия за бъдещето. Затова от АБВ казваме: “Ние в Европарламента ще се борим против двойните критерии и за истината.” – Това би могло да стане, ако имате ваши евродепутати. – Ще се борим да имаме. И ще искаме от всички да излязат сега и да кажат ние втора категория ли сме или не. Защото, като искаме Меркел да ни щипка по бузката и да ни се радва, като на коледна елха, ще кажем и ние като г-жа Меркел: “За нас газопреносната мрежа и пряката доставка на газ от Русия е икономика. Независимост. Като ни докарат американците тръба от САЩ на такава и по-ниска цена, добре дошли. До тогава, да бъдат любезни да си затварят човките. Нашият гост  Румен Петков е роден на 23 юни 1961 г. в Плевен. Бил е кмет на родния си град, министър на вътрешните работи, три мандата народен представител. Един от съучредителите на партия АБВ. От третия конгрес на АБВ на 19 май тази година е председател на партията. Семеен, с двама сина.  ", "date": "2018.09.29", "title": " Лидерът на АБВ Румен Петков пред „Труд“: България трябва да защити интересите си в арабския свят\t\t\t"}
{"url": "https://trud.bg/%d1%84%d0%b1%d1%80-%d1%89%d0%b5-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b0-%d0%b7%d0%b0-%d0%b2%d1%8a%d1%80%d1%85%d0%be/", "text": "Американският президент Доналд Тръмп е разпоредил на ФБР да проведе разследване по обвиненията в сексуално нападение срещу кандидата за върховен съдия Брет Кавано, предадоха световните агенции. След номинацията на Кавано за високия пост множество жени заявиха пред медиите, че са ставали жертва на сексуален тормоз от негова страна. Съгласно искането на американския сенат, Кавано трябва да бъде разследван в рамките на по-малко от седмица. Вчера той спечели гласуването в сенатската комисия по правосъдие, което му отваря пътя към финалния вот за утвърждаването му на пленарно заседание на американския сенат. Необичайно голям брой зрители, над 11 млн., са следили изслушването му по три американски кабелни телевизии.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " ФБР ще разследва кандидата за върховен съдия на САЩ Брет Кавано, обвинен в сексуално посегателство"}
{"url": "https://trud.bg/%d0%b7%d0%b0%d1%89%d0%be-%d0%b2%d0%b8%d1%86%d0%be%d0%b2%d0%b5%d1%82%d0%b5-%d0%b7%d0%b0-%d0%b1%d0%bb%d0%be%d0%bd%d0%b4%d0%b8%d0%bd%d0%ba%d0%b8-%d1%81%d0%b0-%d0%ba%d1%80%d0%b0%d1%82%d0%ba%d0%b8/", "text": "Едно семейство чукчи отишло на разходка в Москва.  Жената се изгубила и мъжът отчаян се обърнал към един полицай:  – Полицай, чукча загубил жена. Хайде да я търсим!  – Направи ми описание на жената!  – Какво е това описание?  – Ще ти дам пример, като ти опиша моята жена – висока, руса, с голям бюст, дълги крака…  Чукчата се замислил и казал:  – Слушай, я по-добре да ходим да търсим твоята жена… *** – Искам ръката на дъщеря ви!  – Малката или голямата?  – Как? Нима ръцете й са различни? *** Пиер учи стенография, а жена му го пита:  – Умееш ли вече да пишеш толкова бързо, колкото говоря?  – Толкова бързо – да, но не толкова дълго. *** – Какво ти е бе Пешо, защо си толкова смачкан?  – Ох, братле, много ми е тежко! Гаджето ме заряза и сега съм сам… с жената и двете деца… *** В едно село жена ражда през нощта. Докторът изражда бебето, а мъжът и тъй като били много бедни и нямали ток, му светил с газена лампа.  Ражда се детето и докторът казва:  – Честито, имате син!  Съпругът тръгнал да излиза, но докторът му викнал:  – Чакай, освети ми с лампата, че има още едно!  Съпругът се върнал и пак осветява.  – Честито, още един син!  Съпругът пак тръгнал да излиза.  – Чакай, чакай, ела да ми светиш, че има още! – извикал доктора.  Тогава съпругът, без да се обръща отговорил:  – Аааа, аз излизам, че светлината ги привлича! *** В ресторант за бързо хранене клиент се обръща към управителя:  – Извинете за безпокойството, но работи ли още при вас сервитьорът, на когото поръчах една пържола… *** Съдията:  – Г-це, казвате, че петима мъже са ви нападнали и са ви изнасилили, вярно ли е?  – Вярно е, г-н съдия!  – А защо не викахте?  – Страхувах се да не избягат! *** Мъж на средна възраст, с приличен личен бизнес, назначава младо момиче за секретарка.  За да я въведе в естеството на производството на сладкарски изделия, с каквито между впрочем се занимавал, я заразвеждал из цеховете и заобяснявал:  – Тук се подготвя тестото за кроасаните.  – Иииии, егати якото…- изцвилила възторжено ефектната блондинка, с гръдна обиколка колкото на средно голяма летяща чиния и крака дълги като извинение на изневеряващ мъж.  – А тук се приготвя сладоледът.  – Иииии, егати якото…  – Това е цехът за опаковки.  – Иииии, егати якото…  Еднотипната реакция леко подразнила шефа и той попитал:  – А освен “Иии, егати якото…..” друго можеш ли?  – Да, много съм добра в оралната любов……  – Иииии, егати якото…… *** Младеж към мацка в бара:  – Госпожице, пушите ли?  – Да.  – А пиете ли?  – Да.  – Аааа… Как по-деликатно да задам следващия въпрос…  – Да! Да! Да! *** Мутра минава с колата си през пешеходна пътека, намираща се пред училище и чете табелата пред пътеката:  “Внимание! Преминава вашето дете !”  – Ееее! Как може така! И тук ли съм си посял семето! *** Една гайка се разхождала и насреща и идвал един болт. Спряла се и казала:  -Хей, пич, много съм ти навита.  А болтът отвърнал:  -Сори, маце, ама аз съм с обратна резба. *** – Защо ми изневери?  – Бях длъжна да се убедя, че си най-добрият.  – А защо толкова пъти?  – За да се намали вероятността от грешка. *** Деветдесетгодишен мъж седи на пейка в парка и плаче. Един младеж го пита какво има.  – Влюбен съм в двайсетгодишно момиче – изпъшква старецът.  – Тя е хубава, мила, внимателна, готви страхотно и правим фантастичен секс по три пъти на ден.  – Тогава защо плачете?  – Забравих къде живеем! *** Две блондинки си говорят едната пита:  – Защо са толкова кратки вицовете за блондинките?  Другата отговаря:  – За да ги запомнят по-лесно брюнетките… *** Порасналият Иванчо чете вестник и преразказва на Мария:  – Гледай Марийке, какво пише във вестника, значи всеки път когато вдишвам и издишвам, умира по един човек…  – Ми нормално, като не си миеш зъбите… *** Защо българските футболисти не играят във Висшата лига на Англия?  – Защото там няма чалготеки. *** Две блондинки си говорят.  – Муци, моят мъж си купи мотор от Англия.  – Олеее, дано да не е с десен волан! *** Змей страховит, дойдох да те победя в честен двубой и да спася принцесата!!!  – Но… аз съм принцесата?!  – Опс… Малко тъпо се получи… *** При личния лекар:  – А, здравейте, от дълго време не съм Ви виждал!  – Болен бях, докторе! *** Човешко е да се греши… – така командирът на поделението започна издалече разговора със съпругата на сапьора. *** Жена се явява в съда.  Съдията:  – Години?  -Ами по-близо съм до 30 отколкото до 20 – кокетничи тя.  – По-точно, моля!  – Петдесет. *** Възрастен мъж влиза в приемната на военна част.  – При вас служи внукът ми, Петър Иванов. Може ли да го повикате?  – С удоволствие, но сутринта го пуснаха в отпуск за погребението ви…  Защо воланът на блондинката е изцапан с червило?  Защото тя се е опитвала да надуе клаксона. *** Старшината обяснява на войниците:  – Трябва постоянно да държите врага под око! Да не го изпускате от поглед!  Иванов, какво си ме зяпнал? *** – Как да те позная?  – Ще бъда с дънки, висока съм 165 см и тежа 54…..  – Добре, аз съм със светло яке ще нося кантар и рулетка. *** – Защо убихте жена си след 30 години брак?  – От мързел…  – Как така от мързел?!?  – Ами а днеска, а утре… *** – Наистина ли не знаеш от кого е бебето ти?  – Нали знаеш, че не съм любопитна! *** Програмист се разхожда в планината. Огледал заобикалящата го природа и си казал:  – Каква яка графика! *** – Каква е разликата между опитния и начинаещия програмист?  – Начинаещият мисли, че в килобайта има 1000 байта, а опитния мисли, че в километъра има 1024 метра! *** Умните хора не казват, че нямат никаква представа.  – Защо?  – Нямам никаква представа. *** Котка паднала от улука и оживяла.  Защо? – Защото имала късмет.  На следващия ден пак паднала от улука и оживяла.  Защо? – Защото свикнала.  На другия ден отново паднала от улука и умряла.  Защо? – Защото не всеки ден е Великден. *** Срещат се двама хакери. Единия разправя:  – Вчера в дискотеката се запознах с една супер блондинка!  – И?! Какво?  – След това я поканих на кафе у нас!  – И???  – Като дойде у нас…се съблече чисто гола!!!  – И?! И?  – Качих я на бюрото, на което ми е компютъра…  – Имаш компютър у вас?! С какъв процесор?… *** Първи учебен ден.  Ученик държи химикал в ръцете си и пита седящия до него:  – Брат, откъде се сменяше за кирилица…?!", "date": "2018.09.29", "title": " Защо вицовете за блондинки са кратки?"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%82%d1%80%d0%b0%d0%ba%d0%b8%d1%8f-%d0%bf%d1%80/", "text": "Временно се ограничава движението в активната и изпреварващата лента по магистрала „Тракия“ при км 13 в посока Бургас, поради ПТП. Това съобщиха от пресслужбата на Агенция „Пътна инфраструктура“. Движението се осъществява само в аварийна лента и се регулира от пътна полиция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.29", "title": " Ограничено е движението на „Тракия“ при 13 км в посока Бургас заради катастрофа"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%b0%d1%82%d0%b0-%d0%be%d1%81%d1%82%d0%b0%d0%bd%d0%b0%d0%bb%d0%b8-%d0%b1%d0%b5%d0%b7-%d0%b4%d0%be%d0%bc-%d1%81%d0%bb%d0%b5%d0%b4-%d0%bf%d0%be%d0%b6/", "text": "Семействата, които пострадаха при пожара в Божурище, ще получат по 1500 лв. помощ от общината. Това ще бъде решено на извънредна сесия в понеделник, предаде  Ще бъде открита и дарителска сметка. Огънят, който взе живота на един човек, изпепели домовете на девет души. Пожарът унищожи напълно покрива и втория етаж на сградата. Блокът ще остане затворен за собствениците на апартаментите до понеделник, тъй като сградата е опасна. Ако сградата не подлежи на ремонт, тогава тя ще бъде разрушена, като семействата ще трябва да поемат разноските по разрушението. От общината обясниха пред нашия екип, че ще направят всичко възможно това да не се случва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Семействата, останали без дом след пожара в Божурище, ще получат по 1500 лв. от общината"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%b8-%d0%be%d0%b3%d1%80%d0%b0%d0%b1%d0%b8%d1%85%d0%b0-47-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b2-%d0%b1/", "text": "47-годишна жена бе нападната и ограбена от неустановени на този етап нападатели в Благоевград, не е пострадала тежко, предаде  . Към 4 часа тази сутрин жената се прибирала към дома си от работа, на тъмна уличка в района на Националната хуманитарна гимназия е застигната от двама непознати. Единият я ударил по главата, а втория издърпал чантата й, след което избягали. На викащата за помощ жена се притекли младеж и девойка, които извикали полиция и линейка. Пострадалата е транспортирана за МБАЛ-Благоевград, не са констатирани тежки наранявания от удара по главата, след което е дала показания пред полицаите от Първо РУП. В издърпаната от нападателите чанта е имало лични документи, телефон и пари. Пострадалата винаги по това време се прибирала от работа и никога не е имала проблеми. Още един подобен грабеж е извършен тази нощ в Благоевград       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.29", "title": " Нападнаха и ограбиха 47-годишна жена в Благоевград"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%bd%d0%b5%d1%8f%d1%81%d0%bd%d0%be%d1%82%d0%b8-%d0%be%d0%ba%d0%be%d0%bb%d0%be-%d0%b1%d1%8e%d0%b4%d0%b6%d0%b5%d1%82%d0%b0-%d0%b7%d0%b0-2019-%d0%b3/", "text": "Прекалено много идеи без общ знаменател Одобрената от правителството през април т.г. средносрочна бюджетна прогноза за 2019-2021 не вещаеше никакви особени иновации при фискалната програма за 2019 г. Първите разминавания дойдоха отвън с по-високите цени на нефта и по-високата от очакваната инфлация. В правителството и деловите среди се оформиха две виждания за начина, по който би следвало да се реагира на новата ситуация. Според бизнеса би било добре да намалим ДДС, с което да стимулираме вътрешното търсене. Неочаквано обаче, правителството реши да компенсира заетите в държавния сектор с 10-процентно повишение на заплатите, което се очаква да повлияе и на частния сектор, макар че там заплатите растат дори с по-високи темпове. Независимо от справедливите критики, породени от факта, че самият държавен сектор се нуждае от съкращения, рационализиране и повече прозрачност, това решение е стратегически правилно. Първо, изследванията показват, че нарастването на заплатите забавя изтичането на работна сила от страната, привличайки едновременно работници отвън, като от друга страна стимулира нарастването на производителността на труда. Освен това, очертаващата се висока инфлация изисква компенсиране на заетите. Компенсацията обаче следва да засегне действително всички заети в публичния сектор, в т.ч. висшето образование, което е особено неглижирано във финансов план и все още не е достигнало равнището от субсидии за студентите отпреди постната пица на Симеон Дянков. Заплатите в публичния сектор обаче се оказаха сравнително скромно нововъведение на фона на идеите за реформиране финансирането на здравеопазването. Доколкото може да се разбере, тези идеи са две. Едната се свежда до т. нар. демонополизация на здравната каса, докато втората предвижда допълнителна задължителна застрахователна вноска от 12 лв. на здравноосигурено лице, която да бъде използвана за допълване на плащанията от здравната каса. Тези предложения обаче не бива да ни заблуждават, тъй като не са точно това, което изглеждат на пръв поглед. Нека започнем с демонополизацията, която звучи особено привлекателно. Появата на няколко здравноосигурителни каси обаче няма да създаде идеалната конкуренция, за която си мислим, а ще доведе на практика до една нова олигополна структура, т.е. договорка между няколко големи играчи, което вече имаме в банковия сектор и застраховането. Скандалите с КТБ и „Олимпик“, както и незадоволителната работа на Комисията за финансов надзор, би следвало да са ни направили достатъчно предпазливи, за да очакваме нещо кой знае колко по-добро от демонополизацията, в сравнение с това, което имаме сега. Не трябва да забравяме още нещо- демонополизацията би могла да подобри финансирането на здравеопазването едва след няколко години, когато конкуриращите се здравни каси натрупат резерви и опит, от една страна, като, от друга, евентуален фалит на някоя от бъдещите каси, което не е никак невъзможно и често се случва по света, ще създаде проблеми, за които сега можем само да гадаем. Другият вариант са вече прословутите 12 лева застраховка. Застраховането също не е толкова проста работа. По принцип цената на една застраховка би следвало да се равнява на математическото очакване на бъдещите разходи, които застраховаме. Математическото очакване не е нищо друго освен очакваната сума разходи, умножена по вероятността да ни се наложи реално да платим тези суми. Ако приемем, че вероятността да се разболеем тежко е 2%, сумата, която застраховката ще може да покрие средно за страната е 600 лв., а ако вероятността е 1%, обезщетението скача до 1200 лв. Следователно, зад тези 12 лв. следва да стоят много точни актюерски разчети, за да не се наложи в бъдеще да плащаме три пъти- на касата, на застрахователите и на болницата. Има и друг неприемлив момент. Предлаганото задължително застрахователно плащане не е нищо друго, освен скрита данъчно-осигурителна тежест. При това дори не плосък данък, а напълно регресивно облагане, т.е. облагане, чиято относителна тежест спада с нарастването на дохода- очевидно е, че тези допълнителни дванадесет лева са проблем за човек с минимална работна заплата, но представляват незначително плащане за хората от горната част на доходната скала. Като добавим и проблемите с плащанията на пенсионерите, работещите в силовите ведомства и неосигурените, идеята не изглежда чак толкова добра. Трябва да се има предвид още нещо. Финансирането е само част от проблемите, които стоят пред здравеопазването. Преди да изчистим финансирането, следва да сме решили два други проблема- дигитализация на здравеопазването, включително с използване на елементи с изкуствен интелект и овладяване на разходите, ценообразуването и корупцията. Едва на тази основа следва да се заемем с финансирането и то след много добро обмисляне и в контекста на цялостна реформа на данъчно осигурителната система. С това обаче проекто-нововъведенията в бъдещия държавен бюджет не се изчерпват. Предлага се промяна в облагането на превозните средства и недвижимостите. Основната цел на измененията по отношение на моторните превозни средства е чрез отчитане на екологичните характеристики на последните да се стимулира едно по-рационално поведение. Най-важните са повишаването на данъчната тежест върху автомобилите с над 20-годишна възраст и намаляване на данъчната тежест при новите коли. Идеята несъмнено е добра, но трябва да се отчитат две обстоятелства. Първо, хората карат стари автомобили не защото не харесват нови или са индиферентни към състоянието на околната среда, а просто защото не могат да си позволят нищо друго. Второ, когато се предлагат подобни прогресивни идеи, винаги трябва да се отчита, както и при здравеопазването, цялостната данъчно осигурителна тежест. Основната идея в данъчното облагане, още от старта на либералните икономически реформи, е неутралността на данъчното облагане, допълнена по-късно с парадигмата на плоския данък. Неутралността означава просто, че правителството иска данъците в максимална степен да не влияят върху поведението на икономическите агенти, като същевременно се ограничава максимално трансферът на ресурси от хората с високи към тези с ниски доходи. Промените в областта на облагането на транспортните средства противоречат на принципа на неутралността, тъй като са насочени към промени в поведението на собствениците на превозни средства в посока по-екологосъобразни действия, като същевременно продължава тенденцията на прехвърляне на данъчната тежест към хората с ниски доходи, подобно на предложенията в областта на здравеопазването. Втората тенденция отива по-далеч дори от плоския подоходен данък. За да имат смисъл предвижданите промени в областта на данъчното облагане на моторните превозни средства и здравеопазването и да не породят допълнителни социални напрежения, трябва да се помисли за цялостно преструктуриране на данъчно осигурителната тежест. Това означава ориентация към активно използване на данъчните инструменти за въздействие върху поведението на данъкоплатците, т.е. отказ от принципа за неутралността, както и отчитане на необходимата социална справедливост, т.е. избягване на стоварването на всички негативи върху хората с ниски доходи. Практически това не може да се реализира без преминаване към умерено прогресивно данъчно облагане, но дори и това да не бъде направено, всички предложения за изменения в данъчно-осигурителната тежест трябва да отчитат социалните последици, тъй като в обратния случай социалните напрежения могат да доведат и до политическа нестабилност.  ", "date": "2018.09.29", "title": " Има ли неясноти около бюджета за 2019 г.\t\t\t"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%be%d1%82-%d1%86%d1%83%d0%bd%d0%b0%d0%bc%d0%b8-%d0%b2-%d0%b8%d0%bd%d0%b4%d0%be%d0%bd%d0%b5/", "text": "Най-малко 384 души загинаха, а стотици бяха ранени, след като две силни земетресения и последвало цунами засегнаха индонезийския остров Сулавеси, предадоха световните агенции, като се позоваха на властите. Стотици са ранени. В крайбрежния град Палу продължиха да бъдат регистрирани силни вторични трусове тази сутрин след вчерашното земетресение с магнитуд 7,5, което предизвика вълни с височина до три метра. Щетите са значителни – стотици разрушени домове, болници, търговски центрове и хотели, отнесен от придошлите води мост.   Армията обаче обяви, че изпраща хора, спасителни екипи и помощи в пострадалите райони. Командващият индонезийските въоръжени сили Хади Чаджанто обясни:  „Ще изпратим медицински екип, съставен от морски пехотинци, военни и служители на националната спасителна агенция, а също и логистична част. Те ще тръгнат от военноовъздушната база Джакарта, а още един медицински екип ще замине от база „Абдул Рахман Салех““. По-рано вчера в района имаше друго, по-слабо земетресение, при което бяха разрушени домове, загина един човек, а най-малко 10 бяха ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Броят на загиналите от цунами в Индонезия достигна 384 души, стотици са ранени"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8%d1%82%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b4%d0%b0-%d1%81%d0%b5-%d0%b1%d0%be%d1%80%d1%8f%d1%82-%d0%b7%d0%b0-%d0%b6%d0%b8/", "text": "Лекарите в болницата в Пазарджик продължават да се борят за живота на 14 годишния Михаил. Заради тежкото състояние, в което е доведен в болницата, той е поставен в медикаментозна кома. Площадката, където са играли децата е общинска. От общината твърдят, че тя е била безопасна. Роднините обаче имат коренно противоположна версия, предаде  . Пострадалият 14 годишен Михаил играел футбол от няколко години в местен клуб. В понеделник следобед заедно с приятели от квартала идват да поритат топка на площадката. Момчето е   на приятеля си, който разказва, че Михаил се люлеел на вратата. Децата разказват, че са играли на това място много често и преди. Вратите обаче никога не били заварени, разказват децата. След инцидента момчето е прието в болница в тежко състояние, с черепно-мозъчна травма. „В момента го извеждаме от медикаментозната кома и се опитваме да го накараме да диша самостоятелно”, обясни д-р Живко Динев. Веднага след инцидента футболните врати са заварени. От общината твърдят, че редовно извършвали проверка на съоръженията, последната е от преди две седмици и площадката била безопасна. Служител в Община Пазарджик, обясни, че шпилките са били извадени – от пробване на сила и опити да се обърнат или преместят. Роднините на пострадалото момче обаче имат коренно различна версия. Молят се Михаил да се възстанови и искат наказание за виновниците. Дядото на пострадалото момче, заяви, че ако ако има възможност ще се стигне до съд. След инцидента полицията разпореди всички детски и спортни площадки в областта да бъдат подложени на проверка за безопасност. Заради инцидента прокуратурата образува досъдебедно производство, търси се кой е виновникът за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Лекарите продължават да се борят за живота на 14-годишното момче, премазано от футболна врата\t\t\t"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d1%82%d0%be%d0%bb/", "text": "Промени в движението в центъра на столицата ще наложи футболната среща между отборите на „Левски“ и ЦСКА-София, предаде  . Мачът започва в 17.00 часа на Националния стадион „Васил Левски“. От 16.00 часа до края на мача, по преценка на полицията, е възможно да се забрани влизането на превозни средства по основните пътни артерии, достигащи стадиона: булевардите „Евлоги и Христо Георгиеви“ и „Драган Цанков“ и улица „Генерал Гурко“. Прави се изключение за автобусите на градския транспорт. До полунощ ще бъде забранено паркирането при сектор „Г“, а до 19.00 часа няма да е възможно спирането на моста пред стадиона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Промени в движението в центъра на столицата днес заради дербито „ЦСКА-София“ – „Левски“"}
{"url": "https://trud.bg/%d1%87%d0%b5%d1%80%d0%b5%d0%bd-%d1%85%d1%83%d0%bc%d0%be%d1%80-%d0%b8-%d1%81%d0%b5%d0%ba%d1%81%d0%b8-%d0%b5%d0%bc%d0%b0-%d1%81%d1%82%d0%be%d1%83%d0%bd/", "text": "Джона Хил отново е свалил огромно количество килограми Великолепната Ема Стоун е звездата на футуристичната черна комедия на Кари Фукунага “Maniac” – поредният топ проект на стрийминг гигантите от “Нетфликс”. Действието на “Maniac” се развива в свят, донякъде като нашия, и във време, доста подобно на нашето. То разказва историите на Ани Лендсбърг (Ема Стоун) и Оуен Мигрим (Джона Хил, който отново свалил огромно количество килограми) – двама непознати, по свои собствени причини привлечени към късния стадий на мистериозно фармацевтично изследване. Ани, неудовлетворена и без цел в живота, с фиксация върху развалените отношения с майка й и сестра й; Оуен, петият син на богат индустриалец от Ню Йорк, цял живот борещ се със спорна диагноза за шизофрения. Животът и на двамата не се развива по добър начин и обещанието за ново, радикално фармацевтично лечение – поредица от хапчета, чиито изобретател, д-р Джеймс К. Мантълрей (Джъстин Теру), твърди, че могат да излекуват всичко свързано с ума, от психично заболяване до разбито сърце – ги привлича, заедно с още десетима непознати, в Neberdine Pharmaceutical and Biotech за тридневно лекарствено изследване. Изследване, което, както ги уверяват всички, не води до усложнения или каквито и да било странични ефекти и ще реши всичките им проблеми веднъж завинаги. Нещата не се развиват по план. Режисьор на”Maniac” е Кари Фукунага (”Sin Nombre”, “Jane Eyre”, “True Detective”, “Beasts of No Nation”), а сценарият е дело Патрик Сомервил (”The Leftovers”), който е и създател на сериала. В ролите са Ема Стоун, Джона Хил, Джъстин Теру, Сали Фийлд, Соноя Мизуно, Джулия Гарнър, Джемима Кърк и др.", "date": "2018.09.29", "title": " Черен хумор и секси Ема Стоун\t\t\t"}
{"url": "https://trud.bg/%d0%b4%d0%bd%d0%b5%d1%81-%d0%b5-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d0%b4%d0%b5%d0%bd-%d0%bd%d0%b0-%d1%81%d1%8a%d1%80%d1%86%d0%b5%d1%82%d0%be/", "text": "На 29 септември традиционно отбелязваме Световния ден на сърцето. Тазгодишният призив на Световната здравна организация е всеки да обещае на своето сърце, на сърцето на ближния си и на сърцата на всички останали да се храни по-здравословно, да спортува повече, да спре да пуши и да насърчи близките си да се откажат от вредния навик, както и да окуражи децата да бъдат по-активни физически, предаде БГНЕС. 17 500 000 души умират всяка година в световен мащаб от сърдечносъдови заболявания, включително инсулт. Това превръща инсултът във водеща причина за смърт, инвалидизация, депресия, деменция и епилепсия. В България 1/5 от смъртността се дължи на инсулт, като по данни на Българската лига по хипертония, честотата на тази диагноза се е удвоила през последните десет години. Успоредно с това се повишава и честотата на предсърдното мъждене. Един на всеки 5 инсулта се дължи на него, като то е водещ рисков фактор и за развитие на исхемичен инсулт в 75% от случаите. Въпреки че сърдечносъдовите заболявания са сред водещите причини за смъртност в България, те много често нямат характерна клинична изява и остават неразпознати, неглижирани или нелекувани. Друг проблем се явява лошият контрол на вече диагностицирани сърдечносъдови заболявания, което води до рецидиви и възникване на предпоставки за инсулт. Ето защо този октомври Национална пациентска организация ще стартира информационна кампания, посветена на инсултите, която ще се разгърне в няколко направления. Ще се осигури актуална и изчерпателна информация по темата на достъпен език, която да е от полза за пациентите и техните близки. Специално внимание ще бъде обърнато на инструкциите какви са първите стъпки, които трябва да се предприемат, когато някой около нас получава инсулт и какво можем да направим, за да поддържаме живота му, докато му бъде оказана медицинска помощ. Ще бъдат произведени печатни информационни материали, които ще се разпространяват по време на кампанията. Всеки от предстоящите дни от световния календар, свързан със сърдечносъдовите заболявания – Световен ден на тромбозата (14 октомври), Световен ден за борба с инсулта (29 октомври) и Международната седмица на предсърдното мъждене (23-29 ноември) ще се отбележи с безплатни скринингови прегледи за пациенти: както за такива, живеещи в райони с ограничен достъп до специалисти кардиолози, така и в големи здравни заведения в столицата и страната. При тези акции ще бъдат обхванати хора със сърдечносъдови заболявания и хора в риск от инсулт, както и пациенти, вече претърпели съдов инцидент. През 2019 г. се планира проектът да продължи с активности, насочени към служители в големи фирми и учреждения, в които са ангажирани повече рискови групи на възраст 45+.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Днес е Световният ден на сърцето"}
{"url": "https://trud.bg/%d0%bd%d0%be%d0%b2%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-48-%d0%bf%d0%be-%d1%80%d0%b8%d1%85%d1%82/", "text": "Земетресение с магнитуд 4.8 по скалата на Рихтер е регистрирано остров Сулавеси, Индонезия, показва справка на интернет страницата на Европейския средиземноморски сеизмологичен център (EMSC). Земетресението е регистрирано в 14:36 часа местно време (09:36 часа българско време) на дълбочина от 10 км. Епицентърът е на 16 км северозападно от град Посо и на 99 км югоизточно от град Палу. В петък вечерта на остров Сулавеси беше регистрирано силно земетресение с магнитуд 7.5, което предизвика и цунами с височина от метър и половина, което удари град Палу. Към момента информ . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Ново земетресение с магнитуд 4,8 по Рихтер на индонезийския остров Сулавеси"}
{"url": "https://trud.bg/%d0%bc%d0%be%d1%89%d0%bd%d0%b8%d1%8f%d1%82-%d1%82%d0%b0%d0%b9%d1%84%d1%83%d0%bd-%d1%82%d1%80%d0%b0%d0%bc%d0%b8-%d1%83%d0%b4%d0%b0%d1%80%d0%b8-%d1%8f%d0%bf%d0%be%d0%bd%d0%b8%d1%8f-%d0%b8%d0%bc/", "text": "Мощният тайфун „Трами“ рани хора, след като достигна югозападния японски остров Окинава, предаде Франс прес. Очаква се тайфунът да причини още щети този уикенд, докато преминава през архипелага. Според прогнозите „Трами“ ще се насочи към остров Кюшу, преди да достигне основния остров Хоншу рано сутринта утре, предизвиквайки проливни дъждове в много региони, които ще продължат до следващия ден. Ветровете в тайфуна достигат до 216 км/ч. Излъчени по японски медии кадри показват пречупени клони, които блокират главна улица на град Наха. Внушителни вълни се разбиват в дигите, а дъждът пада по хоризонтала заради ветровете. По предварителни данни на Окинава са пострадали петима души и се е наложило да бъдат евакуирани около 600. Над 121 хил. жилища са останали без електричество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Мощният тайфун „Трами“ удари Япония, има пострадали хора"}
{"url": "https://trud.bg/%d0%bc%d0%b0%d0%b3%d0%b8-%d1%85%d0%b0%d0%bb%d0%b2%d0%b0%d0%b4%d0%b6%d0%b8%d1%8f%d0%bd-%d0%b6%d0%b0%d0%bb%d0%ba%d0%be-%d0%b7%d0%b0-%d0%b2%d1%8a%d1%80%d0%b1%d0%b0%d0%bd%d0%be%d0%b2-%d0%bd%d0%be-%d0%ba/", "text": "Жалко за Върбанов, но каквото си надробиш, това сърбаш! Това написа в пост във фейсбук Магърдич Халваджиян по повод скандала с журналиста Димитър Върбанов и неговото  „Някои хора явно не си дават сметка каква отговорност носят пред обществото, работейки в екипа на Господарите!!! Дали в състояние на афект или поради глупост,   са предателство спрямо труда на целия екип на „Господари на Ефира“! Поздравявам брат ми за бързото и категорично решение! В подобни ситуации място за шикалкавене няма! Истината винаги е само една!“, пише още ток. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.29", "title": " Маги Халваджиян: Жалко за Върбанов, но каквото си надробиш, това сърбаш!"}
{"url": "https://trud.bg/57-%d0%b3%d0%be%d0%b4%d0%b8%d1%88%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d0%b1%d0%bb%d1%8a%d1%81%d0%bd%d0%b0-%d0%bc%d0%b0%d0%b9%d0%ba%d0%b0-%d1%81-%d0%ba%d0%be%d0%bb%d0%b8%d1%87/", "text": "Автомобил е ударил майка с количка на оживено кръстовище във Варна. Инцидентът е станал в четвъртък, предаде  . Майката с бебето е пресичала на зелен пешеходен светофар, когато автомобил прави десен завой, също на зелен светофар, и се удря в количката. На място веднага пристига линейка. Детето се е разминало с леки охлузни наранявания и с майката са освободени за домашно лечение. Шофьорът е 57-годишна жена от Белослав. По първоначални данни тя не е видяла идваща с количка майка. По случая няма образувано досъдебно производство, тъй като няма сериозно пострадали. Шофьорката ще бъде наказана с глоба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.29", "title": " 57-годишна шофьорка блъсна майка с количка на кръстовище във Варна (ВИДЕО)"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%b5%d0%b2%d1%80%d0%be%d0%bf%d0%b0-%d0%b5-%d0%b2-%d1%82%d0%b5%d0%b6%d0%ba%d0%b0-%d0%bf%d0%be%d0%bb%d0%b8%d1%82%d0%b8%d1%87/", "text": "Европа е в тежка политическа криза и 2019-а ще бъде като 1989 – годините на прехода, каза депутатът от ГЕРБ и бивш конституционен съдия Георги Марков пред  . Марков определи речта на Тръмп пред ООН като най-голямото събитие в новото хилядолетие. Тръмп взе страна в европейския спор между Макрон и Орбан. Американският президент каза: „Америка се отказва от идеологията на глобализма. Америка прегръща патриотизма. Ние ще помагаме на народите, които имат куража да защитават своя национален суверенитет от всякакви посегателства“. „Това е тежък удар за Европейския парламент и Европейската комисия. Тръмп е големият началник на брюкселските началници. Европа без Америка е незащитим континент”, заяви Марков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Георги Марков: Европа е в тежка политическа криза и 2019-а ще бъде като 1989 – годините на прехода"}
{"url": "https://trud.bg/%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%82%d1%80%d1%8a%d0%bc%d0%bf-%d0%bd%d0%b0%d0%bf%d1%80%d0%b5%d0%b4%d0%b2%d0%b0-%d1%81-%d0%bf/", "text": "Администрацията на Доналд Тръмп напредва с плановете за създаване на „Арабско НАТО“, което да обедини в антиирански съюз партньори на САЩ в Близкия изток, предаде Асошиейтед прес. Държавният секретар Майк Помпео се срещна в Ню Йорк с външните министри на държави от Персийския залив, Египет и Йордания, за да придвижи проекта. Помпео е подчертал нуждата от разгром на групировката „Ислямска държава“ и други терористични организации, да се сложи край на конфликтите в Сирия и Йемен и да се „възпира, по думите му, зловредната дейност на Иран в региона“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.29", "title": " Администрацията на Тръмп напредва с плановете за създаване на „Арабско НАТО“"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bf%d1%80%d0%b5%d0%b4-%d0%be%d0%be%d0%bd-%d1%80%d1%83%d1%81%d0%b8%d1%8f-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8-%d0%b2%d1%81%d0%b8%d1%87%d0%ba/", "text": "Пред Общото събрание на ООН Русия обеща да направи всичко възможно за спасяване на ядреното споразумение с Иран, предаде БНР. В речта си външният министър Сергей Лавров определи решението на американския президент Доналд Тръмп за оттегляне от сделката като нарушение на решенията на Световната организация и заплаха за стабилността в Близкия изток. Лавров определи санкциите срещу Русия като политическо изнудване и отхвърли обвиненията, че Москва се е намесвала в президентските избори в САЩ и е извършила нападение с нервнопаралитично вещество във Великобритания. Германският външен министър Хайко Маас се обяви в защита на мултилатерализма и препоръча да се засили ролята на ООН, но и да се реформира Съветът за сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Лавров пред ООН: Русия ще направи всичко възможно за спасяване на ядреното споразумение с Иран"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%bd%d0%b5-%d0%be%d1%82%d0%b8%d0%b4%d0%be%d1%85-%d0%b2-%d0%bd%d1%8e-%d0%b9%d0%be%d1%80%d0%ba-%d0%b7/", "text": "Президентът на Сърбия Александър Вучич заяви, че не е пожелал да отиде на Общото събрание на ООН в Ню Йорк, защото там ще му се наложи да разговаря и с албански, и със световни представители, с които, както той каза, не би знаел за какво да разговаря вече, тъй като той желае същински напредък по отношение на Косово, „докато те не го искат“, предава скопското електронно издание „Локално“. Той изтъкна, че е доволен от това, как сръбският премиер Ана Бърнабич и министърът на външните работи Ивица Дачич са представили страната и добави, че двамата са свършили добра работа. „Не мога вече да ходя и да повтарям едно и също. Кажете ми, хора, дали сте готови за същински напредък. Ако сте, ето ме, ще долетя където пожелаете, в Брюксел, в Гренландия, където ме повикате. Само че не мога да дойда, да губя време и да слушам същите празни приказки, които слушам от години, че Сърбия трябва да признае независимостта на Косово“, заяви Вучич в Ниш. Той още веднъж посочи, че няма да признае косовската независимост, че Сърбия желае компромис, а не решение, при което албанците от Косово ще получат всичко, а сърбите нищо. „Това беше причината да не отида“, поясни Вучич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.29", "title": " Александър Вучич: Не отидох в Ню Йорк, защото не мога да слушам същите празни приказки"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: Четете поредния откъс от уникалната книга, подготвена за печат от издателска компания „Маркет пул”,  „Тайните на ръката“ , публикувана през 1859 г. от французина Адолф Дебарол – основател на научната хиромантия. У нас книгата е отпечатана за пръв път през 1905 г. в Свищов, а предстоящото издание е нейно точно копие.               Дженифър Лав Хюит: Телевизията подчини киното Човешкото тяло е храм, а не супермаркет. Не умея да пазя тайни и съм лоша лъжкиня.", "date": "2018.09.29", "title": " Труд Уикенд – един вестник за два дни"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4%d0%be%d0%bc%d0%b0-%d1%81%d0%b8-%d0%b6%d0%b5%d0%bd%d0%b0-%d0%b8-%d0%b4%d0%b2/", "text": "Възрастен мъж е загинал при пожар в апартамент в Русе, предаде  , позовавайки се на информация от говорителя на МВР в крайдунавския град. Сигнал за инцидента бил подаден в 7,55 часа. Огънят е лумнал на третия етаж в блок на кв.“Здравец“. Веднага на място пристигнали три противопожарни автомобила, екипи на полицията и на Спешна помощ. Живеещите във входа на блока са били евакуирани. Огнеборците са спасили от горящия апартамент жена с две деца. 85-годишният мъж, който също е бил в жилището е загинал. Причините за инцидента се изясняват. Предполага се, че пожарът е предизвикан от повреда в електрическо одеяло, което възрастният мъж използвал.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Мъж загина при пожар в дома си в Русе, жена и две деца са спасени от горящия апартамент"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d1%84%d0%b5%d1%80%d0%b8%d0%b1%d0%be%d1%82%d0%b0-%d0%bd%d0%b8%d0%ba/", "text": "Започва груповият лов на диви прасета в страната. Заради огнищата на африканска чума по свинете в Румъния, са въведени ограничения за лова по поречието на река Дунав. Ловци от общините Никопол, Белене и Гулянци отново блокираха достъпа до ферибота Никопол – Турну Мъгуреле при Никопол в знак на протест срещу заповедта на земеделския министър, която забранява груповия лов на дива свиня в 5-километрова зона по поречието на Дунав, предаде  . 1200 ловци не излязоха днес на лов в Плевенско. Част от тях имат право да ловуват, защото са извън буферната зона, но са солидарни с колегите си, чиято територия попада в забраната. Протестиращите настояха за среща със земеделския министър, за да чуят аргументите му за забраната, която ловците определят като нелогична. Блокадата на ловците ще продължи до 13:00 часа, след което протестиращите ще решат какви действия ще предприемат, ако заповедта не бъде отменена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Протестиращи блокираха ферибота Никопол – Турну Мъгуреле заради забрана на лов за дива свиня"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b8-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%b4%d0%b0%d0%b4/", "text": "Председателят на Парламентарната група на ГЕРБ и зам.-председател на партията Цветан Цветанов и кметът на Свищов Генчо Генчев официално дадоха старт на работата на нов томограф от последно поколение, инсталиран в отделението по образна диагностика на свищовската болница „Д-р Димитър Павлович“. На церемонията присъстваха също кметът на Велико Търново и председател на НСОРБ Даниел Панов, народният представител от ГЕРБ Станислава Стоянова и председателят на Общинския съвет в Свищов д-р Кристиян Кирилов, съобщиха от пресслужбата на ГЕРБ. „Радвам се, че този томограф, за който лекарите споделиха, че им е бил нужен още преди 20 години, сега ще даде възможност за точна диагностика и правилно лечение на пациентите. Хубаво е, когато ние сме част от силна и обединена Европа и трябва да си даваме сметка колко е важна това за нас. Защото реализираното тук е на стойност над един милион и сто хиляди лева. Това, което е изключително важно е, че това е трансграничен проект, който се финансира от европейската солидарност“, заяви Цветанов по време на събитието, като допълни, че само след година ще имаме възможност да дадем гласа си за силна и обединена Европа. „Аз знам какви са проблемите в Свищов и искам да благодаря на кмета Генчо Генчев, който е изключително отговорен градоначалник. Той живее с проблемите на Свищов не само в сферата на здравеопазването, но във всяка една област. Затова той и местната власт могат и занапред да разчитат на нашата подкрепа“, подчерта председателят на ПГ на ГЕРБ. С новата апаратура ще е възможна комплексна и висококачествена диагностика, което е от ключова важност както за пациентите, така и за ефективността на болницата. Томографът е закупен по проект „Вашето здраве има значение!“, финансиран от Програмата за трансгранично сътрудничество, който Свищов реализира съвместно с румънската община Зимнич. Преди дни в свищовската болница пристигна и реаномобил, оборудван по най-високите медицински стандарти. При своето посещение в лечебното заведение председателят на ПГ на ГЕРБ Цветан Цветанов подари на болницата мобилен ехограф. В момента лечебното заведение, което до неотдавна генерираше огромни дългове, изплаща редовно своите задължения, наваксано е и някогашното закъснение при възнагражденията на медицинския персонал. В болницата функционират  неврологично, хирургично, вътрешно, детско и отделение по образна диагностика, а също сектор за физиотерапия и клинична лаборатория. „Винаги, когато срещаме трудности, намираме подкрепа от г-н Цветанов, г-н Панов и народния представител Станислава Стоянова. Така беше и когато намерихме възможност да кандидатстваме за такъв проект. Затова държахме те да присъстват на това откривате, за да мога да им благодаря още веднъж. Това е една хубава придобивка, която Свищов заслужава”, каза на церемонията и кметът на общината Генчо Генчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.29", "title": " Цветан Цветанов и кметът на Свищов дадоха старт на работата на нова модерна апаратура в местната болница"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%bd%d0%b0%d0%b4-700-%d0%ba%d0%b3-%d0%b5-%d0%be%d1%82%d0%ba%d1%80%d0%b8%d1%82%d0%b8%d1%8f%d1%82-%d1%85%d0%b5%d1%80/", "text": " в 2 ирански ТИР-а на граничния пункт „Капитан Андреево“. Още снощи премиерът Бойко Борисов съобщи новината от трибуната на Общото събрание на ООН в Ню Йорк. Фирмата, получател на пратката е австрийска. Става дума за една и съща фирма – изпращач от Иран и една и съща фирма, която е трябвало да получи тази пратка. Хероинът е бил укрит в дървени пелети като са пътували 3 ирански камиона. В 2 от тях е било натоварено количеството от 712 кг хероин, предаде  . Предполага се, че третия ТИР е трябвало да бъде тестови камион или камион-отцепка. На турския граничен пункт обаче той не е преминал първи и е бил втори в редицата камиони. Смята се, че това е един от най-големите удари по пътя на хероина от Азия към Западна Европа. Това е митническа реализация, информацията е за малко над 700 кг хероин, но повече информация на този етап не може да се дава. Това каза Младен Маринов – министър на вътрешните работи. Най-вероятно става въпрос за транзитен превоз на наркотичното вещество, коментира още той. „Определено България има сериозни постижения в борбата против наркотрафика, България винаги географски е стояла на един от пътищата на трафика на наркотици така, че е съвсем нормално, когато полагаме усилия да задържаме и големи количества“, заяви още вътрешният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Младен Маринов: Над 700 кг е откритият хероин на „Капитан Андреево“\t\t\t"}
{"url": "https://trud.bg/%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d1%81%d1%8a%d1%81/", "text": "Габрово стана домакин на 26-то издание на националния конкурс „Пътен полицай на годината“. Началото на гонката даде министърът на вътрешните работи Младен Маринов, съобщиха от пресслужбата на МВР. На церемонията по откриването на състезанието присъстваха зам.-министърът на МВР Стефан Балабанов, директорът на Главната дирекция „Национална полиция“, главен комисар Христо Терзийски, началникът на отдел „Пътна полиция“- ГДНП, комисар Росен Рапчев, кметът на Габрово Таня Христова, зам.-министърът на транспорта, съобщенията и информационните технологии Ангел Попов, областният управител на Габрово Невена Петкова, директорът на ИААА Бойко Рановски и д-р Надежда Тодоровска, заместник генерален директор на БЧК. Днес е един изключителен ден за МВР, защото имаме честта 26-то издание на състезанието да се проведе именно в Габрово, където е родното място на Тодор Бурмов, първият министър на вътрешните работи, каза в обръщението си към гражданите и участниците преди откриването на състезанието министърът на вътрешните работи Младен Маринов. Той благодари за добрата организация на форума на директора на ОДМВР-Габрово, старши комисар Борислав Бончев. „Уменията, които днес ще покажете, бързината и ефективността на техните изпълнения, ще ви дадат шанс да спечелите това състезание. Но в реалната ви работа, всички тези умения ще дадат шанс за живот на хора, пострадали в пътно-транспортни произшествия. Начинът, по който ще представите вашите умения, ще дадат увереност на обществото, че сте гарант за неговата сигурност и във всеки критичен момент сте способни да окажете нужната помощ и да предотвратите по-тежки беди“, каза пред участниците министър Младенов. Той допълни, че темата за пътната безопасност е във фокуса на обществото като основен проблем и в този контекст е и днешното състезание, което чрез демонстрациите на пътните полицаи дава увереност на гражданите, че за тяхната сигурност се грижат подготвени полицаи. Националният конкурс „Пътен полицай на годината“ се провежда за 26 път. Състезанието преминава в няколко етапа. Вчера участниците преодоляха успешно дисциплините Теоретичен по оказване на първа долекарска помощ и Практически изпит по стрелба с пистолет. Днес участниците мерят сили и показват практически умения по оказване на долекарска помощ и майсторско управление на автомобил и мотоциклет. В състезанието тази година участват общо 26 младши автоконтрольори, сред които и 4 дами. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Вътрешният министър даде старт на състезанието „Пътен полицай на годината“ в Габрово (СНИМКИ)"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b6%d0%b8%d0%b2%d0%be%d1%82%d1%8a%d1%82-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b2%d0%b5%d1%87/", "text": "„На днешното заседание на НС н БСП лидерът на БСП Корнелия Нинова ще направи анализ на новата политическа обстановка , защото от вчера тя е качествено различна – животът на парламента вече зависи изцяло от ДПС и дали ОП и ГЕРБ ще приемат техните условия, за да ги накарат да се регистрират в зала“. Това заяви зам.-председателят на ПГ на „БСП за България“ Крум Зарков преди началото на заседанието на НС на БСП, съобщиха от пресслужбата на левицата. По повод обвиненията, че БСП не е в пленарна зала, когато се гласуват важни закони той заяви: „Видяхме как се коват закони в петък. Един закон, обявен като много важен от управляващите, беше оттеглен вследствие на договорка“. Крум Зарков заяви, че предстои обсъждане и на приоритетите на БСП в парламента. „За нас този парламент е изчерпан, затова се обявихме за предсрочни избори“, заяви той. Като друга важна точка Зарков посочи и „Визия за България“, по която в последния месец са проведени над 150 срещи. Тя трябва да даде нова перспектива на страната. „Ще обсъдим резултатите и ще видим как ще продължим напред. С „Визия за България“ отиваме отвъд един изборен цикъл. Искаме да начертаем път за Българя напред, политически път, и него ще отстояваме на всички избори, които идват в следващите месеци“, каза още той. Зарков обясни, че в края на заседанието ще бъдат направени важни промени в Националния предизборен щаб, защото БСП започва подготовка за избори – много вероятно е те да са предсрочни парламентарни, но при всички случаи, идват европейски и местни избори и БСП трябва да бъде готова за тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.29", "title": " Крум Зарков: Животът на парламента вече зависи изцяло от ДПС"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b4%d0%bf%d1%81-%d1%83%d0%b1%d0%b8%d1%85%d0%b0-%d1%81-%d0%b5%d0%b4%d0%b8%d0%bd-%d0%ba%d1%83%d1%80%d1%88%d1%83%d0%bc-%d0%b4%d0%b2%d0%b0-%d0%b7%d0%b0%d0%b5%d0%ba/", "text": "„Последните два месеца се белязани от нестабилност на управляващата коалиция – с битки за власт вътре в ОП, между ОП и ГЕРБ и между лобитата в ГЕРБ. Те вече стават видими с обвиненията в лобизъм между Сидеров и Симеонов и репликите между Цветанов и Бъчварова, и противопоставянето Борисов – Цветанов за оставките на министри. ГЕРБ предизвикаха и война между институциите, нападайки постоянно президента Радев. “ Това каза лидерът на БСП Корнелия Нинова на заседанието на НС на БСП, съобщиха от пресслужбата на левицата. Тя отбеляза, че се увеличават националните и местни протести- от майките на деца с увреждания, до пътища. Председателят на БСП изтъкна, че хората са несигурни. „Парламентарното мнозинство се клати. Два дни поред управляващите не можаха да съберат   от 121 човека, за да започне работа Народното събрание. Ние няма да крепим кворума им, за да съществува правителството на Бойко Борисов и да продължава да води държавата към дъното. Но от петък, имаме абсолютно нова политическа ситуация. ДПС убиха с един куршум два заека – и ГЕРБ, и ОП. Показаха на ГЕРБ кой кара влака и занулиха патриотите. Брилянтен ход. Ние не се регистрирахме за кворум. Първият път ДПС също. Изправени пред заплахата парламентът да бъде блокиран, правителството да падне и да загубят топлите си местенца и пари, ГЕРБ се предадоха на ДПС и изпълниха условието им – да оттеглят закона за местното управление. Вчера условието беше този закон. А следващите условия? С този ход ДПС изтриха патриотите от политическата карта.“- коментира новата ситуация Корнелия Нинова. Тя припомни твърдението на ОП преди няколко месеца: „Ако има някаква заплаха за България, това е връщането на ДПС на власт. ДПС не може да се примири с факта, че ги отстранихме от властта и то завинаги“. Нинова каза, че в петък се е видяло, че не само не са ги отстранили, а в името на това – патриотите да останат във властта, са легнали на килимчесто пред ДПС. „Нека се знае – ДПС управлява ГЕРБ, а патриотите са щастливи от това, защото великодушно им се подхвърлят трохи от държавната трапеза. У управялващите няма принципи, няма идеологии, няма програма. Ето затова сме призвани да бъдем алтернатива на статуквото. Ако искахме власт на всяка цена, сега и ние можехме да се сговаряме за постове и пари. Не искаме това. Искаме смяна на модела и затова сме различни.“- заключи лидерът на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.29", "title": " Нинова: ДПС убиха с един куршум два заека – и ГЕРБ, и „Обединени патриоти“"}
{"url": "https://trud.bg/%d0%bb%d0%b5%d0%ba%d0%b0%d1%80-%d0%b5%d0%bc%d0%b8%d0%b3%d1%80%d0%b0%d0%bd%d1%82-%d0%b2-%d1%81%d0%b0%d1%89-%d0%b4%d0%b0%d1%80%d0%b8-55-%d0%bc%d0%bb%d0%bd-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Щедрото дарение на медика е послание към младото поколение Емигрантът в САЩ д-р Андрей Георгиев, който дари 2,5 млн. долара на Лом, бе обявен за почетен гражданин на крайдунавския град. Лекарят-благодетел обаче е оставил огромни средства за образование не само на Лом и гимназията му, която е завършил преди близо 80 години. В последните си дни медикът, прекарал далеч от родината почти целия си живот, е завещал още 3 млн. долара на България, проучи вестник “Труд”. В завещанието си д-р Георгиев е отделил над 1 млн. долара на Медицинския университет в София и около 2 млн. долара за стипендии на български студенти на Университета в Уилмингтън, САЩ, където е живял и работил. Жестът на лекаря-емигрант не е само прощален поклон към Родината, след дългите години по чуждите земи, убедени са негови близки. Щедрото дарение на медика е послание към българите и към младото поколение в България, че само с труд, упорство и образование всеки човек и всеки народ, дори когато са в изключително тежко положение, могат да намерят изход и не само да оцелеят, но и да преуспеят. И тази житейска философия не е взета от книгите, а е наследена и лично изстрадана от емигранта, изградил живота си в чужбина от нулата до висотите на професионалните успехи, и признанието и уважението на всички, които са го познавали. Трудолюбието, упоритостта и предприемчивостта си д-р Андрей Георгиев е получил от предците си – добри и работливи стопани, родолюбци, готови винаги да подадат ръка на хора, притиснати от неволите, разказват жители на селата Пещера, Радомирско и Дългоделци, Ломско, откъдето са родителите на лекаря. “Родът на д-р Георгиев по баща е известен като Джорниловци и за него има сведения още от XVI век”, свидетелства кметът на Пещера Стефан Евтимов. Дядото на доктора емигрант Георги е имал четири деца, семейството било задружно, а образованието за тях било на почит. Затова синът Асен – бащата на бъдещия лекар, е бил пратен да учи земемерство в Чехия. Отрасъл в първите десетилетия след Освобождението и възпитан в дух на патриотизъм, Асен Георгиев участвал във войните за обединение на България, а след края им преминал в запаса и се заел със земемерска дейност. Вероятно при пътуванията си по работа из градове и села той срещнал и съпругата си Рилка Първанова – дъщеря на един от най-заможните и уважавани стопани в Ломския край Първан Видлишки от Дългоделци. На 2 март 1921 г. в София се родил първият син на Асен и Рилка Георгиеви, който те нарекли Андрей. Малко по-късно земемерът и семейството му се заселили в родния край на съпругата, където Асен станал техник в общината в село Медковец, а през 1934 г. бил назначен и за кмет. За четири години на кметския стол Асен Георгиев преустроил площада и улиците в селото, придвижил комасацията на земите, вдигнал селска млекарница и започнал изграждане на прогимназия. А през това време синът му Андрей завършил елитната полукласическа ломска гимназия и записал медицина в Софийския университет. Дипломирането му като лекар обаче съвпаднало с включването на България във Втората световна война и младият д-р Георгиев заминал като поручик на фронта. Но когато се върнал заварил съвсем друга държава. Новата власт гледала с недоверие и неприязън към бившите управници, офицери и интелигенти и ти дамгосвала като “врагове на народа”. Бащата Асен Георгиев бил осъден и вкаран в затвора. Голяма част от земята и всичката земеделска техника на семейството била конфискувана, а останалите ниви Асен Георгиев, останал без инвентар, сам дарил на новото кооперативно стопанство. Но не отнемането на имотите и парите уплашили задружната и заможна фамилия, а липсата на свобода и хоризонти за развитие на хората с идеи, различни от комунистическите. Разбрал, че за сина му, заклеймен вече за “фашист” и “враг”, няма бъдеще в родината, бащата организирал бягството на Андрей Георгиев зад граница. “За мен парите нямаха никакво значение. Дадох с удоволствие на ръка 400 000 лева на един големец, за да отиде синът ми в странство!”, споделя в разговор, записан от Държавна сигурност бащата. През 1946 г. д-р Андрей Георгиев заминал официално на специализация в Чехословакия, но след края й не се върнал, а отпътувал за Франция и оттам – в САЩ. Без достатъчно пари в джоба си и без да знае езика, само за няколко години младият емигрант защитил лекарска си диплома, намерил работа и започнал да гради успешна кариера. И въпреки че в началото не разполагал с много средства, редовно пращал храна и пари на близките си и лекарства за болни хора от родния край. Възпитан от семейството си в патриархалните български добродетели – работливост, упоритост, скромност и отзивчивост, Андрей Георгиев пише през 1952 г. от САЩ на близките си в България. “Имам десетократно и стократно повече, отколкото е нужно на един човек и единственото, което искам е да имам хора, на които също да създам един чудесен живот”. Той обаче не вижда повече родителите си, те умират далеч от него. Когато вече над 90 годишен наближава края на живота си, д-р Георгиев дарява почти всичко, което е спечелил на родината си и младите хора в нея. “Не знаех нищо за този човек, преди парите му да дойдат в Лом. Сега мисля, че е невероятна личност – човек, който цени хората повече от парите.Той заслужава огромно уважение!”, споделя 20 годишният Юлиян Владимиров – един от първите стипендианти на д-р Андрей Георгиев, който учи компютърни технологии в Саутхемптън в Англия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2018.09.29", "title": " Лекар емигрант в САЩ дари $5,5 млн. на България\t\t\t"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%ba%d0%be%d0%bd%d1%82%d1%80%d0%be%d0%bb-%d0%b8-%d0%ba%d0%be%d0%bd%d0%ba%d1%83%d1%80%d0%b5%d0%bd%d1%86%d0%b8%d1%8f-%d1%82/", "text": "Контрол и конкуренция – това е основното, което ще се промени с изграждането на националната здравна информационна система. Това каза министърът на здравеопазването Кирил Ананиев пред „Дарик“. Кирил Ананиев коментира своите предложенията за промяна в здравната система. Той посочи, че с тези предложения е поставил началото на разговор за бъдещето на здравеопазването у нас. “1 млрд. и 700 млн. лева са средствата, които българите наливат в здравната система извън всички регламентирани плащания”, посочи министър Ананиев, като цитира данни от социологически проучвания. Що са отнася до предложението, нареченo модел А, за допълнителните 12 лева, които ще се плащат от всеки здравноосигурен, той подчерта, че те ще се използват за нови методи за лечение, за подобряване на цялата здравна дейност, включително до увеличаване на цените на здравни пътеки, които сега са недофинансирани. Министър Ананиев разви идеята си за допълнителното здравно застраховане, като посочи, че това е ще е право на избор на всеки отделен човек. Вторият модел е смесено финансиране – 8 процента, които постъпват в здравната каса, а допълнителните 12 лева постъпват в застрахователя. „Тоест, ако лечението е до 700 лева, парите ще са от задължителните 8 процента, а ако лечението е на стойност над 700 лева, разликата ще се покрива от допълнителната застраховка от 12 лева. Тази допълнителна застраховка е лична и може да има спестовен характер“, посочи Ананиев. След две години, на втория етап, и 8-те процента ще се прехвърлят към партидата на съответния човек при застрахователя. Министър Ананиев подчерта, че постепенно трябва да се децентрализира системата и затова ще е необходимо време. „Ще се изгради национална здравна информационна система, която ще е и в основата на контрола върху целия процес на лечението. Контрол и конкуренция – това е основното, което ще се промени“, подчерта министър Ананиев. Той допълни, че ще се работи по отношение на търговете за лекарства, така че да се постигнат и по-добри цени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Кирил Ананиев: Контрол и конкуренция – това е основното, което ще се промени с изграждането на националната здравна информационна система"}
{"url": "https://trud.bg/%d1%81%d0%b8%d0%bb%d0%bd%d0%b0-%d0%b1%d1%83%d1%80%d1%8f-%d1%83%d0%b4%d0%b0%d1%80%d0%b8-%d1%8e%d0%b3%d0%be%d0%b7%d0%b0%d0%bf%d0%b0%d0%b4%d0%b5%d0%bd-%d0%bf%d0%b5%d0%bb%d0%be%d0%bf%d0%be%d0%bd%d0%b5/", "text": "Средиземноморска буря с тропически характеристики удари югозападната част на Пелопонес, донасяйки ветрове от 90 километра в час, поройни дъждове и разбиващи се вълни в иначе спокойните крайморски общности като Метони, Финикунда, Корони и по-на север към административния град Каламата, предава електронното издание на гръцкия вестник Kathimerini. Очаква се бурята да засегне островите в Йонийско море, докато прекосява останалата част от Пелопонос в течение на деня, преди да удари източните части на страната и до донесе дъжд и силни ветрове над Евбея, Атика и Спорадийските острови. Вълните може да достигнат до височина от девет метра в района на остров Китира, предупреждават властите.  Бурята, която някои нарекоха „Зорбас“, се очаква след това да се насочи към Егейско море, удряйки Цикладските острови и Крит. Метеоролозите от Гръцката национална обсерватория заявиха, че бурята е по-слаба в събота, отколкото е било очаквано в петък, но предупредиха че условията въпреки това ще бъдат сурови.  Властите от гражданската защита съветват жителите и посетителите на районите, които са по пътя на бурята, да не шофират в лоши метеорологични условия и да не участват в ненужни дейности на открито. Те издадоха предупреждения и срещу плаване, а също така забраниха на всички фериботи и други кораби да напускат пристанищата на Атика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.29", "title": " Силна буря удари Югозападен Пелопонес"}
{"url": "https://trud.bg/%d0%bf%d1%80%d0%b5%d1%81%d0%bb%d0%b0%d0%b2%d0%b0-%d0%be%d1%82%d1%81%d0%bb%d0%b0%d0%b1%d0%b2%d0%b0-%d0%bd%d0%b0-%d0%bf%d0%bb%d0%b0%d0%bd%d0%b8%d0%bd%d0%b0/", "text": "Половинката й я глези с домашни гозби Само десет дни след като роди дъщеря си Паола, Преслава тръгна на разходки из планината, за да върне добрата си форма и да се възстанови по-бързо. Фолк певицата сподели снимки в социалните мрежи, на които личи, че тя изглежда и се чувства много добре скоро след щастливото събитие. Планината доста често беше сред предпочитаните места за релакс на Преслава и по време на бременността. Естествено неин неизменен спътник е любимият й мъж – бизнесменът Павел Лазаров, който не престава да я обгрижва и глези. Певицата се похвали, че гордият татко много често влиза в ролята на шеф готвач като един от най-големите му специалитети е риба, приготвена по авторска рецепта.", "date": "2018.09.29", "title": " Преслава отслабва на планина\t\t\t"}
{"url": "https://trud.bg/%d1%89%d0%b0%d0%b9%d0%bd%d0%bc%d0%b0%d0%b9%d0%b5%d1%80-%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d0%b2%d0%bb%d1%8f%d0%b7%d0%be%d1%85%d0%b0-%d0%b2-%d1%81%d0%b1%d0%bb%d1%8a%d1%81%d1%8a%d0%ba/", "text": "Неловка ситуация се създаде на държавната вечеря, дадена снощи за турския президент Реджеп Тайип Ердоган в Берлин, след като германският президент Франк-Валтер Щайнмайер определи задържането на германски граждани в Турция като политически мотивирано, предаде ДПА. „Като президент на страната съм разтревожен от това, че германски граждани са затворени в Турция по политически причини“, каза Щайнмайер в обръщение в президентския дворец, където бе дадена вечерята. В реч малко по-късно Ердоган гневно отхвърли критиките и, изглежда, се отклони от подготвеното изявление, като каза, че има „стотици, хиляди“ терористи, живеещи в Германия. Той изтъкна, че не е искал да повдига темата, но е бил принуден, защото Щайнмайер я е засегнал. Отношенията между Германия и Турция са сериозно влошени заради критиките срещу все по-авторитарното управление на Ердоган и репресиите срещу политически противници и журналисти след проваления опит за преврат през 2016 г. Германски граждани са задържани за предполагаемо участие в опита за преврат, което се отразява отрицателно на дипломатическите отношения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.09.29", "title": " Щайнмайер и Ердоган влязоха в сблъсък по въпроса за задържането на германски граждани в Турция"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b6%d0%b5%d1%80%d0%b5%d0%bc%d0%b8/", "text": "Министърът на външните работи на Великобритания Джереми Хънт твърди, че Русия е заинтересована от това преговорите между Лондон и Брюксел за Брекзит да се провалят. Тези предположения дипломатът изказа в интервю за британския вестник „The Times“, отбелязвайки, че подобен подход би оправдал съществуващите съмнения, че Москва има намерения да дестабилизира световния ред, предава ТАСС. „Руснаците подкрепят всичко, които разбива установения ред. Това е причината да подкрепят не само Брекзит, но и провала на преговорите за него. Те биха харесали всичко, което разбива Западната коалиция“, твърди Хънт. Външният министър, който пое поста през юли, след оставката на предишния министър Борис Джонсън, вярва, че Русия се движи в грешната посока. „Не мисля, че тя (Русия) е толкова зле, колкото беше през 70-те и 80-те години, но трябва да си признаем, че тя се движи в грешната посока и че Русия по своята същност е доста опортюнистична страна“, смята той. „Те (руснаците) чакат каквато и да е възможност, за да се опитат и да променят световния ред и го правят в една съвършено недопустима форма“. „Демокрацията отстъпва. По време на Студената война ние нямахме никакви съмнения по отношение на правотата на нашата система в сравнение с неправотата, която се случваше отвъд Желязната завеса. Сега виждате, че и във Великобритания, и в Америка, и в Европа хората не са съвсем убедени, колко правилна е тяхната система. Социалните мрежи могат да бъдат сила, която да помага на демокрацията, но в настоящия момент наблюдаваме негативни и дестабилизиращи последствия от тях“, посочи дипломатът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.29", "title": " Британският външен министър Джереми Хънт твърди, че Русия е заинтересована от провала на преговорите за Брекзит"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d0%be%d1%80%d0%b0%d0%b1%d0%b0-%d0%bd%d0%b0-%d0%ba%d0%b0%d0%bf%d0%b8%d1%82%d0%b0%d0%bd-%d0%b4%d0%b6%d0%b5%d0%b9%d0%bc%d1%81-%d0%ba%d1%83%d0%ba-%d0%b8/", "text": "Издирването на легендарния кораб “Индевър”, с който плавал капитан Джеймс Кук, е напът да приключи – навреме за 250-годишната от пътешествието му до Австралия, предаде Би Би Си. “Индевър”, по-късно известен като “Лорд Сандуич”, е бил потопен заедно с 12 други плавателни съда край Роуд Айлънд през август 1778 г., но никой досега не знаеше точно къде. След продължило 25 години археологическо проучване на района диренето почти се увенча с успех. Експерти са уверени, че ще имат категорична оценка за идентифицирането на “Индевър” през 2020 г. Тогава се навършват точно 250 г. от акостирането на капитан Кук в Австралия след двегодишно пътуване, започнало от Плимут, Англия. Археоложкият проект на Роуд Айлънд (Римап), който работи с Австралийския национален мореплавателен институт, изготви 3D-изображение, което показва съвпаденията със спецификациите на “Индевър”. Но все още предстои да бъде потвърдено на 100 процента, че това са останките от кораба. Детайлна работа предстои през 2019 г., обяви екипът археолози. И допълни, че е необходима подробна проверка на дървените останки и използваните пирони, която ще отнеме поне 18 месеца. Капитан Кук отплава с “Индевър” през 1768 г. на научна експедиция с цел картографиране на Тихия океан. С него той прави скици на Нова Зеландия и Австралия между 1769 и 1771 г. В австралийския залив Ботани Кук пристига през 1770 г. и обявява територията за владение на британската корона, въпреки наличието на голяма местна общност. След връщането си на Острова “Индевър” е преименуван на “Лорд Сандуич” и става военен кораб. Потопен е през 1778 г. по време на Американската война за независимост от британските военноморски сили, за да блокира залива Нарагансет (виж инфографиката). Самият Кук умира година по-късно – на 14 февруари 1779 г. на Хавайските острови, които той кръщава Сандвичеви, в схватка с местни жители. Погребан е в залива Кеалакекуа, като на брега се издига монумент в негова памет.    ", "date": "2018.09.29", "title": " Откриха кораба на капитан Джеймс Кук (ИНФОГРАФИКА)\t\t\t"}
{"url": "https://trud.bg/40-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%be%d1%82-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%be-%d0%b2%d0%b5%d1%89%d0%b5%d1%81%d1%82/", "text": "Нощен клуб в английския град Борнмът е бил затворен след като 40 души са пострадали в резултат на използван сълзотворен газ. Полицията разследва инцидента, но успокои хората, че не е открила наличие на вещества, които да са опасни за тяхното здраве, предаде  . Около 40 души са имали сериозни проблеми с дишането и са получили сериоzни възпаления на очите в нощния клуб „Камео ин Фър Родео роуд“ в Борнмът. Все още не е известно точно какъв тип газ е бил пуснат в помещението. Инцидентът е станал около 4 часа сутринта българско време. Клубът е бил евакуиран и екипи на Бърза помощ са се погрижили за пострадалите, като един от тях е бил откаран в болница като предохранителна мярка. Полицията е претърсила помещенията, но не е открила наличието на никакво вещество, което да продължава да представлява опасност за хората.  Рапърът Юнген, който е имал представяне там, разпространи в социалната мрежа Туитър следното съобщение: „Сигурен съм, че всички, които дойдохте да ме видите в Борнмът, видяхте как полицията ми изключи микрофона без да каже нищо по средата на представлението, защото някой е пръскал с газ. Надяваме се всички да сте добре“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.29", "title": " 40 души пострадаха от неизвестно вещество в британски нощен клуб"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d1%81%d0%b2%d0%b8%d1%89%d0%be%d0%b2-%d1%89%d0%b0%d1%81%d1%82%d0%bb%d0%b8%d0%b2-%d1%81%d1%8a%d0%bc-%d0%b4/", "text": "Щастлив съм, че спазвайки ангажиментите си за подкрепа на българските региони, имаме възможността да виждаме как те се развиват. Свищов е прекрасен пример за това, че когато местната власт е достатъчно инициативна, правителството и депутатите са винаги насреща, нещата се случват. За мен е много радостно да знам, че жителите усещат положителната промяна в Свищов и населените места в общината. Това заяви председателят на ПГ на ГЕРБ и зам.-председател на партията Цветан Цветанов, който на централния площад в Свищов разговаря с множество жители и гости, отбелязващи празника „Свищовски лозници“, съобщиха от партията. Градът е сред отличниците в инвестирането на европейски средства. В подобряването на жизнената среда, инфраструктурата, здравеопазването и услугите се изпълняват също и редица проекти с държавно и общинско финансиране. Реновирани са много жилищни сгради и прилежащите им пространства, осъвременени са детските градини и парковете, ремонтирани са улици, подобрена е образователната инфраструктура, обновяват се църкви. „В края на лятото държавата предостави безвъзмездно на Община Свищов 320 декара от бившите казарми. Теренът е с излаз на Дунав и ще бъде фактор за привличането на инвестиции“, каза кметът на Свищов Генчо Генчев, който придружаваше Цветанов по време на обиколката му в региона. Заедно с тях бяха и великотърновският кмет и областен координатор на ГЕРБ Даниел Панов, депутатът Станислава Стоянова и председателят на Общински съвет д-р Кристиян Кирилов. Цветан Цветанов и Генчо Генчев имаха възможността да разгледат и нов реаномобил от най-висок клас, специално изложен за жителите на Свищов по повод празника на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.29", "title": " Цветан Цветанов в Свищов: Щастлив съм да виждам как българските региони се развиват"}
{"url": "https://trud.bg/%d0%bf%d1%8a%d1%80%d0%b2%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b1%d0%be%d0%b5%d0%bd/", "text": "Първа катастрофа на американски боен самолет F-35B – част от суперскъпата програма на Пентагона, съобщава Би Би Си. Машината е паднала в Южна Каролина, като пилотът е успял да катапултира и няма жертви, се посочва в изявление на военните. Причината за катастрофата се разследва и подробности за полета не се съобщават. F-35 е най-голямата и най-скъпата военна бойна програма от този вид в света. Към момента прогнозите за глобалните продажби на този самолет са за около 3000 машини, като се очаква самото производство да продължи през следващите поне 40 години. Програмата за тези бойни самолети бе силно критикувана заради високите разходи и бойната ефективност. Предполага се, че стойността на катастрофиралия самолет е около 100 милиона долара, въпреки че от Пентагона твърдят, че са успели да сведат разходите по машините до около 90 милиона долара за брой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.29", "title": " Първа катастрофа на американски боен самолет F-35"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%bd%d0%b0%d0%bf%d0%b0%d0%b4%d0%bd%d0%b0-%d1%81%d0%b0%d1%89-%d0%bf%d1%80%d0%b5%d0%b4-%d0%be%d0%be%d0%bd-%d0%b7%d0%b0%d1%80/", "text": "Министърът на външните работи на Северна Корея И Йон-хо обвини САЩ за това, че възпрепятстват мирните усилия на Корейския полуостров със своето настояване за налагане на тежки икономически санкции срещу страната му, предава AFP. Обръщайки се пред Общото събрание на ООН, И заяви, „Настоящият застой е заради САЩ, и тяхното разчитане на принудителни мерки, които са смъртоносни за изграждането на доверие“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Северна Корея нападна САЩ пред ООН заради санкциите"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8-%d0%b4%d0%be%d0%ba%d1%82%d0%be%d1%80%d0%b0%d0%bd%d1%82-%d1%81-%d1%82%d0%be%d0%bf-%d0%ba%d0%b0%d1%80%d0%b8%d0%b5%d1%80%d0%b0-%d0%b7%d0%b0%d0%b4/", "text": "Тъжно е да гледаш огромния разрив между севера и юга на България Любомир Димитров е от успелите зад граница българи. 38-годишният икономист има завидна кариера в имотния бизнес отвъд океана. На 27 септември в Стопанската академия „Д.А.Ценов“ в Свищов той защити успешно докторска степен по „Финанси“ с дисертация за глобалните инвестиции в недвижими имоти. Димитров е родом от София, но е израснал в Русе, а бакалавърска степен по „Финанси“ придобил в свищовската академия по време на следването си от 1998 до 2002 година. „След двугодишно пребиваване в САЩ получих магистърска степен по „Финансов мениджмънт“ в свищовския ВУЗ по дистанционна програма през 2004-2005 г. Втората ми магистърска степен е по „Счетоводство и данъчно облагане“ във Флорида Гълф Коуст Университи през периода 2007-2010 година“, разказва успешният нашенец. Още стартовите му стъпки в практиката били свързани със сектор недвижими имоти, където бързо достигнал до позиция главен счетоводител на строителен предприемач, с над 2000 завършени имота в град Нейпълс, щата Флорида. Четири години от професионалната му реализация пък преминали в базирания в Клуинстън водещ световен производител на захар – Юнайтед Стейтс Шугар Корпорейшен, където Димитров бил главен за старши финансов анализатор. „През 2014 г. се преместих с моето семейство на Каймановите острови, където постъпих в Дарт Ентерпрайзес. Компанията управлява портфолио на стойност над 5 млрд. долара, включващо недвижими инвестиционни имоти в САЩ, Англия и Карибите. Последователно бях старши финансов анализатор до преди 2 години, а в момента съм ръководител на икономическия отдел на компанията“, споделя Любомир Димитров. Изявеният българин избрал катедра „Финанси и кредит“ при Стопанската академия в Свищов, където да защити своя докторат. „Съпоставяйки показателите качество спрямо цена на значителен брой докторски програми по финанси в САЩ и Европа, изборът категорично бе в полза на родната страна и финансовата катедра в Свищов. В много отношения българите имаме по-високо мнение за чуждото и забравяме за факта, че не само сме добри, но и по-добри от задграничните аналози. Докторската степен по „Финанси“ в Свищов е категоричен позитивен пример в тази насока. Не само защото това е първата българска финансова катедра, създадена още през 1952 г., не само заради над стоте успешно защитени дисертации на докторанти от вече четири континента, но най-вече заради хората и личния ангажимент на катедрен колектив, научен ръководител и академична институция. В лицето на проф. Андрей Захариев, който ръководи сега финансовата катедра, аз виждам една прецизно калибрирана школа по финанси, истинска ковачница за кадри, трамплин за успешна кариера в България и по света“, категоричен е Димитров. Той подчерта, че често споделя пред свои колеги във Флорида и на Карибите, че подготовката му от България по „Финанси“ е много по-добра от тази на дипломанти от редица престижни американските университети. Това напористият българин ежедневно доказва със знания, аналитичност, умения за диалог и дебат. Димитров дори разказва, че възпитаници на престижни университети като Оксфорд, Кембридж и Харвард са търсили от него помощ за решаване на практически казуси при магистърското им обучение. „Истината е, че първите десет години от кариера си изкарах с моите академични учебници по финанси на тогавашните доценти Стоян Проданов, Андрей Захариев и Пламен Пътев. Това са преподаватели, които директно обучават за нещата от практиката“, споделя Любомир Димитров. Като експерт с богат професионален опит в сектора на недвижимите имоти той предлага ценни препоръки към българските строителни предприемачи и инвеститори в имоти. „Това е сектор, двигател на растежа и на богатството. Всеки успял предприемач неминуемо е вземал решения за строителство и за недвижими имоти. Но това е и опасен бизнес. В него има цикличност. Цените не винаги само растат. Фалитът на Лемън Брадърс и последвалата глобална криза са урок, който всеки трябва да помни“, съветва Димитров. Вещият специалист смята, че устойчивите ниски данъци, ясните процедури за придобиване и разпореждане с имоти, както и минимални такси за притежаване на недвижимо имущество са в основата на привличането на инвеститори в недвижимости. „И в България, и на Карибите има уникална природа, която създава стойност, привлича инвеститори и най-вече може да се управлява в интерес на обществото. Но ако става дума за съвет, той е винаги един – инвестирайте само тогава, когато сте направили задълбочен финансов анализ на проекта и сте оценили всички рискове“, предупреждава Димитров. Експертът допълва, че опростените и ясни регулации и атрактивна данъчна система са водещи за всеки чуждестранен инвеститор. Обучените кадри и потенциалът за растеж са задължителни. „Всеки инвеститор работи с числа. Емоцията е на заден план. Когато числата доказват, че инвестицията е рентабилна и то в локация България, тогава и инвестицията се случва. Става ми тъжно като гледам настоящия огромен разрив между севера и юга на България. Северната ни граница с река Дунав е огромен неизползван потенциал за модален транспорт, логистика, нови мостове, пристанища, превоз на пътници от Видин до Силистра, индустриални паркове, туризъм, атракции и бизнес. Растеж може и трябва да има. България е с уникално географско разположение по пътя на сухопътния превоз на товари от Азия към Европа. Имаме планини, море, разнообразие от природни дадености, подкрепящ туризма климат и през зимата и през лятото“, изтъква Димитров. Преуспелият българин не крие благодарността си към преподавателите от свищовското висше училище, които имат огромна заслуга за неговото професионално израстване. „Впечатлен съм от журито, което оцени подобаващо моята научна разработка, в чиито състав са проф. Богомил Манов и доц. Димитър Ненков от УНСС, доц. Ваня Цонкова от ВТУ и на колегите от финансовата катедра в Свищов проф. Андрей Захариев и доц. Александър Ганчев. Изказвам благодарност на научния ръководител доц. Валентин Милинов, моята катедра и на цялата институция, каквато е Стопанската академия“, изброява Димитров. Той уточнява, че за тези три години е обогатил биографията си с авторски публикации като статии, студия, три научни доклада и едно престижно участие в авторския колектив на бакалавърския курс по „Бизнес оценяване“ в Свищов. „Мисля, че повече млади хора трябва да имат предприемаческо обучение и финансова грамотност. Пари и кариера могат да се правят на компютъра и в София, и в Свищов и във Флорида. Нужна е езикова подготовка, професионално обучаваща катедра, както и амбицията и личния избор за успех, въпреки всичко!“, категоричен е Любомир Димитров. И въпреки, че вече над 20 години той живее и работи зад граница, не забравя Родината си и родния език. „Съпругата ми е българка и с детето ни говорим на български. Спазваме нашите традиции и обичаи и така искаме да съхраним родната си идентичност. Поне веднъж годишно се завръщаме в България, където са нашите корени“, казва с нескрита гордост Димитров.", "date": "2018.09.29", "title": " Свищовски докторант с топ кариера зад океана\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%bf%d1%80%d0%b8%d0%b2%d0%b5%d0%b4%d0%b5-%d0%b0%d1%80%d0%bc%d0%b8%d1%8f%d1%82%d0%b0-%d0%bd%d0%b0-%d1%81/", "text": "Президентът на Сърбия Александър Вучич е издал заповед за привеждане на Въоръжените сили на страната в пълна бойна готовност заради действията на косовските специални сили, съобщава сръбската държавна агенция „Tanjug“, позовавайки се на администрацията на Вучич, предава РИА Новости. „Заповедта беше предадена на началника на Генералния щаб на сръбската армия“, се казва в информацията на „Tanjug“. В пълна бойна готовност са приведени и всички специални подразделения на министерството на вътрешните работи. По-рано беше съобщено, че около 60 души от специалната полиция на Косово са били разположени до язовира Газивода, в Центъра за екология и развитие на спорта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Александър Вучич приведе армията на Сърбия в пълна бойна готовност заради Косово"}
{"url": "https://trud.bg/%d1%8f%d0%bd%d0%b0%d0%ba%d0%b8-%d1%81%d1%82%d0%be%d0%b8%d0%bb%d0%be%d0%b2-%d0%bd%d0%b5-%d0%b1%d1%8f%d0%b3%d0%b0%d0%bc%d0%b5-%d0%be%d1%82-%d1%81%d1%8a%d1%80%d0%b5%d0%b2%d0%bd%d0%be%d0%b2%d0%b0%d0%bd/", "text": "На заседанието на НС на БСП председателят на БСП Корнелия Нинова представи обръщение от Янаки Стоилов, който отсъства от страната, съобщиха от партията. В него той аргументира оттеглянето на кандидатурата си за конституционен съдия: „Ние не бягаме от съревнование, дори от битка, но не участваме в предрешен избор, с който да легитимираме избора на управляващите (вероятно и с ДПС) и да поддържаме илюзия, че този парламент действа държавнически“- пише Стоилов. Според него е ясно, още преди внасянето на предложението по кандидатурата му и процедурата по изслушване, че е взето финалното решение. „Това се прави, за да се осигурят по-добри позиции на официално и неявно участващите в управлението на държавата и специално на съдебната власт. Да добавя и това какви хора и от какви позиции ще оценяват моята кандидатура. (Tова е моята оценка и позиция, която ръководството на БСП и ПГ са взели предвид)“ – коментира Янаки Стоилов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Янаки Стоилов: Не бягаме от съревнование, но не участваме в предрешен избор"}
{"url": "https://trud.bg/%d0%bd%d0%be%d0%b2%d0%b8-%d0%bb%d0%b8%d1%86%d0%b0-%d0%b2%d0%bb%d0%b8%d0%b7%d0%b0%d1%82-%d0%b2-%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%bd%d0%b8%d1%8f-%d1%89%d0%b0%d0%b1-%d0%bd%d0%b0/", "text": "НС на БСП избра нов Национален предизборен щаб. Начело лидерът на БСП Корнелия Нинова предложи Георги Свиленски. От щаба бе изваден досегашният зам.-председател Георги Гергов, както и Красимир Янков, който сам подаде оставка. Новите допълнения са: Александър Симов, Стоян Мирчев, Антон Кутев, Кристиан Вигенин, Иван Иванов, Николай Цонков, Иван Ченчев, Ия Гурбалова, Деница Златева, Явор Божанков и кметовете – Владимир Москов и Донка Михайлова. Сменен е и секретарят на щаба Асен Димитров с Вяра Емилова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.29", "title": " Нови лица влизат в Предизборния щаб на БСП"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%b8%d0%bd%d0%b4%d0%be%d0%bd%d0%b5%d0%b7%d0%b8%d1%8f-%d0%b4%d0%be%d1%81%d1%82%d0%b8/", "text": "Броят на жертвите в Индонезия, след земетресението от 7.5 по Рихтер и последвалото го цунами, ударило град Палу, достигна до 420 души, съобщава местния телевизионен канал „Kompas“, цитирайки председателя на Националната служба за справяне с последствията от стихийни бедствия, предава РИА Новости. Досегашната информация беше за 384 загинали и 540 пострадали. Председателят на службата уточни, че става въпрос за жертвите единствено в град Палу. Жертвите в другите засегнати райони все още не са преброени, посочва телевизионният канал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Броят на загиналите в Индонезия достигна до 420 души"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d1%81%d0%b8%d1%80%d0%b8%d0%b9%d1%86%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0/", "text": "Сириец откри стрелба с газов пистолет в центъра на София, информира  . Инцидентът е станал малко след 20 ч. пред телефонната палата. Няма данни за пострадали хора. Мъжът е бил в лек автомобил заедно с още двама негови сънародници и две момичета. Пред полицаите той е обяснил, че е стрелял във въздуха заради хора, които са го дразнели, преминавайки покрай автомобила. Към момента полицията изяснява дали в случая има замесени футболни фенове. Тримата сирийци са задържани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.29", "title": " Задържаха трима сирийци след стрелба с газов пистолет в центъра на София"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80%d0%b0/", "text": "Автобус на градския транспорт с 14 пътници катастрофира на изхода на Русе за София, предаде БНТ. Ранена е една жена, която е настанена в болницата със счупени крайници. Водачът спрял автобуса, за да направи обратен завой, но се усъмнил, че има повреда и слязъл да провери какво се случва. В този момент автобусът потеглил и се забил с пътниците в близкото дере. Пробата за алкохол на 31-годишния шофьор е отрицателна. Предстои изясняване на причините, довели до инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.29", "title": " Катастрофира автобус на градския транспорт в Русе"}
{"url": "https://trud.bg/%d0%be%d0%b1%d0%bb%d0%b0%d1%87%d0%bd%d0%be-%d0%b2%d1%80%d0%b5%d0%bc%d0%b5-%d0%b4%d0%bd%d0%b5%d1%81-%d0%bc%d0%b0%d0%ba%d1%81%d0%b8%d0%bc%d0%b0%d0%bb%d0%bd%d0%b8%d1%82%d0%b5-%d1%82%d0%b5%d0%bc%d0%bf/", "text": "Днес над по-голямата част от страната облачността ще е значителна. До вечерта слаби валежи ще има на места в Южна и Източна България, а без валежи ще се задържи в Северозападна България и по поречието на река Дунав, където ще има по-значителни разкъсвания на облачността, предаде БТВ. Постепенно през деня вятърът ще се ориентира от североизток и до вечерта ще се усили, особено в Източна България. Максималните температури ще бъдат между 19° и 24°, за София – около 19°. Атмосферното налягане през деня ще продължи да се понижава и ще бъде малко по-ниско от средното за септември, вечерта отново ще започне да се повишава. Над Черноморието ще преобладава облачно време и на места ще превали слаб дъжд. Вятърът ще се ориентира от североизток и до вечерта ще се усили. Максималните температури на въздуха и морската вода ще са 21°-22°. Вълнението на морето ще бъде 2-3 бала с тенденция на усилване след обяд и вечерта. Над планините облачността ще е значителна и на места ще превалява слаб дъжд. Ще духа умерен и временно силен вятър от юг-югозапад, в ниските части – от североизток. Максималната температура на височина 1200 метра около 14°, на 2000 метра – около 7°.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Облачно време днес, максималните температури ще са между 19° и 24°"}
{"url": "https://trud.bg/%d1%81%d0%b8%d1%80%d0%b8%d1%8f-%d0%bd%d0%be%d0%b2%d0%b8%d1%82%d0%b5-%d1%80%d1%83%d1%81%d0%ba%d0%b8-%d1%80%d0%b0%d0%ba%d0%b5%d1%82%d0%b8-%d1%81-300-%d1%89%d0%b5-%d1%81%d0%bf%d1%80%d0%b0%d1%82-%d0%b8/", "text": "Сирия се надява, че с помощта на руските зенитноракетни комплекси „С-300“ израелската авиация ще бъде лишена от достъп до сирийското въздушно пространство. Това заяви вчера външният министър на Сирия Уалид ал Муалем след среща с руския си партньор Сергей Лавров, предаде ТАСС. Муалем уточни, че Дамаск очаква доставката да се осъществи до две седмици. На 24 септември руският министър на отбраната Сергей Шойгу заяви, че до две седмици на сирийските въоръжени сили ще бъде предадени „С-300“. Седмица преди това сирийската противовъздушна отбрана свали по грешка руски разузнавателен самолет „Ил-20“, докато отразяваше нападение на израелски изтребители. Израел обясни, че операцията е целяла да предотврати доставка на оръжия за радикалната ливанска групировка „Хизбула“. Москва обвини Израел, че неговите самолети се криели зад руския самолет, чийто 15-членен екипаж загина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.29", "title": " Сирия: Новите руски ракети С-300 ще спрат Израел"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d0%be%d1%81%d0%b5%d1%82%d0%b8-%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8%d1%8f-%d0%bc%d0%b0/", "text": "Председателят на ПГ на ГЕРБ и зам.-председател на партията Цветан Цветанов посети свищовския манастир „Покров Богородичен“. Заедно със свищовския кмет Генчо Генчев, кмета на Велико Търново Даниел Панов, народния представител Станислава Стоянова и председателя на Общински съвет – Свищов д-р Кристиян Кирилов, Цветанов запали свещичка за здравето на всички българи и на жителите на община Свищов, която отбелязва своя празник „Свищовски лозници“, съобщиха от пресслужбата на ГЕРБ. Председателят на ПГ на ГЕРБ разговаря с игумена Отец Христо, който не скри признателността си за подкрепата, която светата обител получава от правителството на премиера Бойко Борисов. Към манастира вече води широк асфалтов път, какъвто никога не е имало, а за втора поредна година храмът получава от държавата транш за неотложни ремонти. Отец Христо благодари на Цветан Цветанов и за личния жест, който той направи, по време на предишното си посещение за храмовия празник на „Покров Богородичен“. Тогава свищовският кмет изненада Цветанов със специално изработена върху крушово дърво и осветена по канон голяма икона на Света Богородица Йерусалимска. Председателят на ПГ на ГЕРБ остана трогнат и пожела иконата да остане в свищовския манастир, където силата й ще бъде най-голяма. „Ликът на Света Богородица Йерусалимска вече посреща всички, пристъпващи в църквата и закриля миряните, посещаващи манастира“, обясни Отец Христо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.29", "title": " Цветан Цветанов посети свищовския манастир „Покров Богородичен“"}
