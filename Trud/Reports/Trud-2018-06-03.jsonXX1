{"url": "https://trud.bg/%d0%b2%d1%82%d0%be%d1%80%d0%b8-%d0%b1%d0%be%d1%81%d1%84%d0%be%d1%80-%d0%b7%d0%b0%d1%81%d1%82%d1%80%d0%b0%d1%88%d0%b0%d0%b2%d0%b0-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%b3%d1%80/", "text": "Първата инициатива на новото турско правителство след очакваното спечелване на изборите след 3 седмици (на 24 юни) е прокопаването на „Канал Истанбул” – изкуствен морски път, който ще свърже Черно с Мраморно море през европейската територия на югоизточните ни съседи. Изкуственият канал е най-мащабният инфраструктурен проект в историята на Турция и целта му е да облекчи трафика през натоварения Босфор (56 000 кораба на година), в частност на петролните танкери (10 000 на година). Той обаче има и друга задача:  „Една от основните цели е да бъде намален рискът, създаван от кораби, пренасящи опасни материали през Босфора”, коментира Ахмет Арслан, министър на транспорта и мореплаването на Турция. Проектът предизвиква взрив от недоволство от страна на еколози, архитекти и урбанисти. Според критиците каналът залага огромна екобомба в региона, нарушавайки биосферите на Черно и Мраморно море, както и баланса на подпочвените води по трасето му. Прокопаването на канала може да увреди един от важните водоизточници на мегаполиса – езерото Сазлъдере. Също така той ще унищожи археологически обекти край Истанбул на възраст от 8500 години и като цяло ще нанесе огромни щети на околната среда. От военно-стратегическа гледна точка пък се поставя въпросът дали каналът ще се подчинява на същия режим като конвенцията от Монтрьо за Босфора и Дарданелите, както и какви ще са таксите за преминаващите през него съдове. Проектът е част от голям план на турският президент Реджеп Ердоган, озаглавен „Визия 2023”. Той предвижда вложение от 400 млрд. долара в инфраструктурни мегапроекти, най-големият от които е „Канал Истанбул”. Така след 5 години ще бъде ознаменувана 100-годишнината на основаването на Република Турция от Кемал Ататюрк, а крайната цел е икономиката на комшиите да се нареди сред 10-те водещи в света. Каналът е с дължина 45 километра и ширина 150 м на повърхността и 120 м на дъното. Дълбочината му ще е 25 метра. Това позволява преминаване на най-големи кораби и дори на подводници. Съоръжението ще свърже северен и южен Истанбул и ще превърне в остров най-населената западна част на мегаполиса. Оценен на около 16 млрд. долара, отпускането на които от държавната хазна е вече осигурено от президента Ердоган. В строителството му ще бъдат заети 5000 души, а над него ще бъдат построени 6 моста. Президентът Реджеп Ердоган анонсира проекта в своя реч още през 2011 г. като част от няколко „луди проекта”. В крайната точка на черноморското крайбрежие е планирано изграждане на контейнерно пристанище, което ще отстои недалеч от изгражданото понастоящем трето мегалетище в Истанбул, което трябва да се открие още тази година. С годишен капацитет от 200 млн. пасажери Турция се надява новият въздушен хъб да привлече трафик от европейските аерогари. А нова магистрала през Странджанските гори на черноморското крайбрежие ще „захранва” потока към летището и канала с товари от Европа и Азия на изток. Каналът ще започва от езерото Кючукчекмедже – естествено формирана лагуна в Мраморно море, западно от Истанбул. И ще продължи на север през дигата Сазлъдере и селището Шамлар, стигайки до Черно море на север. Почвата, изкопана за канала, ще бъде използвана за създаване на три изкуствени острова в Мраморно море. Разликата в солеността на Черно и Мраморно море е голяма. В момента през Босфора минават две течения – повърхностно с по-сладка вода от Черно към Мраморно море и дънно с по-солена вода в обратна посока. Новият канал ще наруши този баланс. Отходните води на Истанбул (97% пречистени) се изливат в дълбоководното течение и се отнасят в Черно море.  Новият канал ще наруши този баланс като увеличи солеността на Черно море за сметка на тази в Мраморно.  Ще бъде нарушен и кислородният баланс на двете морета и ще се сложи началото на процес, известен като „аноксия“. Това винаги е свързано със огромен стрес за водорасли, планктон и морските обитатели.  Очакват се гнилостни процеси и мирис на сяра като следствие от променения кислороден баланс. “Канал Истанбул” дава бъдеще на черноморските ни пристанища и развитието на морската индустрия у нас, смята кап. Димитър Димитров, вицепрезидент на Европейската конфедерация на Асоциациите на морските капитани. Според него Босфорът е с естествени ограничения за големите контейнеровози, които не влизат в Черно море и това е спирачка за развитието на бизнеса у нас. Босфорът вече е недостатъчен да поеме големия трафик, особено след промените в него отпреди 20 години да върви еднопосочно и на изчакване. Средно нашите кораби чакат по 36 часа, имаме около 50-60 преминавания на година, така че се събират по 90 търговски дни престой за 5000 долара на кораб на ден загуби, тоест около половин милион долара отиват в чакане на кораб. Това коментира за “Труд” изпълнителният директор на най-голямата шипингова компания в Черно море “Параходство БМФ” кап. д. п. Александър Калчев. А ако има и лоши метеоусловия, Босфорът се затваря и изчакванията могат да продължат и повече. “Аз лично като капитан на кораб съм чакал над 4 дни в Босфора”, допълни той. Според него през новия канал “Истанбул” в Черно море ще могат да влязат и големите танкери и контейнеровози с по 300 000 тона дедуйет, които сега не могат да си позволят чакане дори и ден, защото им носи огромни загуби. Те предпочитат да разтоварят стоката извън Черно море на малки кораби, които я разнасят в региона. Но ако започнат да влизат в черноморските пристанища, това ще отвори пазара на работна ръка и ще стимулира цялото икономическо развитие около тях. Мраморно море е от векове център за миграция на рибата и единствената връзка между Черно и Бяло море. Новият канал няма да отстъпва на Босфора като път за движението на морските обитатели. Прокопаването на канала ще доведе до нашествие на чужди пришълци, което по-скоро ще е с негативни отколкото с положителни тенденции, смята доц. д-р Виолин Райков, ихтиолог в Института по океанология към БАН във Варна. Той припомни, че Мраморно море е почти двойно по-солено от Черно море и само екологично пластичните риби ще могат да се приспособят у нас. Една от тях може да се окаже морската звезда, която е активен хищник и се храни с рапани. При всички случаи ще има стрес върху двете екосистеми на моретата. Неблагоприятно ще бъде и нашествието на зоопланктони и фитопланктони у нас, което ще повлияе отрицатално на местните видове риба. Напоследък турски природозащитни организации и медии все по-често алармират за екопроблемите на Мраморно море. Сафридът, тази традиционна риба, вече я няма, липсва и по пазарите в крайбрежните селища на южната ни съседка. Сред плюсовете на канала е възможната поява на единични бройки от скъпата риба тон, но е трудно да се прогнозира. Рибарите обаче вече са в очакване на по-голяма слука, особено на ципура и скъпо продавания лаврак. Някои от тях отидоха и по-далече в мечтите си за завръщането на черноморската скумрия, която изчезна през 70-те години на миналия век, защото спряла да хвърля хайвера си в Босфора, замърсен от мазут. Според някои и сега има малка дребна испанска скумрия наречена кольос, която за ценители минава за деликатес. С пътя на рибата не очакваме да се случи нищо особено, смята Красимир Вангелов, капитан на риболовен кораб. Това ще е просто изкуствено прокопан канал и тя може да го използва, а може да си върви по стария или по двата. “Това е Божа работа, а ние не сме Господ, а сме си просто рибари”, отсича капитанът. И разсъждава, че от хилядолетия рибата си знае пътя. “Рибата все пак си има някакво ДНК и си влиза от Черно в Мраморно море всяка есен, а на пролет по обратния път. От векове. В Царево риболовците пък смятат, че нещо няма се промени. Не смеят да мечтаят, че струпване на пасажи ще се получи и то край нашите брегове. С прокопаването на „Новия Босфор” мнозина мечтаят пак да се появи рибата тон. Преди години огромният “оркинос” (вид риба тон) го имало в Черно море. Несебърски рибари дори са се снимали през 30-те край уловен оркинос, яхнат от дете.", "date": "2018.06.03", "title": " Втори Босфор застрашава Черно море (ГРАФИКА)\t\t\t"}
{"url": "https://trud.bg/%d0%b5%d0%bb-%d0%bc%d0%b0%d0%b5%d1%81%d1%82%d1%80%d0%be-%d0%bd%d0%be%d0%b2%d0%b8%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0/", "text": "Ел Маестро е призван да върне шампионската титла в музея на ЦСКА! Клубът се спря на едва 35-годишен специалист, който навсякъде сравняват с вундеркинд. Нестор Йестич е родом от Белград, но реално е жител на света. След като през миналия сезон стана шампион на Словакия със „Спартак“ (Търнава), сега подписа двегодишен договор с ЦСКА. Само на 15 години Нестор решава, че ще бъде треньор по футбол. Първата му работа е в „Уест Хем“. Назначен е като технически треньор. Йестич хвана окото на скаутите на „чуковете“ заради работата с децата на тим от предградията на Лондон. Брат му Никон също е бил наричан вундеркинд. Така двамата решават да сменят фамилното си име през 2002 година и вече по паспорт са Ел Маестро. „ Тогава цялото семейство се мести във Виена. Но месец по-късно Нестор е поканен от „Ювентус“, където работи под контрола на Марчело Липи. Две години продължава службата му като технически треньор в „Старата госпожа“, преди да се завърне във Виена. Първото му австрийско начинание е като наставник на юношите на гранда „Аустрия“. Заедно с брат си Ел Маестро отива във „Валенсия“ през 2004 година, а от 2006-а е помощник-треньор на втория тим – „Валенсия Местая“, където миналия сезон работи и Любо Пенев. Качествата на младия талант хванаха окото на „Шалке“. Първоначално той е представен с оригиналната си фамилия Йевтич, защото германците не можели да разберат как така ще се казва Ел Маестро. Журналисти и фенове не спирали да задават въпроса: „Как така асистент на Мирко Сломка ще е 23-годишен човек? От къде е той?“ На 13 април 2008 година „Шалке“ уволни целия щаб заради слаби резултати. След два сезона Сломка взе Ел Маестро със себе си в „Хановер“ Освен като асистент етническият сърбин бе и технически треньор. Тандемът се премести в „Хамбургер“ през 2014 година. И днес Ел Маестро има картотека в в седмодивизионния „Блау Вайс“ (Холабрунд) от Австрия. На 1 юни 2014 година изиграва единствения мач в кариерата си там – загуба с 3:5 от „Райфайзен Енцерсфелд“. Австрия се превръща в една от любимите страни за Нестор. Така в началото на сезон 2016/2017 той е поканен от Торстен Финк за помощник в „Аустрия“ (Виена). След само два месеца работа клубът удължава договора му с още една година. Само че Ел Маестро вече е истински Маестро и не върви да работи само като асистент. Така се стига и до най-гръмкото постижение в кариерата му. Словашкият „Спартак“ (Търнава) покани Нестор за треньор, а брат му – за асистент. Още в първия сезон за първи път стана шампион на страната. Семейството на Ел Маестро продължава да живее във Виена. Това е и една от причините твърде лесно да се разбере със „Спартак“. Търнава е на час и половина път с кола от австрийската столица. Сега статутът няма да се промени – има по няколко полета между София и Виена дневно, които ще отнемат същото време. Заради работата му в края на миналата година Ел Маестро получи предложение да поеме „Щурм“ (Грац). Но реши, че трябва първо да изпълни мисията си. „Титла със „Спартак“ е равносилна на титла с „Шалке“, възкликна треньорът след успеха. Факт – тимът от Търнава е на пето място по бюджет в словашката лига. Далеч зад грандове като „Слован“ (Братислава) и „Кошице“. Титла в Шампионската лига – това е детската мечта и сегашна цел на Нестор Ел Маестро. В много интервюта сърбинът с английски паспорт твърди, че скоро ще заработи в една от големите европейски лиги. А желание, но не само на сън, е да стъпи на европейски връх. За първи път го казва публично, когато е на 25 години. ЦСКА очевидно трябва да е още един трамплин за Ел Маестро по пътя към славата. Никъде освен във Виена той не притежава имот. Сега направи лек завой в пътя, който чертае още от 8-годишно дете – новият му отбор не е от страна, където се говори немски. Но пък ще му помогне родният сръбски. Нестор е полиглот в истинския смисъл на думата – говори свободно английски, немски и испански. С други думи – няма да има езикова бариера на „Българска армия“.", "date": "2018.06.03", "title": " Ел Маестро – новият треньор на “Армията”"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%84%d0%b8%d0%bd%d0%b0%d0%bb%d0%bd%d0%b0%d1%82%d0%b0-%d0%b1%d0%b8%d1%82%d0%ba%d0%b0-%d0%b2-%d0%b3%d0%bb%d0%b0%d1%81%d1%8a%d1%82-%d0%bd%d0%b0/", "text": "", "date": "2018.06.03", "title": " Започва финалната битка в „Гласът на България“"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%b1%d1%80%d0%b0%d0%bd%d0%b8-%d0%ba%d1%80%d0%b0%d0%b2%d0%b0%d1%82%d0%b0/", "text": "Консервативният британски депутат Джон Флек се застъпи за бременната българска крава Пенка, която е заплашена от умъртвяване, предаде Би Би Си. Случаят с животното доби известност миналата седмица, включително в западни медии, след като стана ясно,  . След което се е върнала при собственика си Иван Харалампиев. Според законодателството на ЕС обаче, след пресичане на границата, за да се върне обратно, кравата трябва да разполага с документ от сръбски ветеринар за здравословното й състояние. Освен това медицинско лице трябва да съпроводи животното при преминаване на граничната бразда. И заради риск от епидемии и болести, сега Пенка трябва да бъде умъртвена. “Не може една малка разходка да бъде наказана със смърт”, коментира Джон Флек, който предложи да плати за услуги на ветеринар. Той е написал писмо до председателя на Европарламента Антонио Таяни и до българския премиер Бойко Борисов, за да предотвратят това “изопачаване на правосъдието”. Британският в. “Дейли Телеграф” е   за спасяване на кравата, която довчера бе събрала над 6000 привърженици., а случаят с животното бе отразен от големите медии на Острова и в Европа.  За едни Пенка е беглец в сърбия. Според собственика й Иван Харалампиев тя е турист: „Тази крава ходи на разходка, на туризъм до съседна Сърбия. Свободна си отиде в Сърбия, на връщане от Сърбия я изкарват, че е дезертьорка”. Преди повече от две седмици кравата напуска стадото. Собственикът й я търси безуспешно. Преди дни получава сигнал, че е в Сърбия и отива да си я прибере. У нас обаче разбира, че животното подлежи на евтаназия. „Тази крава минава, дебело подчертавам, през Олтоманци, през границата, през бариерата, през митничари, през полицаи, които не я отразяват никъде в нито един документ. Тя е туристка. Всеки турист ли, който ходи, требва да бъде убит? И е бременна плюс това, в 6-ти месец е бременна и не може да я убият и да не видим рожбата и всичко”, възмущава се до днес стопанинът. Вече на родна земя, Иван получава уведомление от инспектори по храните, че по закон животното подлежи на приспиване. Твърди, че кравата е много притеснена и даже е плакала.", "date": "2018.06.03", "title": " Британски евродепутат брани кравата Пенка\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%b4%d0%b0%d0%b4%d0%b5-%d0%ba%d1%83%d1%80%d0%b1%d0%b0%d0%bd/", "text": "Кметът д-р Атанас Камбитов даде курбан за здраве и благоденствие на жителите на Благоевград. За четвърта поредна година стотици хора се събраха край 33-метровия Кръст, пазител на града, в местността „Заева поляна“. Кметът на община Благоевград Атанас Камбитов поздрави съгражданите си по случай празника и припомни с благодарност и почит името на покойния Неврокопски митрополит Натанаил, „Днес сме тук да се помолим за здраве, за закрила, и на този ден, да си спомним за дядо Натанаил, Бог да го прости! Човекът, който освети кръста, благодарим и на Дядо Серафим, на нашите отци, за това, че винаги са с нас. Да благодарим и на хората, които помогнаха да може да бъде изграден този кръст. Благодаря и на кметовете, които се включиха в организацията за курбана. Желая на всички здраве! Бог да пази Благоевград!“ . Отец Андон Шавулев от благоевградския храм „Въведени Богородично“ отслужи литургия за здраве и благослови трапезата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Кметът д-р Атанас Камбитов даде курбан за здраве на жителите на Благоевград"}
{"url": "https://trud.bg/%d0%b3%d0%bb%d1%83%d1%88%d0%ba%d0%be%d0%b2-%d0%ba%d0%be%d0%bd%d1%84%d0%bb%d0%b8%d0%ba%d1%82%d1%8a%d1%82-%d0%bc%d0%b5%d0%b6%d0%b4%d1%83-%d1%84%d0%b8%d0%b1%d0%b0-%d0%b8-%d0%b5%d0%b2%d1%80%d0%be%d0%bb/", "text": "", "date": "2018.06.03", "title": " Глушков: Конфликтът между ФИБА и Евролигата може би ще се реши благодарение на министър Кралев"}
{"url": "https://trud.bg/%d0%bc%d1%8a%d1%80%d1%82%d0%b2%d0%be%d1%82%d0%be-%d0%b2%d1%8a%d0%bb%d0%bd%d0%b5%d0%bd%d0%b8%d0%b5-%d0%bf%d0%be%d0%b4%d1%80%d0%b0%d0%bd%d0%b8/", "text": "Заради променливото време, мъртвакът може да хване във всеки един момент. Не е като преди – да се знае, че мъртвото вълнение започва в началото на август. За това предупредиха пред “Труд” спасители от Бургас. Стихията не спира вече седмица. Въпреки че водата е много топла, духа силен вятър и вълнението на морето е 2-3 бала. Мъртвакът копае подводни ями и дърпа навътре. Ако влезеш до кръста и те дръпне, отиваш 200 метра навътре. Хората, които идват на плажа, трябва да бъдат много внимателни, предупредиха морските. Именно мъртвото вълнение стана причината за двамата удавени братя от Пловдив в Поморие. Както “Труд” писа, те са станали жертва на смъртоносното подводно течение. Единият оставя дете – сираче, две семейства са почернени завинаги след трагедията. Христо и Мирослав решили спонтанно да дойдат на море през уикенда и отседнали в малък хотел. С тях била и съпругата на Христо. Вероятно подводна яма засмукала единия, а другият потънал заедно с него в опит да му помогне. Жертва на мъртвака едва не станал и продавач на сандвичи, който се хвърлил да ги спасява, но бил изваден от водата от мъж, който също без да се замисля се хвърлил в бурното море. Освен че влезли навътре, братята го направили след 18 часа, когато спасителите на плажа вече не били на работа.", "date": "2018.06.03", "title": " Мъртвото вълнение подрани\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%b7%d0%b0%d1%81%d1%82%d1%80%d0%b5%d0%bb%d1%8f-%d0%bc%d1%8a%d0%b6-%d0%ba%d1%80%d0%b0%d0%b9-%d0%ba%d0%b0%d1%82%d0%b5%d0%b4%d1%80%d0%b0%d0%bb%d0%b0-%d0%b2/", "text": "Полицай застреля днес в района на Берлинската катедрала един мъж в крака, който според съобщението на властите се готвел да извърши нападение, предаде ДПА. При инцидента, станал малко след 16 ч. на Музеумсинсел (Музейния остров) на река Шпрее, е бил ранен и един полицай. Властите призоваха в “Туитър” хората да се въздържат от спекулации за случилото се до неговото изясняване. Мястото на инцидента е често посещавано от туристи. В социалните мрежи се появиха видеоклипове, на които се вижда как полицаите отцепват периметър около катедралата. На място са изпратени и две линейки. Говорителка на полицията, цитирана от АФП, съобщи, че няма доказателства “терористична мотивация” при инцидента. По думите й мъжът е на 53 години с австрийско гражданство. ДПА допълни, че пострадалият полицай е бил прострелян неволно от свой колега, който се целел във въоръжения. Тежко раненият полицай е откаран в болница. По време на случилото се в евангелистката катедрала (Berliner Dom) е имало около сто човека, съобщиха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Полицай застреля мъж край катедрала в Берлин"}
{"url": "https://trud.bg/23-%d0%bc%d0%b0-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d1%81%d0%ba%d1%80%d0%b8%d1%82%d0%b8-%d0%b2-%d1%82%d0%b0%d0%b9%d0%bd%d0%b8%d0%ba-%d0%b2-%d1%82%d0%b8%d1%80-%d0%be%d0%b1/", "text": "Двадесет и трима преселници бяха открити в тайник на български ТИР, близо до границата с Гърция между Ивайловград и Свиленград. Чужденците – мъже на възраст от 20 до 30 години, заявили, че идват от Афганистан и Пакистан. Те са изпратени в лагера в Любимец , а 59-годишният шофьор – българин от Хасково, е пратен в ареста за 72 часа. Това съобщиха вчера шефът на “Гранична полиция” Светлан Кичиков и Мария Кирилова, изпълняваща функциите на районен прокурор на Свиленград. В Истанбул всеки от мигрантите платил по 1600 евро на турски каналджия, установили разследващите. Групата минала с корабче на гръцка територия, а в България – през зелената граница край Ивайловград. Там на път ги чакал хасковлията с ТИР-а, в чията каросерия имало изграден 50-сантиметров тайник под покрива. Там преселнците били натъпкани като сардели. Нашите граничари пресрещнали камиона и го откарали на пункт Капитан Петко войвода, където го прекарали не рентген. Само преди 15 дни същият шофьор, който в миналото имал присъди за кражби, бил хванат да прекарва анаболи.", "date": "2018.06.03", "title": " 23-ма преселници скрити в тайник в ТИР (ОБЗОР)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-167/", "text": " Първата инициатива на новото турско правителство след очакваното спечелване на изборите след 3 седмици (на 24 юни) е прокопаването на „Канал Истанбул” – изкуствен морски път, който ще свърже Черно с Мраморно море. Красавицата Симона, щерка на полицейски шеф, бере душа с рана в слепоочието, а стрелецът, убил приятеля й, е задържан.  Заради променливото време, мъртвакът може да хване във всеки един момент. Не е като преди – да се знае, че мъртвото вълнение започва в началото на август.  Летният сезон в Гърция бе открит със старите цени, показа проверка на “Труд”. Шезлонгите на плажовете в Северна Гърция се дават за ден срещу едно кафе или 3 евро. Изкупуват плода по 80 стотинки за килограм. В същото време цената на ягодите тръгна нагоре.  Малък лекомоторен самолет падна край Казанлък. Инцидентът стана по обед в неделя в района на летище за лека авиация.  Трудно ли е да си председател на новата комисия, призвана да стисне за врата Корупцията ?", "date": "2018.06.03", "title": " Вижте акцентите в броя на вестник “Труд” в понеделник, 4 юни 2018"}
{"url": "https://trud.bg/%d0%b0%d0%bd%d1%82%d0%b8%d0%b8%d0%bc%d0%b8%d0%b3%d1%80%d0%b0%d0%bd%d1%82%d1%81%d0%ba%d0%b0%d1%82%d0%b0-%d1%81%d0%bb%d0%be%d0%b2%d0%b5%d0%bd%d1%81%d0%ba%d0%b0-%d0%b4%d0%b5%d0%bc%d0%be%d0%ba%d1%80%d0%b0/", "text": "Опозиционната антиимигрантска дясноцентристка Словенска демократическа партия (СДП) най-вероятно ще спечели   в неделя, като според екзит половете тя получава 24,4% от вота, съобщи националният телевизионен канал TV Slovenia, предава Reuters. Лявоцентристката партия на кмета на Крамник Мариян Сарец, ЛМС, е втора с 12,6% от гласовете. Предварителните резултати ще бъдат обявени от ЦИК по-късно в неделя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Антиимигрантската Словенска демократическа партия води на изборите"}
{"url": "https://trud.bg/%d1%82%d0%b5%d1%81%d1%82%d0%b2%d0%b0%d1%82-%d0%b2%d0%b0%d0%bb%d0%b8%d0%b4%d0%b0%d1%82%d0%be%d1%80%d0%b8%d1%82%d0%b5-%d0%b2-%d0%bd%d0%be%d0%b2%d0%b8%d1%82%d0%b5-%d0%b0%d0%b2%d1%82%d0%be%d0%b1%d1%83/", "text": "Тече тестовият период за въвеждане в експлоатация на валидаторите в 7-те нови автобуса “Соларис Метростайл”. Тестове започнаха в тролейбусите, както и в микробусите, обслужващи линия № 9. След приключване на изпитателния период за работа на оборудването в реални условия, всички превозни средства на градския транспорт ще бъдат включени в системата за електронно таксуване. Тогава цената на хартиения билет за еднократно пътуване, закупен в автобуса или тролейбуса, според приетия от Общински съвет – Бургас тарифен план, ще бъде 1.50 лв. От “Бургасбус” приканват всички редовни пътници, които все още нямат електронни карти за пътуване, да се снабдят с такива в касовите  салони – Транспортна къща, автогарите “Юг” и “Запад”,  иТерминал “Меден рудник”. Всеки пътник, който разполага с електронна карта, в която има зареден валиден превозен документ (билети, пакет пътувания, абонамент), следва да се валидира още в началото на всяко пътуване. Ако не разполага с карта, длъжен е да се снабди с хартиен билет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Тестват валидаторите в новите автобуси"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81%d0%b8%d0%bd-%d1%80%d1%83%d1%81%d0%b8%d1%8f-%d0%bd%d0%b8-%d0%bf%d0%bb%d0%b0%d1%89%d0%b0-30-%d0%b3%d0%be%d0%b4%d0%b8/", "text": " -Не съм присъствал, но се радвам, че има такъв паметник и се надявам да се хареса на плевенчани. Участвах в набирането на средства за паметника и моят стремеж беше той да е максимално близо до Емил. За съжаление не бях поканен в журито въпреки всичките ни разговори с общината, но явно така са преценили. Това е втори паметник на Емил в Плевен, който не е консултиран с мен. Не мога да кажа дали го одобрявам, защото не съм го виждал, а на снимка понякога някои неща изглеждат различно. В крайна сметка това е решение на Общинския съвет и след като те го харесват и не са преценили за необходимо да се допитат до мен – няма какво повече да коментирам. – Той вече е член на Съюза на българските композитори – посмъртно, от преди около две години. Надявам се, че това го радва! Емил винаги е бил над тези неща. Когато трябваше да стане народен артист, защото имаше такова решение и тогава една известна културна деятелка – певица, близка до сърцата на хората, беше казала, че трябва първо тя да стане народна артистка… Това са минали неща, може би му завиждаха, защото композиторите изтъкваха факта, че Емил няма музикално образование, но това не му попречи неговите песни все още да се пеят не само у нас, но и в чужбина. Но той пък беше член на Съюза на френските композитори. Във Франция Емил дори беше по-познат като композитор, отколкото като изпълнител. – Имаше хиляди, хиляди познати, но приятелите му бяха малко. Тези, които бяха истински, се броят на пръстите на едната ръка, другите са имали шанса да се докоснат до него само в даден момент. Със Стефан Димитров и Богдана Карадочева приятелството им беше от много години, а Богдана, също така беше най-добрата приятелка на майка ми. Тя и Стефан са едни от малкото хора, които са ми “оставени в наследство” от баща ми и до днес с тях сме в много добри отношения. -Тук е смешно, защото обикновено, когато ме срещнат хора, които помнят баща ми, като млад и ми казват, колко е бил хубав и колко е хубав внука му. За мен не се е говорило, обикновено се говори за него и внука му, тоест – за сина ми, но аз се радвам, че поне съм преносител на неговия ген! (Смее се.) Иначе много неща съм наследил от Емил, примерно това, че още много обичам България и съм тук. Това, че ме боли, когато виждам някаква неправда, също съм го наследил от него, а и гледам къщата, която съм наследил от него. Таланта също съм взел донякъде, когато имам време да се занимавам с музика, а не с насъщния. За разлика от него, аз нямах възможността да се занимавам само с музика и да бъда целунат, но може би не съм целунат, а само докоснат от Господ, защото на мен винаги ми се налагаше да работя различни неща, за да издържам семейството си. – Не, въпреки че имам подобен на неговия тембър, но не пея, защото си забраних още като малък. Причината е, че не смятах, че някога ще мога да бъда по-добър от него и затова си забраних да пея. – Допреди години Русия не беше подписала международната конвенция за защита на авторските права, така че нямаше как да има такива. В момента, вече се получават някакви авторски права от Русия, които обаче са доста смешни. Примерно – годишно сумата е от 30 долара, което няма смисъл да го коментираме даже…(смее се) – Не го знаех. За съжаление казусът с авторските права е много сериозен, просто в тази част на света – Източна Европа и Русия, някак си сме свикнали да приемаме, че това, което слушаме, то си върви като фон. Тук казваме – О, аз да плащам за музика – абсурд, глупости, аз така си я слушам! Като съм водил такива спорове, защото съм чувал наистина невероятни доводи и им казвам – два часа да живеете без музика, да има тишина и ще видите какво е. – Не, Емил в Русия беше посрещан с такива овации и пълнеше стадионите. Това, което ми направи впечатление в България през миналата година, когато се запознах с много млади хора – между 17 и 20-годишни, е, че те знаеха неговите песни много добре, но повечето не знаят нищо за Емил Димитров. Тук идва ролята на обществото… В Русия, хората на изкуството са много уважавани, те уважават културата си, а и не само тяхната. У нас, някак си след промените загърбихме всичко и отрекохме много неща, които са хубави, но се надявам един ден да се върнем към истинските неща в живота. – Най-голямата му нужда беше да продължи да твори и да пее, но за съжаление поради инсулта не можеше нито да пее, нито да свири и това е нещо, което го отказа от живота. Иначе много трудно понасяше ширещата се пошлост и липса на култура във всичко – във взаимоотношенията, в музиката, в публиката… Тези неща го караха да се чувства зле. – Не трябва да забравяме, че все пак Емил е първият,който написа т.нар. попфолк песни у нас. Двете обработки в негово изпълнение на народните песни “Дилмано-дилберо” и на “Грозде не набрах”, точно това е истински попфолк, защото в тях има и популярна музика, и фолк. Той не се дразнеше от попфолка, защото и там има доста стойностни неща, естествено, като говорим за чисто български песни, защото иначе там нещата за съжаление са доста – копи пейст от чужди хитове и се краде безогледно, но има и някои много хубави от наши композитори. Емил харесваше всякаква музика, независимо в какъв стил е, но тя трябваше да отговаря на определени критерии и да не бъда пошла, да бъде искрена и да носи някакво послание – позитивно и морално, защото реално погледнато музиката е в състояние да промени и да издигне, или да съсипе цяла държава. Така че ние накъде вървим, не знам… – Няма такава книга все още. – Проектът за филм е готов отдавна, но засега си седи така. За актьор – не съм мислил, но предпочитам да не е българин, може дори и да е чернокож, важното е да си изиграе добре ролята. Иначе сега има готовност за един нов диск с негови песни на френски език, който не е излизал у нас. Каквото мога, правя за него, за да не се забравя… – Един от най-близките му приятели актьори беше Стефан Данаилов. На двамата много им отиваше да са заедно – двама от най-хубавите мъже на България. Със Стоянка Мутафова също бяха много близки, както и с Парцалев. Филмите, които гледахме у нас бяха от класическото кино – евпропейско, италианско, руско, докато от американското кино гледахме само някои редки образци. Любими актьори му бяха София Лорен и Марчело Мастрояни. Емил ми е казвал иначе, че би искал да напише музика за филм, така и не написа, но той всяка песен и всяка емоция така я изиграваше, като актьор. – Ролята на “Профон” е изключително важна, защото се бори за защита на правата на изпълнители и продуценти. Собствениците на всяко обществено място, където звучи музика – пералня, фурна, ресторант, магазин, хотел – трябва да знаят, че за да имат те един музикален фон, то зад това стои трудът на много хора. Доказано е с много изследвания, че музиката може да накара хората да консумират или да купуват повече и че въздейства на техните емоции. Много малка част от тези публични заведения плащат за музиката и то смешни суми, а създаването на една песен е скъпо начинание, може да варира от три до над десет хиляди евро. Лошото е, че в България се събират най-малко пари за права, отколкото при нашите съседи. Румъния например събира над 40 милиона евро, Сърбия – 36 млн., а у нас – само 6 милиона, което е убийствена разлика. -Трудно е, рядко се среща разбиране и всеки мисли, че музиката е даденост. Общо взето, българинът не смята, че трябва да плаща за музика – това е най-лошото нещо. Ние, от “Профон” всеки път правим предложения за изменение на закона, но в повечето случаи срещаме отпор. Искам да се обърна и към стотиците хиляди изпълнители и продуценти у нас:- нищо не ви коства да си регистрирате произведението, ако не е регистрирано, защото ако не го направите “Профон”, няма какво да направи, за да го защити. -Винаги съм го отнасял покрай него, в лошия смисъл на думата. Хора, които не ме познават лично, говорят какви ли не неща и на мен винаги ми е било по-трудно в живота, защото съм негов син, а не е било обратното, но това е част от емоцията да си жив. Това, което е казал Стефан е уникално, защото в тази гилдия, както и в много други – завистта и интригите вървят ръка за ръка, но нашата фамилия е над тези неща. Ние, гадните неща не ги помним. Баща ми имаше един лаф – карай, карай, всичко минава. Той не обичаше дори да слуша клюки, камо ли да участва в някакви интриги, беше над нещата. Имало е дори опити да се направят магии, намирали сме разни неща, но Бог си знае работата. Ние идваме на белия свят, когато има нужда от нас и си отиваме, когато Бог реши. Когато вярваш в себе си, в святата духовна искра, като не си завистлив и отмъстителен и имаш чисти помисли – не може да те докопа нищо лошо. -Да, от време на време го сънувам. В съня ми е усмихнат, значи е доволен!", "date": "2018.06.03", "title": " Емил Димитров – син: Русия ни плаща $30 годишно за „Арлекино“"}
{"url": "https://trud.bg/%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b8-%d1%81-%d0%b4%d0%b2%d0%b0-%d1%82%d1%80%d1%83%d0%bf%d0%b0-%d0%b7%d0%b0-%d0%b5%d0%b4%d0%bd%d0%b0-%d0%bd%d0%be%d1%89-%d0%b2-%d1%80%d0%b0%d0%b7%d0%bb/", "text": "Полицията в Разлог изкара тежка нощ, след като откриха труп на мъж край хотел, а друг мъж скочи от 4-етаж на болницата и почина на място. Първо били вдигнати под тревога заради самоубиец, 68 г. пациент на местната болница издебнал, когато няма персонал в стаята на неврологичното отделение и скочил от 4-етаж. Пациентът загинал на място, той имал тежко заболяване. Близо до хотел в града пък е открит 60-годишен мъж да лежи безжизнен. Той е бил македонски гражданин и часове преди това разпивал в компания. Няма следи от насилие върху тялото, предполага се че е получил инфаркт, но атупосията ще изясни причините за смъртта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Инциденти с два трупа за една нощ в Разлог"}
{"url": "https://trud.bg/%d0%bd%d0%b0%d1%88%d0%b5%d1%81%d1%82%d0%b2%d0%b8%d0%b5-%d0%bd%d0%b0-%d0%ba%d1%8a%d1%80%d0%bb%d0%b5%d0%b6%d0%b8-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0/", "text": "Има епидемично разпространение на кърлежи, отчитат Регионалните здравни инспекции в страната, които регистрират бум на ухапвания и последващи инфекции. Само в периода 21-27 май са отбелязани девет нови случая на лаймска болест у нас, а от началото на годината те са общо 103. За същия период през 2017-а са били съобщени 55 случая или увеличението през 2018 г. е два пъти по-голямо. Това показва справка в Националния център по заразни и паразитни болести (НЦЗПБ). Ку-треска имат осем пациенти. 9 са новите случаи  и на марсилска треска, а от началото на годината са общо 37. В София от началото на май месец до момента пред НЦЗПБ непрекъснато се вият опашки от хора, носещи за изследване кърлежи, които са ги ухапали. Особено тежко е нашествието на кръвопиещите паразити в Лом и околните селища. Всеки ден  ухапани обсаждат кабинетите за медицинска помощ. “Ситуацията е тревожна. Зелените площи в града и полетата са пълни с кърлежи, а броят на пострадалите се увеличава. Има вече случаи и на заразени с лаймска болест!”, бият тревога  медици. РЗИ-Монтана до момента е потвърдила 10 нови случая на лаймска болест.", "date": "2018.06.03", "title": " Нашествие на кърлежи  в страната\t\t\t"}
{"url": "https://trud.bg/%d0%ba%d0%be%d0%bc%d0%bf%d0%b0%d0%bd%d0%b8-%d0%bf%d1%80%d0%be%d0%bf%d1%83%d1%81%d0%ba%d0%b0-%d0%b2%d1%82%d0%be%d1%80%d0%b8-%d0%b3%d0%be%d0%bb%d1%8f%d0%bc-%d1%84%d0%be%d1%80%d1%83%d0%bc/", "text": "Защитникът Венсан Компани е на път да пропусне втори голям футболен форум. Националът на Белгия се контузи в проверката с Португалия (0:0). Бранителят получи травма в слабините и участието му на Мондиала в Русия е под въпрос. Той пропусна и Евро 2016, отново заради нараняване. В Англия най-големият страх е свързан с постоянните критики към играчите, което може да ги разконцентрира. “Моята работа е да браня всички в тима – каза селекционерът Гарет Саутгейт след победата над Нигерия с 2:1 в контрола. – Момчетата се уважават много и знаят колко важна е подкрепата и уважението.” Снимка: Twitter", "date": "2018.06.03", "title": " Компани пропуска втори голям форум?"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b6%d0%b4%d0%b0-%d1%81-%d0%b5%d0%b4%d0%b8-%d1%80%d0%b0%d0%bc%d0%b0-%d0%b5%d0%b2%d1%80%d0%be%d0%b8%d0%bd%d1%82%d0%b5%d0%b3%d1%80/", "text": "Напредъкът по пътя на европейската интеграция на държавите от Западните Балкани ще е основен акцент в разговора между премиера Бойко Борисов и албанския му колега Еди Рама. Борисов ще бъде на еднодневно посещение в Тирана утре. След срещата с Еди Рама са предвидени и пленарни разговори. На тях ще бъдат обсъдени диалогът и сътрудничеството между страните от региона. По време на визитата си българският министър-председател ще участва в среща по Процеса Акаба по въпросите на Балканите, както и в конференция, посветена на борбата с насилствения екстремизъм заедно с премиера на Албания Еди Рама и краля на Йордания Абдулла II. Процесът Акаба представлява поредица международни срещи, инициирани за пръв път от краля на Йордания Абдулла II през 2015 г. Тяхната цел е поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. Срещите са част от инициативите на крал Абдулла II за установяване на контакти с различни страни по света, с цел координацията на антитерористичните действия.", "date": "2018.06.03", "title": " Борисов обсъжда с Еди Рама евроинтеграцията на Албания\t\t\t"}
{"url": "https://trud.bg/%d0%b8%d0%bd%d0%b4%d0%b8%d0%b9%d1%81%d0%ba%d0%b0%d1%82%d0%b0-%d0%bf%d1%80%d0%b8%d0%bd%d1%86%d0%b5%d1%81%d0%b0-%d0%be%d1%87%d0%b0%d0%ba%d0%b2%d0%b0-%d0%bf%d1%8a%d1%80%d0%b2%d0%b0-%d1%80%d0%be%d0%b6/", "text": "Саня Мирза, бивша първа ракета на двойки, очаква първата си рожба. Индийската принцеса в тениса и съпругът й Шоаиб Малик, капитан на националния отбор на Пакистан по крикет, обявиха щастливата новина в социалната мрежа.  Двамата се венчаха през 2010-а. И докато за тенисистката това е първо бракосъчетание, за половинката й – второ. Младоженецът се разделя с първата си съпруга същата година, и няколко месеца по-късно се жени за Саня. Самата сватба е в индийския град Хидерабад, а тържеството в  родината на мъжа й – Пакистан. Отношенията между двете страни са доста напрегнати затова и новината за сватбата между двамата не е приета еднозначно. През 2014-а Мирза е обявена за посланик на индийския щат Телинган. Но в обществото започна дискусия дали жената на пакистанец е достойна за такава висока чест. Все пак местните власти успяват да убедят хората, че Саня е гордостта на нацията.  В тениса успехите й са забележителни – печели 6 титли от Големия шлем, триумфира в 42 турнира на WTA, бивша № 27 на сингъл и първа ракета в света на двойки. Партнира си с Роджър Федерер и Мартина Хингис. През 2014-а става посланик на ООН в Азия в борбата за увеличаване правата на жените. А две години по-късно е в списъка на 100-те най-влиятелни личности в света на списание „Тime”. За Лондон 2012 се разгаря истинска война с кого Мирза да си партнира на олимпиадата. Самата тя иска с Махашем Бхупати, с когото печели и две титли за Шлема, но местната федерация настоява с Леандер Паес. Така и става. Но двойката губи на четвъртфиналите. И все пак тенисистката демонстрира характер, заради който едва не отива … в затвора. На една от пресконференциите си събува обувките и си слага краката до индийското знаме. Скандалът е  огромен. А действията й се тълкуват като неуважение към страната. Защитници на тенисистката обаче намират снимки от друг ъгъл, където се вижда, че знамето и краката са на прилично разстояние. В момента тенисистката има своя академия в Хайдарабаде, където се надява да намери нови таланти в тениса. А дали ще се върне на корт след майчинството, както направи наскоро Серина Уилямс, кой знае.", "date": "2018.06.03", "title": " Индийската принцеса очаква първа рожба"}
{"url": "https://trud.bg/%d1%84%d1%8a%d0%bd%d0%ba%d0%b8-%d1%87%d0%b0%d0%bb%d0%b3%d0%b0%d1%80%d1%8f%d1%82-%d0%bd%d0%b0-%d0%ba%d0%b0%d0%bf%d0%ba%d0%b8%d1%82%d0%b5/", "text": "Известният музикант и промоутър Димитър Ковачев – Фънки се оказа не чак толкова враждебно настроен към чалгата. Ако се съди по местата, където купонясва, той май е вече сред феновете на поп фолка в тазгодишното издание на шоуто „Като две капки вода”. Въпреки че във всичките си публични изяви шоуменът твърди, че не слуша такава музика, в крайна сметка все пак се озова в центъра на купона в столичния чалга клуб на своя приятел Константин. Как се случи това? След финала на популярното музикално предаване, по стар български обичай, участниците се запътили да полеят успеха му. Те обаче се разделили на две групи. Продуцентът Маги Халваджиян, водещият Димитър Рачков, актьорите Станимир Гъмов и Боби Турбото и хореографката Алекс Енева предпочели да прекарат вечерта в дискотека, в която не пускат чалга. Откритието на сезона Златка Райкова, финалистът Константин и един от членовете на журито – Фънки, след кратко посещение при първата група решили да „преместят купона” в попфолк клуб. Към тяхната компания впоследствие се присъединиха фолк дивата Бони и фотографът Георги Малев, забеляза наблюдателен репортер на „Труд”. Футболистът Благо Джизъса също бил засечен да обикаля сепаретата в същата вечер. И ако Коцето и Златка са редовни посетители на дискотеките с чалга ритми, то появите на Фънки в този тип заведения започнаха съмнително да зачестяват. Първият път, в който музикантът събра погледите на почитателите на „лекия жанр”, бе още през миналата година, след участието му във „Вип Брадър”. От тогава до сега той и приятелят му от къщата Константин редовно бяха засичани да са в центъра на купона в столични фолк клубове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Фънки – чалгарят на „Капките“?\t\t\t"}
{"url": "https://trud.bg/%d1%80%d0%b8%d0%b1%d0%b5%d1%88%d0%ba%d0%b8-%d1%80%d0%b0%d0%b1%d0%be%d1%82%d0%b8/", "text": "1 кг филе от сьомга  3 скилидки чесън  За маринатата:  50 мл вода  75 мл соев сос  75 мл мед (или на вкус)  50 мл зехтин  50 мл сок от мандарина или портокал  2-3 скилидки чесън Измиваме сьомгата, посоляваме и поставяме в дълбока купа. В отделен съд смесваме всички продукти за маринатата. След това изсипваме готовата смес в голямата купа и върху рибата добавяме чесъна. Разбъркваме добре и наместваме всички парчета така, че да са покрити с марината. Оставяме в хладилника за около час, за да попият ароматите. Щом рибата се е мариновала, печем заедно с маринатата в предварително загрята на 180 градуса фурна. По време на печенето от време на време се полива със соса, за да не изсъхне рибата. Отнема около час. Гарнира се със свежи зеленчуци по избор и може да се овкуси с пресен лимон. 1 кг риба тон  1 кг картофи  1 ч.ч. сушени домати, предварително полети с малко зехтин  3 ч.л. ситно нарязан розмарин  2 ч.л. кора от лимон  1 глава червен лук  1 малка глава чесън  1 ч.ч. зелени маслини  1/2 връзка магданоз  сол, черен пипер Сварете предварително картофите. Загрейте грила или грил тигана. Сложете филетата от риба тон. Поръсете със сол и черен пипер. Прибавете кората от лимона и розмарина. Добавете и наситнения чесън, за да се смесят ароматите. Отделно нарежете на ситно картофите. Прибавете маслините, доматите и наситнения магданоз. Овкусете с малко зехтин и сока от лимон. Сервирайте горещата риба с охладената картофена салата. 4 филета от бяла риба (около 800 г)  2 скилидки чесън  2 глави лук  1 консерва домати  1/4 ч.ч.бяло вино  1 ч.л. риган  маслини по ваш избор  1/2 ч.ч. сирене фета  сол и пипер на вкус Нарежете на ситно лука и доматите. Счукайте на ситно чесъна. Смесете ги в тиган, в който сте сложили съвсем малко зехтин. Добавете  ригана и оставете на слаб огън, докато продуктите омекнат. Изпечете филетата на скара или грил тиган. Сервирайе рибата с доматения сос. Преди да поднесете, поръсете със смес от сиренето фета и маслините. По желание гарнирайте с пресен босилек за цвят. 350 г пъстърва  25 г масло  50 г копър  сол на вкус Почистете рибата и я подправете със сол. Сложете я в тенджера, предварително намазана с разтопено масло и половината от количеството копър. Залейте с гореща вода да я покрие и прибавете останалия копър. Варете на слаб огън за около 20 минути. Готовата пъстърва сервирайте с гарнитура от варени или задушени картофи.   2 лаврака  сурови филирани бадеми  сушен магданоз  сушен копър  девесил  сол, черен пипер  лимон  зехтин Рибата се почиства хубаво от вътрешностите и люспите. Овкусява се с подправките, лимона и зехтина и се оставя да престои 1 час в хладилника. В намаслена тавичка наредете лаврака, отгоре поръсете с филираните бадеми. Покрийте с алуминиево фолио и печете около час или докато се размекне месото на рибата. По желание сервирайте с млечен сос за риба.   2 скумрии  3 средно големи глави лук  4.5 домата  сол  черен пипер на вкус  3 с.л. майонеза  3 с.л. олио Измийте и почистете рибата от вътрешностите. След това я нарежете на кръгчета с ширина 1,5-2 сантиметра. Обелете лука и го нарежете на кръгчета с дебелина около два милиметра. Доматите измийте и нарежете на кръгчета с дебелина около 3 милиметра. Овкусете скумрията със сол и черен пипер от двете страни. Намазнете кръгла форма за печене и наредете продуктите. Първо поставете парче риба, а до него – резен лук и домат. Редете в кръг, докато продуктите свършат. Разбийте майонезата с 2 супени лъжици олио и полейте ястието. Поставете в предварително загрята до 200 градуса фурна и печете за 30 минути.", "date": "2018.06.03", "title": " Рибешки работи"}
{"url": "https://trud.bg/%d0%bb%d0%b5%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b8-%d0%b4%d0%b6%d0%b8%d0%bf-%d1%81%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb/", "text": "Лек автомобил и джип са катастрофирали между 19 км и 20 км на АМ “Тракия” в посока София, предаде Агенция “Фокус”. На място има полицейски патрул със софийска регистрация 9855. Затворена за движение е лявата лента за изпреварване. Няма медицински екип на мястото на произшествието. Заради пътния инцидент в района се е образувало около 15 км задръстване, което започва край отбивката за Вакарел. По първоначални данни няма пострадали. Препоръчително е шофьорите, които пътуват за столицата да използват алтернативни маршрути. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Лек автомобил и джип са катастрофирали на “Тракия” в посока София"}
{"url": "https://trud.bg/%d0%bb%d1%8c%d0%be%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81%d0%bf%d0%b8-%d1%81%d0%bf%d0%be%d0%ba%d0%be%d0%b9%d0%bd%d0%be/", "text": "В Германия спят спокойно, въпреки шамара, който получи националния отбор по футбол две седмици преди предстоящия мондиал в Русия. Актуалният световен шампион загуби от Австрия с 1:2 в контрола. След мача Йоахим Льов, селекционерът на Германия, заяви, че изобщо не е притеснен. “Няма да има безсънни нощи – каза специалистът. – Имаме достатъчно време да се подготвим за световното. След две седмици ще изглеждаме по съвсем различен начин. Разбира се, ако играем по този начин нямаме никакъв шанс.“ Капитанът на тима Мануел Нойер се завърна в игра след 259 дни възстановяване от контузия. Льов остана доволен от стража, но въпреки това не бърза да обяви дали ще го вземе в разширения състав за Русия. За съветската република обаче ще пътува Тимо Вернер, нападателят на “Лайпциг”. Именно 22 годишният голаджия е набелязан от “Байерн” за заместник на напускащия Роберт Левандовски. „Все още не съм нападател от световна класа – каза Вернер. – Трябват ми 4-5 години, за да стана играч като Левандовски, Антоан Гризман или Луис Суарес. Може би ще трябва и да сменя клуба, за да може това да се случи.“ Снимка: Facebook", "date": "2018.06.03", "title": " Льов: Германия, спи спокойно"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%ba%d0%b7%d0%bf-%d1%81%d0%b2%d0%b5%d1%82%d0%be%d1%84%d0%b0%d1%80%d0%bd%d0%b8%d1%82%d0%b5/", "text": "Според председателя на Комисията за защита на потребителите (КЗП) Димитър Маргаритов идеята за въвеждането на т.нар. „светофарни етикети“ на хранителните продукти е добра, тъй като те ще ориентират хората кои от съставките са в допустимите и кои в малко по-рискови зони, коментира пред БНР. Коментарът е по повод предложената от мултинационални компании светофарна система в етикетите на храните и напитките, която се изразява в цветни кодове със знак за внимание при означаването на количеството хранително вещество спрямо порцията. В случай че съдържанието на дадена хранителна съставка, като сол, захар, мазнини, надвишава препоръчителната дневна доза, стойността ще бъде оцветявана в жълто или червено спрямо количеството. Когато то е по-ниско, цветът ще бъде зелен. „Тези, които не споделят напълно коректността на този механизъм, твърдят, че обикновено става въпрос за 100 грама или 100 мл, а не за обичайната порция, която се приема от един потребител в рамките на деня, например. Но аз мисля, че този ориентир също е достатъчно добър, защото всеки един би могъл да прецени за себе си на базата на съдържанието, вложените в дадения продукт количества и обичайния дневен прием, които и при сега действащите обозначения по етикетите се отразяват по един или друг начин. Той отбеляза, че е интересно обстоятелството, че предложението идва от големите мултинационални компании на територията не само на Европа, а в целия свят. „Очевидно идеята надскача границите на Европа, Америка или дадена държава и регион“, посочи още Маргаритов. И изрази мнение, че макар на този етап нейното въвеждане да е на доброволен принцип, в България тя ще се случи. „Приветствам тази идея и смятам, че е добре тя да бъде въведена по-скоро и самите потребители в практиката като я тестват ще имаме възможност да получим обратна връзка дали я одобряват и какви предложения биха имали за нейното развиване“, заключи Маргаритов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Димитър Маргаритов, КЗП: Светофарните етикети са добър ориентир за потребителите относно качествата на хранителните продукти"}
{"url": "https://trud.bg/5-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5-%d1%81-%d1%84%d1%80%d0%b0%d0%ba%d1%82%d1%83%d1%80%d0%b8-%d0%bd%d0%b0-%d1%87%d0%b5%d1%80%d0%b5%d0%bf/", "text": "5-годишно момиченце е с фрактура на таз и череп, след като е ударено от камион, докато пресичало улица в Цар Калоян, Разградско, съобщиха от полицията. Тежкият инцидент е станал вечерта на празника на детето. По данни на полицията няма опасност за живота на пострадалото момиченце. 41-годишният И.М. от Сливо поле, който карал „Мерцедес Атего“, предприел заобикаляне на спрял на пътното платно товарен автомобил „Скания“. В това време улицата пресичало детето, което попаднало пред камиона. Момичето е откарано в болницата в Разград, където са установени фрактурите и е предприето лечение. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " 5-годишно момиченце с фрактури на череп и таз, ударено от камион"}
{"url": "https://trud.bg/%d0%bc%d0%b0%d0%bb%d1%8a%d0%ba-%d1%81%d0%b0%d0%bc%d0%be%d0%bb%d0%b5%d1%82-%d0%bf%d0%b0%d0%b4%d0%bd%d0%b0-%d0%ba%d1%80%d0%b0%d0%b9-%d0%ba%d0%b0%d0%b7%d0%b0%d0%bd%d0%bb%d1%8a%d0%ba-%d0%b4%d0%b2%d0%b0/", "text": "Малък ултралек самолет е паднал край казанлъшкото село Овощник преди минути, съобщава  . По първоначална информация двама души са ранени, но не тежко. Самолетът днес е трябвало да прелети над Казанлък по повод Празника на розата, но е аварирал на 2 км от Овощник, където има летище за лека авиация. Сигналът за инцидента е подаден в 11:19 часа, като машината е паднала при кацането на летището. В нея е имало трима души. Органите на реда са на място и работят по случая. Според работещи на летището, при кацането самолетът е загубил мощност и паднал от 10 м височина сред дървета и храсти. Вероятна причина за инцидента е претоварване, предава ", "date": "2018.06.03", "title": " Малък самолет падна край Казанлък, двама са ранени"}
{"url": "https://trud.bg/%d0%b3%d1%80%d0%b0%d0%b4%d0%b8%d0%bd%d0%b0%d1%82%d0%b0-%d0%bd%d0%b0-%d0%b2%d0%b5%d1%80%d1%81%d0%b0%d0%b9/", "text": "Мечтата най-подир е осъществена: въоръжени сме с карти на парка във Версай, удобни обувки, фотоапарати. Любезно отказваме да се повозим с електрическото влакче, което прави тур по алеите на кралската резиденция, изградена на 20-ина километра от столицата Париж. Трябва да вървиш пеш, ако искаш да почувстваш един град, а градините на Краля Слънце са си направо селище със свои булеварди, улички-пресечки и дори селце – това на Мария Антоанета. След като завършва работата в Тюйлери и Во-ле-Виконт – класически френски дворец на 50-ина километра от Париж, откъдето впрочем идва и желанието на Краля Слънце да има подобен парк – архитектът Льо Нотр започва планирането на градините на Версай. Предстои му да оформи огромно пространство, обкръжаващо двореца. От 6000 хектара земя той отделя 1700 хектара, от които прави тераси, алеи, стълби, фонтани и басейни. Всичко това блести във великолепие по време на празненствата, устройвани от Луи XIV. Те са съпровождани от музикални премиери на Люли и театрални представления на Молиер и Расин, фойерверки и водни феерии. Голям любител на природата, Луи XIV дори оставя зад себе си особен маниер на представяне на любимото си творение. Той поръчва да се нарисува серия от картини с версайски пейзажи и нарежда да се изработи за него специална носилка за разходки, когато има пристъпи на подагра. Винаги, когато кралят излиза със свитата си да се любува на делото си, се пускат фонтаните. За тях са похарчени безумни пари за аквадукти и далечни водопроводи. Но съоръженията не са достатъчни, за да се включат едновременно фонтаните, и кралят никак не може да се примири с това. Тръгваме покрай Водния партер, състоящ се от два правоъгълни басейна, които лежат в мраморни рамки и са украсени с прекрасни бронзови статуи на жени, символизиращи френските реки. От двете ни страни са Северният и Южният партер. Елементите в тази част на парка са основани на принципа на низходящата денивелация, едно ниво по-надолу, за да може да се обхващат с поглед. Така фонтанът на Пирамидата е едно ниво по-високо от фонтана на Дракона и басейна на Нептун. Същото важи и за Южния партер: след цветните лехи по-надолу е Оранжерията, следвана от още по-ниско разположеното Швейцарско езеро. Спираме изумени пред басейна на Аполон. По времето на Луи XIII на това място има водоем, после – фонтан с лебеди. При Луи XIV фонтанът е разширен, а Льоброн предлага той да се посвети на бог Аполон. Сравнението на краля с гръцкото божество ражда замисъла да се представи Аполон, седящ в колесница, теглена от четири огнени коня, които разсичат водите на океана при изгрев слънце. Тази тема вече е получила прекрасно въплъщение в италианските дворци като Палацо Людовичи например. Скулптурната група е изваяна от олово, покрито със злато. А недалеч от фонтана на Големия канал Луи XIV държи цяла флотилия, която не само е символ на кралския флот, но и служи като транспортно средство до двореца Трианон. Забавите и веселбите са издигнати в култ във Версай. Затова не е странно, че архитект Льо Нотр създава истинска танцова зала във формата на амфитеатър през 1683 г. Седемнадесет каскади ритмично се редуват с водоскоци. В центъра има мраморна площадка за танцуване, а музикантите се разполагат над каскадите. Не липсват и кристални гирлянди, с чиято помощ се осветява залата в полунощ. Завъртам се два-три пъти, въобразявайки си, че съм в кринолин и съм поне принцеса. Под насмешливия поглед на съпруга ми не ми се получава. В близост е градината на кралицата – ярък пример на селски стил в паркостроителството в края на XVIII век. Множество тесни алейки са така хитроумно преплетени помежду си, че просто е невъзможно да не се заблудиш. Лабиринтът е украсен с 39 фонтана с фигури на зверове, представящи персонажи от басните на Езоп. Ние благоразумно решаваме да не се губим и подминаваме. Завършваме разходката пред изумителното зрелище на 27-метровата струя на басейна на Дракона. По времето на Луи XIV тези фонтани са се включвали на пълна мощност само в присъствието на краля, когато е изключено всичко останало. В противен случай височината на струята не надвишава 11 метра. Но знам, че един ден ще се върна, за да се насладя спокойно на малкия замък на Мария-Антоанета, наричана „Госпожа Дефицит”, и на нейната романтична визия за селски живот. В основата на владението на Мария-Антоанета е дворецът Малък Трианон, построен между 1763 и 1768 г. Кралицата го получава от съпруга си по случай възкачването на престола на крал Луи XVI през август 1774 г. Символичният ключ е вързан на лента, украсена с 530 диаманта. Колко сладко! Дворецът много допада на кралицата, на която не й понасят шумът и суетата във Версай. С помощта на архитекти и градинари тя създава уникална градина в англо-китайски дух. Издига беседка Храма на любовта, изкуствена пещера, музикален салон. А в театъра, който заповядва да се построи, играе дори самата тя. Но най-известно е пасторалното селище, чиято идея е свързана с призива на философа Жан-Жак Русо за връщане към природата. В селцето по онова време има ферма, мандра, воденица, чифлици със сламени покриви.", "date": "2018.06.03", "title": " Градината на Версай\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b2-%d0%b4%d0%bd%d0%b8-%d0%bd%d0%b0-%d0%b1%d0%b5%d0%b7%d0%b2%d1%80%d0%b5%d0%bc%d0%b8%d0%b5-%d0%b1%d1%83%d0%b4%d0%b8%d1%82%d0%b5%d0%bb/", "text": "„Много народи почитат славни битки в историята си, но едва ли са много народите, които могат да се похвалят с дни на празници в календара, посветени на други, не по-малко важни победи – тези на духа и книжовността.“ Това заяви в Пловдив президентът Румен Радев на церемонията по награждаване на победителите в VIII издание на проекта „Народните будители и аз“, в която участваха стотици ученици от цялата страна. Това съобщиха от пресслужбата на държавния глава. Държавният глава подчерта, че Денят на българската просвета и култура и на славянската писменост и Денят на народните будители ни напомнят, че България е създадена и градена не само със силата на меча, но и със силата на словото.  „Ние като нация имаме своя цивилизационен принос в европейското културно наследство“, посочи Румен Радев и добави, че както Средновековна Европа се е обърнала към Ренесанса, то и България е “изстрадала” своите будители, които в дни на безвремие начертаха българското утре, които изведоха народа ни по пътя на знанието и просветата, на политическата и духовна свобода. Президентът благодари на организаторите, учителите, родителите за това, че са приобщили стотици български ученици към родолюбивата инициатива, за да изучават заедно живота и делото на най-ярките личности в нашата история. „Не винаги първото място е най-важно. Защото в тази благородна надпревара, вие се учите да работите като екип в колективен дух, в среда на взаимопомощ и взаимно доверие, а всъщност това вече е една първа победа за всички вас“, подчерта още държавният глава. Румен Радев беше категоричен, че обществото ни има нужда от силата, таланта и родолюбието на младите хора, на които пожела да продължават да отстояват българските традиции, да ги пазят и развиват. Проектът “Народните будители и аз” има за цел да запознае младите хора с българските възрожденци и велики българи, които са оставили своя отпечатък в създаването, израстването и просперитета на нашата държава. За седемте години досега инициативата е обхванала 63 000 ученици. От тази година проектът вече е национален, след като в него участват ученици от Пазарджик, София и Варна.  Осмото издание на инициативата е посветено на две бележити годишнини – отбелязването на 140 години от Освобождението на България и 170 години от рождението на Христо Ботев. Победителите бяха избрани от жури с председател акад. Георги Марков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Румен Радев: В дни на безвремие будителите начертаха българското утре и поведоха народа ни към просвета, политическа и духовна свобода"}
{"url": "https://trud.bg/17-%d1%81%d1%8a%d0%b4%d0%b8%d0%b8-%d0%be%d1%82-%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%80%d0%b0/", "text": "В Апелативния съд във Велико Търново правораздават 17 съдии, които разглеждат по над 1500 граждански, наказателни и търговски дела годишно, подпомагани от съдебна администрация от 25 съдебни служители. На 4 юни магистратите ще  честват  в музей „Възраждане и Учредително събрание“ в старата столица  20-годишен юбилей от възстановяването на Апелативен съд – Велико Търново и 140-годишнината от неговото създаване. „Съдебната инстанция е създадена с Временните правила за устройство на съдебната власт в България, утвърдени на 24.08.1878 г. от княз Александър Дондуков – Корсаков и съдържащи основните начала на съдебната организация в България. За негов пръв председател е определен Никола Михайловски. В края на 1879 г. съдът временно е закрит и възстановен през 1881 г. Дейността му е прекратена окончателно през 1895 г., когато е редуциран броят на апелативните съдилища в страната, а делата му са прехвърлени в Апелативен съд – Русе. Със специален закон, приет на 21 ноември 1947 година са закрити всички апелативни съдилища в България, като с приетата на 4 декември 1947 г. Конституция на Народна Република България е приета изцяло нова съдебна организация по съветски модел, в която съдебното производство става двуинстанционно“, разказват историците. С приемането на Конституцията на Република България на 12 юли 1991 г. е възстановен принципът на триинстанционното правораздване, като се предвижда възстановяването на апелативните съдилища. С решение на Висшия съдебен съвет от 22 декември 1997 г. е определен броят на апелативните съдилища и техните седалища – в София, Пловдив, Варна, Бургас и Велико Търново. С решение на Висшия съдебен съвет от 21 януари 1998 г. е конституиран Апелативен съд – Велико Търново и е определен неговият съдебен район. През март същата година за негов пръв председател е определен съдия Здравко Трифонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " 17 съдии от Апелативния съд в Търново разглеждат по над 1500 дела годишно\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%88%d0%be%d1%84%d1%8c%d0%be%d1%80-%d0%b1%d0%b5-%d0%bf%d1%80%d0%b5%d0%b3%d0%b0%d0%b7%d0%b5%d0%bd-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "Турски шофьор на тир бе прегазен и убит на магистрала „Марица”, съобщи  . Инцидентът е станал тази сутрин към 9:30 ч. на 15 километра преди граничен пункт „Капитан Андреево”. Камионът на загиналия шофьор е аварирал и той е спрял в крайната дясна лента, за да го ремонтира. В момента, в който е отварял отделението за резервни части от лявата страна на камиона, български тир преминава и го  удря. Турският водач е починал на място.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Турски шофьор бе прегазен от български ТИР, докато ремонтирал камиона си на магистрала “Марица”"}
{"url": "https://trud.bg/%d0%b4%d0%b2%d0%b0-%d0%b4%d0%bd%d0%b8-%d0%bd%d0%b0-%d0%bc%d1%83%d0%b7%d0%b8%d0%ba%d0%b0-%d0%b8%d0%b7%d0%ba%d1%83%d1%81%d1%82%d0%b2%d0%be-%d0%b8-%d1%83%d1%81%d0%bc%d0%b8%d0%b2%d0%ba%d0%b8-%d0%bf%d0%be/", "text": "Музика, изкуство, литература съчета първият Jumaya Stage festival в Благоевград. 2 юни в Благоевград започна с BunyVerse & Piero Epifania и дръм съркъл уъркшоп, продължи с Евгени Господинов, който показа техники на пеене при деца и възрастни, изпълняващи и занимаващи се с рок музика. Арт фест допълваше фестивалната атмосфера. Жители и гости на Благоевград успяха да се докоснат до редица ръчно изработени творения като бижута, подаръци, картички, вкусни изделия, кукли и други. Втората фестивална вечер бе открита от талантите от FaRock, които зарадваха музикалните фенове с парчета като „What do you want from me“,“ Nobody’s wife“, „All day and all night“  на Scorpions,“ Shook me all night long“, „Dream on“ и много други. Заедно с изключителните музиканти и изпълнители, пяха и жители и готи на Благоевград. На сцената след благоевградската банда, излязоха Skitnicks. Те предложиха авторски парчета и кавъри. Публиката чу „Schizo Doll“, „Concrete“, „Mission complete“ и много други. Настроението продължи да се покачва, когато на сцената излязоха музикантите с хибриден стил от рок, ска, фънк, пънк и други стилове- Wickeda. Те изпяха както нови парчета, така и любимите на меломаните „Обичам“, „А ние с Боби пием кафе“, „Мариана”, “Уиски с фъстъци”, “Съм много убав” и други. Публиката ги върна на бис и отново пя с тях. Финалът на Jumaya Stage festival бе запазен за група  JEREMY?. „Go or Fall“, „Fake Fruits“, „Hope“, „Runaway“ бяха само малка част от песните, които групата подари на публиката. Фестивалът, който се организира със съдействието на Община Благоевград,обеща продължение и спечели своите верни почитатели.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Два дни на музика, изкуство и усмивки поднесе първият Jumaya Stage festival в Благоевград"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8-%d0%b4%d0%b5%d1%86%d0%b0-%d1%83%d1%87%d0%b0%d1%82-%d0%b1%d0%b8%d0%be%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5-%d0%b2-%d0%b8%d1%82%d0%b0/", "text": "Група шуменски ученици от Професионална гимназия по селско стопанство и хранителни технологии ще трупат опит в Италия по биоземеделие и селския туризъм. От 2 до 16 юни девет възпитаници на школото са на производствена практика в реална работна среда в град Маса. Те ще имат възможност да се запознаят с италианския опит след като гимназия спечели участие в проект по програма “Еразъм+”. Одобреният проект е на тема „Иновативни практики в биологичното земеделие и селския туризъм – с идея за бъдещето“. Шуменското училище е в консорциум с други професионални гимназии от Разлог и Луковит и сдружение, което е координатор на проекта.", "date": "2018.06.03", "title": " Шуменски деца учат биоземеделие в Италия"}
{"url": "https://trud.bg/%d1%87%d0%b5%d1%80%d0%b5%d1%88%d0%b0%d1%82%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d0%bf%d0%b5%d1%82%d0%be%d1%80%d0%bd%d0%be-%d0%b4%d0%be-%d1%81%d0%b5%d1%80%d0%b3%d0%b8%d1%8f%d1%82/", "text": "Прекупвачи повишават пет пъти цената на черешите от градината до сергията. Производители сигнализираха, че в момента от масивите в Кюстендилско прекупвачи дават по 80 стотинки за килограм, като търговци искат плодовете да са с диаметър 18 милиметра и да са светли на цвят. В същото време по пазарите в София цената не пада под 3,50 – 4 лева. Последните данни на Държавната комисия за стокови борси и тържища показват, че на едро килограм череши се продават по 3 лева. Въпреки че в средата на май цената на плода падна почти на половина – от 6,40 лв. за кг до 3,50 лв. за кг, в края на май цените се задържат почти без промяна. Според производителите много от черешите ще останат по дърветата, защото няма пазар за тях. При ягодите цената вече тръгна нагоре. Само за седмица килограмът е поскъпнал с близо 8 на сто, като на едро стига 2,55 лв. за кг. Увеличение има и при ябълките. В края на май те се продават по 1,37 лв. за кг или с 5,4% повече за седмица.", "date": "2018.06.03", "title": " Черешата поскъпва петорно до сергията"}
{"url": "https://trud.bg/%d0%b1%d0%be%d1%80%d0%bd%d0%b8%d1%80%d0%b0%d0%bd%d0%b0-%d0%bc%d0%b0%d1%88%d0%b8%d0%bd%d0%b0-%d0%bd%d0%b0-%d0%b6%d1%8a%d0%bb%d1%82%d0%b8%d1%82%d0%b5-%d0%bf%d0%b0%d0%b2%d0%b5%d1%82%d0%b0-%d1%81%d0%bd/", "text": "Възрастни и деца имаха възможността да разгледат бойната бронирана машина Patria AMV 8×8 на пл. “Ал. Батенберг” днес в София. Финландската модулна машина от последно поколение можеше да бъде видяна от посетителите и отвътре. Бяха обяснени спецификите на машината, възможностите й за бойни действия, съвместимостта с различни системи и НАТО-вските стандарти. Финландската компания Patria има намерение да участва в търга за закупуване на 150 бойни машини на Сухопътните ни войски. От компанията предлагат серийното производство да се поеме от български фирми. Въпросната модификация бронирани машини се използва от армиите на Финландия, Швеция, Хърватия, Полша, Словакия, Словения и Обединените арабски емирства.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Бронирана машина на жълтите павета (СНИМКИ)"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%bf%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%b7%d0%bd%d0%b0%d0%bc%d0%b5-%d0%b2-%d1%81%d0%be%d1%84%d0%b8%d1%8f-%d0%b8/", "text": "Човек на име Михаил Михайлов се изгаври гнусно с българското знаме и пусна клип в интернет, сигнализираха читатели на “Труд”. Мъжът се е снимал как стои пред Съдебната палата в София с флага в ръце. След това пали знамето,  хвърля го на земята и уринира върху него. Цялото деяние, което по българките закони е престъпление, е качено в сайта за видеосподеляне Youtube. Михайлов обяснява в текст по кадрите, че това е протестът му срещу съда и прокуратурата. “Надявам се чужди войски, без значение дали руски или османски, да дойдат и да изринат тази паплач!”, пише Михайлов. “Труд” няма да пусне видеото поради меко казано отблъскващото му съдържание, но призовава прокуратурата да се самосезира за лицето, което го извършва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Мъж запали българското знаме в София и пусна клип в интернет (СНИМКИ)"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%b2-%d0%bb%d0%b5/", "text": "Тереза Маринова е последната българска шампионка в леката атлетика. На олимпиадата в Сидни през 2000 година звездата ни взе златото в дисциплината троен скок. Дъщеря е на Мончо Маринов, национален рекордьор на 800 м през 1974 г.  След края на кариерата си Маринова стана треньор на деца и се надява скоро да не й задават въпрос като на последната ни олимпийска шампионка в леката атлетика. В ексклузивно интервю за „Труд“ Тереза взе отношение и по предлаганите промени в закона за хазарта.  – То се съдържа във въпроса ви. Аз съм човек от спорта и много неща виждам отвътре. Той се превърна в една огромна индустрия, която генерира огромни средства. Зад всеки спортен резултат са необходими пари. И то не малко. Ако искаме да имаме елитен спорт, то трябва да имаме елитно обезпечение на нашите състезатели. В България има хора, които са готови да помагат. И те са от най-различни области. Факт е, че хазартните компании и лотариите са едни от най-големите. Но какво значение има от каква сфера са? В световен мащаб точно тези компании са движещата сила. Ние ли трябва да сме първите, които да ги изгоним?  – Когато един нормален човек отиде на спортно събитие, веднага в очите му се набиват най-големите рекламодатели. Те са компаниите, благодарение на които спортът съществува. „Еврофутбол“ например от години дава стипендии на младите. Продължава с пълна сила. И ние какво да направим? Да ги поощрим или да ги забраним? Чух, че като на моето мнение са и доста големи спортисти начело с Христо Стоичков. Разберете, България винаги се е гордяла със своите успехи по терени и зали. Политиците обичат да се снимат, когато печелим медали. Хайде да ни помогнат тогава. Компании като „Еврофутбол“ са в помощ не само на професионалния спорт, но и на подрастващите.  – Естествено, че помага. И то с всичко, което е по силите й. Така е навсякъде по света. Но големите пари се генерират от спонсорите. Едва ли България ще е първата страна, която ще измисли нещо ново. Ако се пречи на спонсорите, хвърляме всичко на държавата. Окей – нека се оттеглят. И какво? Спортът умира веднага.  – Хванах последните години от комунизма. Тогава спортът беше държавна политика. Нямаше нужда да се търсят допълнителни финанси, защото беше осигурен. Но само 2-3 години изкарах в този строй. После всичко се обърна с главата надолу. Всеки спортист търси начин да се спаси.  – Не очаквайте аз да апелирам да се купуват или не купуват билети. Всеки човек е разумно същество и избира какво да направи. Но не никой не може да ме убеди, че вместо да купи хляб, някой отива да си вземе билет. Несериозно е! Нападат лотарията, но с българският спортен тотализатор е същото. Малко ли реклами гледаме? Лоши ли са? Напротив – всеки човек живее с надеждата, че ще подобри битието си. Нека държавата да помисли за живота на хората, а не за кой какви билети си купува. Право на личен избор е. Нито сме първите, нито последните в света и не виждам проблем. Политиците трябва да направят така, че хората да са сигурни в утрешния ден.  – Големите имена трябва да остават в спорта. Ние сме примерът. В последните години всеки от нас успя да докара деца в областта си. И родителите започват все повече да обръщат внимание. Аз останах в атлетика и съм щастлива. Не го приемам като работа, а като кауза.  – Мислите ли, че мога да организирам толкова големи състезания, без да има спонсори? Сумата е сериозна. И има хора, които са готови да вложат пари в бъдещето на нашите деца. Смятам, че те са за уважение. Много по-добре е малчуганите да спортуват, отколкото да гледат телефони и таблети.  – И двамата! Дъщеря ми тренира лека атлетика, но е още малка. Постоянно повтаря, че иска да е като мама. Синът ми избра спортната гимнастика. Безспорно повлия нашият семеен приятел Данчо Йовчев Аз не ги натискам да стават професионални спортисти. Те сами ще изберат пътя си.  – Работата с тях е много по-различна от тази с децата. Дава ми по-общ поглед върху спорта. Пред мен са бъдещите треньори на България и ми е интересно да работим заедно. Срещам хора с най-различни идеологии. Много от тях идват крайно мотивирани. Едни искат само с деца да работят, други – с професионалисти. Разбира се, има и такива, на които не им харесва. Питам ги защо си губят 4-5 години от живота. Но всеки си избира сам. Аз много пъти афиширах, че няма да съм треньора, а станах.  – Да. Моят баща е известен лекоатлет и беше против. Само майка ми знаеше. Докато един ден на вратата позвъниха няколко треньори, които ме поискаха в спортното училище. Не се сърдя на баща ми, а напротив – желал е най-доброто за мен и брат ми.  – Радва им се, не ги спира. А и аз не бих му позволила. Родителят трябва да подкрепя децата си. Далеч съм от идеята, че ще станат професионални спортисти. Животът ще покаже.  Много мразя това определение и най-вече, че то е вярно. Дано още в Токио някой българин спечели златото. Да си олимпийски шампион е нещо значително, трудно и сериозно. Най-важното е да имаме повече силни спортисти, които да са в Топ 10 на света. Тогава можем гордо да кажем – България е сила в леката атлетика или който и да е спорт. Една птичка пролет не прави. И златни медали не носи.", "date": "2018.06.03", "title": " Последната олимпийска шампионка в леката атлетика Тереза Маринова:  Искаме ли елитен спорт, трябва елитно обезпечение"}
{"url": "https://trud.bg/%d0%bc%d0%be%d0%bb%d0%b8%d1%82%d0%b2%d0%b8-%d0%b8-%d0%b4%d1%8a%d0%b6%d0%b4-%d1%81%d1%8a%d0%bf%d1%80%d0%be%d0%b2%d0%be%d0%b4%d0%b8%d1%85%d0%b0-%d0%bf%d1%8a%d1%80%d0%b2%d0%b0-%d0%ba%d0%be%d0%bf%d0%ba/", "text": "Първа копка за строеж на храм в монтанското село Долна Рикса направиха в неделя Видинският митрополит Даниил, областният управител Росен Белчев, кметът на община Златко Живков и селският кмет Любомир Ангелов. В името на Отца, Сина и Светия Дух Видинският владика три пъти откопа земята за основи на Божия дом и предаде лопатата в ръцете на местните управници. По време на ритуала, в който участваха и свещеници от района, от небето се разнесоха гръмотевици и рукна дъжд, който според стари хора, е небесна благословия за успех на родолюбовото и праведно дело. Новата черква, която ще носи името „Свети Архангел Михаил” ще се издигне зад читалището в Долна Рикса до параклиса на „Свети Николай”, построен пред години от жена, преживяла опасно премеждие. Проектът на бъдещия храм е дарение от архитект Пенка Господинова, а строителството му ще започне с 30 000 лева, дарени от Николай Калистратов, чийто корени са от селото. Със средства в инициативата ще се включи и община Монтана. На мястото преди повече от половин век е имало стара черква, която обаче е била разрушена след 1944 година, разказаха местни жители. „Православният храм е място на особеното Божие присъствие. Докато има любов между Вас, да се събирате заедно на молитва , да надделява грижата един към друг, любовта, подпомагането и радостта, Бог винаги ще е с Вас. Това е нашата надежда, че ще пребъде селото и нашия народ!” заяви в обръщението си към хората митрополит Даниил. Долна Рикса е единственото село от 23-те в община Монтана без православен храм и с градежа ще бъда изпълнена програмата на местната управа, всички населени места да имат  християнски молитвени домове, каза кметът Живков. Пред довършване са църквите в селата Трифоново, Крапчене и Войници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Молитви и дъжд съпроводиха първа копка за храм в монтанското село Долна Рикса"}
{"url": "https://trud.bg/%d0%bd%d0%b0%d0%b4-1000-%d0%b5%d0%bd%d1%82%d1%83%d1%81%d0%b8%d0%b0%d1%81%d1%82%d0%b8-%d0%ba%d0%be%d0%bf%d0%b0%d1%8f%d1%82-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b8-%d0%bb%d0%b5%d0%b2/", "text": "По малко от половин година след появата й над 1000 професионалисти и начинаещи вече “копаят” българска криптовалута в интернет. Левкойн (Levcoin) е първа по рода си, защото досегашните опити за създаване на въртуални пари у нас са базирани основно на международната криптовалута с отворен код “Етер” (Etherium). Левкойн обаче е основана на технологията CryptoNote, която се счита за по-добра от тази на пионера Биткойн. “При последната ни проверка в системата бяха регистрирани над 1000 IP-адреса, някои извън България. Към момента има няколкостотин постоянни копачи. IP-тата, постоянно свързани към домейна, са над 100”, уточни пред “Труд” Добри Божилов, основателят на Левкойн. Той е убеден, че вбъдеще всички валути ще станат виртуални: “Просто тази технология е твърде добра, за да не се използва. Тя позволява парични транзакции без такси, забавяне и предоставяне на лични данни. Намалява разходите, а сигурността е много голяма. Никой не може да ви открадне виртуалния портфейл”. Добри е на 42 години. Занимава се с програмиране, но е икономист по образование. Казва, че тази комбинация му е помогнала да реализира идеята си. “В пазара на криптовалути има един общ проблем – подценява се неговата икономическа част. Те се създават предимно от компютърджии и се подценява най-важното – че всяка криптовалута е първо икономически продукт и след това технологичен. Смятам, че това не трябва да е така и именно по тази причина се постарах да вложа някаква икономическа логика при създаването на Левкойн”, казва той. Решава да създаде виртуалната валута, подтикнат от професионално любопитство, след като се запознава със софтуера CryptoNote. Така през декември 2017 г. Левкойн се появява първоначално като експеримент. В началото Добри и негови колеги го “копаят” сами, но след като информират за него в социалните мрежи, буквално за дни се включват стотици нови копачи и добивът потръгва. Именно така стартират всички криптовалути. Любопитен факт е, че Левкойн се появява буквално с помощта на Биткойн. Българин, който се занимава професионално с добив на различни криптовалути, дарява на проекта четвърт биткойн, които към онзи момент струват около 4000 лева. С тях са закупени няколко компютърни видеокарти, необходими за първоначалния добив и е стартирана процедура по патентоването на названието Левкойн. Общото количество планирани левкойни, които ще могат да се добият някога, е 9 милиона. Числото е символично – избрано е, защото толкова е бил броят на населението на страната ни, когато е била най-многолюдна, обясняват от екипа. “Очакванията са вбъдеще да има няколко глобални криптовалути и множество локални. Ние сме избрали втората ниша и за да се позиционираме по-ясно там, решихме да я обозначим като българска. Един от тези символи е и числото 9 милиона. Това е доста необичайна цифра, защото повечето виртуални валути се пускат в много по-големи емисии”, обясниха основателите. Основната идея е да се създаде устойчива национална криптовалута. Единственото, което може да я запази като предимно българска обаче, е активността на българските “копачи”.   Основателите на “ЛевКойн” са разработили специално приложение с лесна графична програма, която да я направи достъпна практически за всеки. Проектът се нарича “ЛевКойн за баби”, което трябва да подчертае по шеговит начин лекотата и достъпността му. “Това е най-лесният начин да се влезе в системата. Работи на трите основни операционни системи. Просто трябва да се изтегли и инсталира от нашия сайт. Единствената особеност е, че при първоначалното пускане е необходимо по-дълго време за зареждане, докато приключи синхронизацията с блокчейна. Създали сме и т.нар. пул за съвместно копаене, който обединява усилията на хора с по-слаби компютри”, разкриха от екипа.   Виртуалните валути са създадени с една цел – да бъдат независими от държавата. Те са продукт на параноични хора, които не вярват на официалните институции и банките. Платформата CryptoNote, която използваме, е от второ поколение и сигурността при нея е на такова ниво, че е направо опасно сигурна. Много популярна валута на базата на същата технология е Монеро, която често се използва от подземния свят за лоши цели. Преводите с нея стават абсолютно непроследими дори за службите. При извършването им има избор на показател – 0, 1, 2 и т.н. Показател 0 е проследим, съответно 1 е по-трудно проследим. При по-високите стойности платформата смесва, образно казано, множество преводи в общ резервоар, от който после съответните суми се изпращат до получателите. По този начин е абсолютно невъзможно да се разбере кой на кого какво е пратил. Ако човек пази добре ключа към портфейла си, е абсолютно невъзможно някой да му открадне парите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Над 1000 ентусиасти копаят виртуални левове\t\t\t"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb%d1%8a%d1%82-%d0%bb%d0%b8%d0%ba%d1%83%d0%b2%d0%b0-%d1%81%d1%8a%d1%81-%d0%b7%d0%bb%d0%b0%d1%82%d0%be-%d0%b7%d0%b0-%d1%84%d0%b8%d0%bd%d0%b0%d0%bb-%d0%bd/", "text": "Ансамбълът приключи по шампионски – със злато на европейското по художествена гимнастика в Гуадалахара (Испания). Ден по-рано момичетата на Весела Димитрова допуснаха груба грешка при изпълнение на съчетанието с топка и въжета. Един от уредите излезе от килима, а гимнастичка го последва, което сериозно намали оценката на тима. Но заради изключителната трудност на съчетанието момичетата се намесиха сред медалистките – бронз в многобоя и в отборното (41,750 т.). Шампионки станаха рускините (43,625). Напрежението от грешката се отрази и в неделния ден. Симона Дянкова, Елена Бинева, Мадлен Радуканова, Лаура Траатс и Стефани Кирякова допуснаха неточности на 5 обръча и останаха без отличие на този уред – четвърти. С титлата ликува Италия. За финал обаче именно на топки и въжета „диамантените” момичета успяха да се реваншират. Загърбиха несполуките, допуснага една забележими неточности, но играха силно, което им отреди първа оценка (22,825). Среброто остана за Италия (22,350), а Русия допусна груби грешки и завърши седма (18,000). По-късно днес Невяна Владинова и Катрин Тасева стартират в индивидуалния многобой. При девойките нашата Татяна Воложанина взе сребро на обръч. „Ансамбълът ни няма конкуренция, но не трябва да се биеш сам – заяви Илиана Раева, председател на родната федерация по художествена гимнастика. – На това първенство проличаха слабите ни страни, върху които трябва да се работи до световното. Радвам се от този резултат. Много полезно първенство. Човек, когато губи, трябва да знае какво точно.” Треньорът Весела Димитрова също бе доволна от отличията. „Това беше нашето състезание, можем много повече – каза тя. – Отговорни сме за нашите действия. Не чакаме някой да сбърка, за да спечелим медал.”", "date": "2018.06.03", "title": " Ансамбълът ликува със злато за финал на европейското"}
{"url": "https://trud.bg/%d0%bf%d1%80%d0%be%d0%bb%d0%b8%d0%b2%d0%bd%d0%b8-%d0%b4%d1%8a%d0%b6%d0%b4%d0%be%d0%b2%d0%b5-%d0%bd%d0%b0%d0%b2%d0%be%d0%b4%d0%bd%d0%b8%d1%85%d0%b0-%d1%83%d0%bb%d0%b8%d1%86%d0%b8%d1%82%d0%b5-%d0%b2/", "text": "Проливен дъжд наводни улиците на Стара Загора, предаде  . Много улици се наводниха и това създаде проблеми за движението. Макар и почистени преди няколко дни, отводнителните шахти на основни пътни артерии в централната градска част не можаха да поемат количеството вода. До сериозни инциденти не се стигна. Съобщава се за няколко закъсали автомобила в ниската част на Стара Загора. Над Пазарджик и околните села също се изви гръмотевична буря, вали доста силен дъжд. По всичко личи, че дъждът е “на облак”, както казват хората и скоро ще свърши, но за момента трафикът в града е затруднен, съобщи Марица. Много хора бързат да напуснат трите големи парка в Пазарджик – Острова, Стадиона и Писковец, където са отишли за обичайната си неделна разходка. По някои от кръстовищата в града се образуваха локви. Има ги и там, където по платното има дупки и това прави преминаването през такива места доста рисково. Светофарните уредби в Пазарджик работят нормално, а градският транспорт се движи по разписание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Проливни дъждове наводниха улиците в Стара Загора и Пазарджик (ВИДЕО)"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-35-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b5-%d1%83%d0%b4%d0%b0%d0%b2%d0%b8%d1%85%d0%b0-%d0%ba%d1%80%d0%b0%d0%b9-%d0%b1%d1%80/", "text": "Най-малко 35 мигранти са загинали при потъването на плавателния им съд край бреговете на Тунис, а други 67 са спасени от бреговата охрана, съобщи тунизийското министерство на отбраната, цитирано от Ройтерс и Франс прес. Потъналият кораб бил претъпкан с около 180 мигранти, в това число 80 от други африкански страни освен Тунис. Безработни тунизийци и други африканци често се опитват да достигнат Сицилия от Тунис с импровизирани плавателни съдове, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Най-малко 35 мигранти се удавиха край бреговете на Тунис\t\t\t"}
{"url": "https://trud.bg/%d1%81%d0%b5%d1%80%d0%b8%d0%bd%d0%b0-%d0%b8-%d0%bc%d0%b0%d1%88%d0%b0-%d0%bf%d0%be%d0%b4%d0%bd%d0%be%d0%b2%d0%b8%d1%85%d0%b0-%d0%b2%d0%be%d0%b9%d0%bd%d0%b0%d1%82%d0%b0/", "text": "Бившите №1 в женския тенис Серина Уилямс и Мария Шарапова си размениха нападки преди днешния им мач на „Ролан Гарос“. Рускинята се закани да сложи край на негативната си серия срещу американката, която е спечелила 19 от 21 срещи помежду им. Уилямс пък отговори, че била разочарована, когато прочела автобиографичната книга на Маша „Неудържима. Моят живот досега“. „Вътре има само слухове – заяви Серина. – Нямах намерение да чета книга, посветена на мен, и не тая никакви специални чувства към нея. Мисля, че тя е фаворит в предстоящия мач, защото играе вече цяла година.“ №2 в мъжката схема Александър Зверев (Германия) спечели трета поредна победа в 5 сета – 4:6, 7:6 (4), 2:6, 6:3, 6:3 срещу Карен Хачанов (Русия), а 7-ият Доминик Тийм (Австрия) надигра Кей Нишикори (Япония) с 6:2, 6:0, 5:7, 6:4.", "date": "2018.06.03", "title": " Серина и Маша подновиха войната"}
{"url": "https://trud.bg/%d1%82%d1%80%d0%b8%d0%bc%d0%b0-%d1%81%d0%bf%d1%80%d0%b8%d0%bd%d1%82%d1%8c%d0%be%d1%80%d0%b8-%d1%81-%d0%bd%d0%be%d1%80%d0%bc%d0%b0%d1%82%d0%b8%d0%b2-%d0%b7%d0%b0-%d0%b5%d0%b2%d1%80%d0%be%d0%bf%d0%b5/", "text": "Трима родни спринтьори покриха нормативи за участие на европейското първенство в Берлин по лека атлетика това лято по време на участието си на турнира „Самарско знаме“ в Стара Загора. Инна Ефтимова спечели бягането на 100 метра с време 11,35 секунди и влезе с 15 стотни под изискването за място на континенталния шампионат. В късия спринт при мъжете пък триумфира Денис Димитров с 10,29 сек, а втори завърши Петър Пеев с 10,35 сек – точно колкото бе изискването за квота. Постиженията на двамата победители бяха и най-добрите на турнира по сравнителната таблица на ИААФ. Авторитетно представяне регистрира и Радослава Мавродиева, която спечели тласкането на гюле с 18,60 метра – 6-и резултат в Европа за годината.", "date": "2018.06.03", "title": " Трима спринтьори с норматив за европейско"}
{"url": "https://trud.bg/3-%d0%b5%d0%b2%d1%80%d0%be-%d0%b7%d0%b0-%d1%86%d0%b0%d1%86%d0%b0-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d0%b3%d1%8a%d1%80%d1%86%d0%b8%d1%8f/", "text": "Летният сезон в Гърция бе открит със старите цени, показа проверка на “Труд”. Шезлонгите на плажовете  в Северна Гърция се дават за ден срещу едно кафе или 3 евро, а водата пак е безплатна.  Най-евтините нощувки през юни са 35 евро, а през юли ще бъдат 40 евро за двойна стая.  7 евро е най-ниската цена, която ще ви струва един обяд в южната ни съседка. Порция цаца, сервирана на плажа, е 3 евро, картофките са на същата цена. На плажовете масово обслужващият персонал е от ученици от Гърция, които работят през лятото срещу 500-600 евро на месец. Има и доста места – хотели, ресторанти и плажни ивици, които се стопанисват от българи за сезона. Те са взели под аренда гръцките имоти, казват, че са доволни, въпреки високите данъци, които плащат – около 32%. Благоевградчани вече откриха летния сезон в Гърция. Този уикенд хиляди поеха към Бяло море. За късмет на ГКПП Кулата – Промахон не се стигна до огромни опашки, въпреки ремонтите, които гърците започнаха на пункта и моста между двата пункта точно на старта на сезона. Но тапата е налице и тепърва там предстои да има голямо напрежение. Проблемът е, че половината мост е затворен и целият трафик от Кулата влиза в едно платно по средата на моста. На Промахон  автомобили и автобуси преминават в едно платно, а тировете – в  другото. За да се стигне до пункта обаче, автобусите трябва да направят труден завой и  през един малък отвор в оградата  да преминат и стигнат до кабинките за гранична проверка, което изнервя шофьорите. По северните плажове на Гърция най-много са българите, сърбите, македонците, румънците, а от тази година и унгарците са направили доста резервации. Нова мода сред нашенци пък е да си правят моминските партита на плажовете, за което не се плаща допълнително, а само напитките.  Юни по прогнози се очаква да е доста топъл и слънчев, така че и еднодневните турове до Бяло море от Благоевград  тръгват с пълна сила. Срещу 25 лева за ден на море българите пълнят гръцките плажове.", "date": "2018.06.03", "title": " 3 евро за цаца  на плажа в Гърция\t\t\t"}
{"url": "https://trud.bg/%d0%bf%d1%80%d0%b5%d0%b4-%d0%bf%d1%80%d0%be%d0%b2%d0%b0%d0%bb-%d0%b5-%d0%bf%d1%80%d0%be%d0%b4%d0%b0%d0%b6%d0%b0%d0%b1%d0%b0%d1%82%d0%b0-%d0%bd%d0%b0-%d1%80%d0%b5%d0%ba%d0%be%d0%bb%d1%82%d0%b0%d1%82/", "text": "Производители на череши от Кюстендилско се оплакват, че продажбата на реколтата е пред провал. Изкупната цена от два дни е качена на 80 стотинки за килограм, но с изискването черешите да са с диаметър 18 мм и да са светли. Земеделските производители от района са гневни и отчаяни, предава  „Ранните череши презряха и не искат да ги вземат. Една част пообрахме, другата част – голямата, си остана да се скапва по дърветата. Няма къде да ги пласираме. Много череши, а няма изкупвачи, няма пунктове, няма борси, няма нищо“, оплаква се собственик на черешови масиви от село Горна Гращица. Има идеи и предложения да се търси намесата и съдействието на омбудсмана Мая Манолова, както направиха розопроизводители от Казанлъшко преди около месец. „Подкрепям такова предложение, защото години наред говоря това, че Кюстендилска област, ако продължава така, ние загубваме овощарството като култура, и бих казал, че след 20 години тук ще стане като пустиня“, коментира агрономът Кирил Димитров, който бере около двеста декара градина в местността “Черна нива”.", "date": "2018.06.03", "title": " Пред провал е продажбата на реколтата от череши\t\t\t"}
{"url": "https://trud.bg/%d1%84%d1%80%d0%be%d0%bd%d1%82%d0%b5%d0%ba%d1%81-%d0%b3%d1%8a%d1%80%d1%86%d0%b8%d1%8f-%d0%be%d1%82%d0%bd%d0%be%d0%b2%d0%be-%d0%b5-%d0%bf%d0%be%d0%b4-%d0%bd%d0%b0%d1%82%d0%b8%d1%81%d0%ba-%d0%bd/", "text": "Гърция отново е под натиск на пристигащи мигранти и бежанци. Увеличават се силите на “Фронтекс”, заяви директорът на европейската агенция по охрана на границите – Фабрис Лежери, предаде  . В последните месеци се засили натискът на мигранти и бежанци по сухопътната граница с Турция и по река Марица. В отговор на искането на гръцките власти се е увеличил броят на европейските служители на “Фронтекс” в този район. Според директора на “Фронтекс”, което засега не се коментира от гръцките гранични власти, има екип от 45 служители, които са на границата между Гърция и Албания. Това е новият път, който избират трафикантите и мигрантите, от северна Гърция през Албания към Сърбия. В същото време продължават ежедневно да пристигат лодки с бежанци на гръцките острови в Егейско море. Въпреки недоволството на жителите, властите изграждат нови приемни лагери на остров Лесбос. Не са достатъчни мерките на полицията по охрана на пристанище Патра. Там се събират групи от нелегални мигранти и заплашват шофьорите на тирове, за да ги изведат от страната. Много е силно напрежението и в лагерите в близост до Солун. Засега министерството по миграцията в Атина смята, че “положението е под контрол”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " “Фронтекс”: Гърция отново е под натиск на пристигащи мигранти и бежанци"}
{"url": "https://trud.bg/%d0%b2%d1%8a%d0%b7%d1%80%d0%be%d0%b4%d0%b8%d1%85%d0%b0-%d1%82%d1%83%d1%80%d0%bd%d0%b8%d1%80-%d0%bf%d0%be-%d0%bf%d0%bb%d1%83%d0%b2%d0%b0%d0%bd%d0%b5-%d0%b7%d0%b0-%d0%b4%d0%b5%d1%86%d0%b0/", "text": "Министърът на младежта и спорта Красен Кралев откри официално първия международен турнир по плуване за деца „Златоперки” в столичния басейн „Спартак”. В двудневната надпревара участват повече от 250 деца, родени през 2008 и 2009 г., които тренират в 31 клуба. Състезанието се организира от плувен клуб „Левски” по инициатива на многократния носител на световната купа по плувен маратон Петър Стойчев и с подкрепата на Министерството на младежта и спорта. „За мен е огромно удоволствие да поставим заедно началото на международния турнир „Златоперки”, който продължава традицията на турнира „Златна рибка”. Радвам се на участието на толкова много деца, защото това се превръща в един празник на плуването”, заяви министър Кралев. Той призова всички участници и зрители на басейн „Спартак” да аплодират Петър Стойчев по повод приемането му в Международната зала на славата по плуване. „Пожелавам на всички млади състезатели да се стремят да постигнат неговите успехи. Благодаря на всички родители, които насърчават децата си да се занимават с прекрасен спорт като плуването”, каза Кралев. Той добави, че Министерството на младежта и спорта подкрепя Българската федерация по плуване, а през последните две години в басейн „Спартак” са инвестирани над 350 000 лева, за да има по-добри условия за подготовка. Министърът благодари на Петър Стойчев и на плувен клуб „Левски” за това, че работят усилено за развиването на този спорт. Петър Стойчев коментира, че турнирът „Златоперки” е приемник и продължава традицията на държавното първенство за деца „Златна рибка”, което е било първото състезание в кариерата му на плувец. „Тази надпревара остана в моите спомени до ден днешен. Вярвам, че всички деца тук също ще запазят един незабравим спомен. Благодаря на родителите и треньорите за отделеното време и внимание, защото плуването е един от най-полезните и здравословни спортове за нашите деца”, заяви Петър Стойчев.", "date": "2018.06.03", "title": " Възродиха турнир по плуване за деца\t\t\t"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d0%ba%d0%be%d0%bd-%d0%be%d1%82%d1%81%d0%ba%d1%83%d0%b1%d0%bd%d0%b0%d0%bb-%d1%81%d0%b5-%d0%be%d1%82-%d0%ba%d0%b0%d1%80%d1%83%d1%86%d0%b0/", "text": "Лек автомобил е блъснал отскубнал се от каруца кон на бул. “Владимир Вазов”. Това съобщиха от пресслужбата на МВР. По първоначални данни конят се е отскубнал от каруцата, в която е бил впрегнат, и е тръгнал по бул. “Владимир Вазов”, където е ударен от лек автомобил. Шофьорът е направил забележка на водача на каруцата, в следствие на което се е стигнало до саморазправа. Няма сериозно пострадали при инцидента. Нанесени са леки материални щети на автомобила, конят не е със сериозни наранявания.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Кола блъсна кон, отскубнал се от каруца на бул. “Владимир Вазов” в София"}
{"url": "https://trud.bg/9-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d1%80%d0%b5%d0%b4-%d0%ba%d0%be%d0%b8%d1%82%d0%be-6-%d0%b4%d0%b5%d1%86%d0%b0-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb/", "text": "Деветима мигранти, включително шест деца, които се опитвали да стигнат до Европа с моторна лодка, са загинали, след като плавателният съд потънал край средиземноморския бряг на Турция, съобщава в. “Хюриет дейли нюз”. Лодката потънала край град Демре в окръг Анталия. Петима души са били спасени, а един все още не е открит. Двама възрастни, включително една жена, и шест деца са загинали при инцидента, според данни на Анадолската агенция. Четирима мигранти – трима мъже и една жена, са били спасени от бреговата охрана, а един мъж бил спасен от рибарска лодка, посочва ДПА.  Засега не е известно от какви националности са мигрантите. Според частната агенция Доган мигрантите планирали да стигнат нелегално до Европа, но не е ясно какъв е бил планираният им маршрут.  Най-близката територия от Европейския съюз е малкият гръцки остров Кастелоризо на запад, който се намира срещу турския курорт Каш, отбелязва “Хюриет дейли нюз”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " 9 мигранти, сред които 6 деца, са загинали при потъване на лодка край Турция"}
{"url": "https://trud.bg/%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bd%d0%b0%d1%82%d0%b0-%d1%81%d0%b8%d0%bc%d0%be%d0%bd%d0%b0-%d1%82%d0%be%d0%b4%d0%be%d1%80%d0%be%d0%b2%d0%b0-%d0%b2-%d1%81%d0%bb%d1%8a%d0%bd/", "text": "Последни подробности от кореспондентите на “Труд” в Бургас и Велико Търново за стрелбата в Слънчев бряг късно вечерта вчера – собственикът на казина Коста Николов, известен още като Миджурина, паркирал скъпия си “Мерцедес” пред хотел “Бахами” в комплекса. Той шофирал сам, а на седалката до него била красавицата Симона Тодорова, крупие в едно от казината му. Двамата имали връзка отскоро. Преди това обаче фаталната млада дама изживяла страстен роман с 37-годишния  . Запознали се в зимен курорт, където работели преди това, а от май месец любовният триъгълник с предприемача станал факт. Симона преживяла страстна любов с 37-годишния мъж, с когото се скарала и го заменила с бизнесмена. Затова Михаил Станчев  се превърнал в екзекутор на съперника си и ранил тежко Симона Тодорова. Симона е от Дряново. Баща й е шеф на полицията в родния й град и се казва Тони Тодоров. Преди два месеца се преместила в Слънчев бряг и започнала да работи в едно от казината на Миджурина. По-младият Михаил Станчев обаче хлътнал до уши по нея, а когато го изоставила направо откачил, разказаха техни колеги. Станчев е извършил убийството със законно притежаван “Макаров”. Той бил задържан от полицаите, след като се опитал да напусне страната през ГКПП “Лесово” с лек автомобил “Опел”. Арестуваният за зверството е родом от Ямбол, но от години живее в Бургас. Работел на няколко места, бил е шофьор на бивш шеф на общинския съвет в Несебър. Отритнатият влюбен не могъл да преживее раздялата и устроил засада на Миджурина и бившата си любима. В черно БМВ той ги причакал пред хотела, където двамата пребивавали, и щом Коста Николов паркирал, убиецът се приближил с “бавареца” до колата и стрелял по Коста Николов буквално от упор. Собственикът на казина издъхнал след дъжда от куршуми. След това килърът стрелял и по младата жена. Макар и тежко ранена, тя успяла да се обади на тел. 112 и да потърси помощ. В момента е в болницата, където е в кома. Направена й е сложна операция, продължила до ранни зори в неделя, казаха от УМБАЛ Бургас. „Убиецът е бил задържан снощи към 02 часа. В леката кола „Мерцедес”, в която е бил убит бизнесменът  Коста Николов, е имало още двама души, които са били на задната седалка. Убийството е от ревност. Тепърва ще се изяснява точната връзка между задържания мъж и момичето, което е пътувало с предприемача. Иззето е оръжие, като тепърва ще се установява дали с него е извършена стрелбата”,  , който в неделя пристигна на мястото на инцидента. Директорът на МВР-Бургас комисар Калоян Калоянов добави, че предстои аутопсия, която ще установи с колко куршума е застрелян бизнесменът и че първо е застрелян той, а после е стреляно в момичето. Двамата мъже на задната седалка не са пострадали като по чудо. “Тепърва предстои повдигане на обвинение и искане на мярка за постоянно задържане под стража. Работното обвинение е квалифицирано убийство и опит за убийство, а наказанието е от 15 до 20 години, доживотен затвор или доживотен затвор без право на замяна. Опитът за бягство ще се вземе предвид при взимането на мярка”, заяви окръжният прокурор на Бургас Георги Чинев. Той също пристигна на мястото на събитието веднага след като е научил за инцидента и през цялото време бе с разследващите полицаи и шефа на ОД на МВР Калоян Калоянов. “Очевидно извършителят е бил силно афектиран и става дума за необуздана ревност”, каза пред “Труд” прокурор Чинев. Предприемачът Коста Николов бил разведен, има 21-годишна дъщеря. Той притежава игрални зали в Несебър, Слънчев бряг, Бургас и бутиков хотел в родния си град Нова Загора. Според запознати се занимавал и с лихварство. Много туристи на Слънчев бряг са се натъкнали на потресаващата гледка, видели са окървавения тузарски мерцедес и тялото на убития в него. Мнозина пък не разбирали защо районът е бил отцепен с ленти и искали да преминават през тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Простреляната в Слънчев бряг Симона Тодорова е дъщеря на полицейски шеф (СНИМКИ)"}
{"url": "https://trud.bg/%d0%b1%d1%8a%d0%b4%d0%b5%d1%89%d0%b8-%d1%81%d0%bb%d0%b0%d0%b4%d0%ba%d0%b0%d1%80%d0%b8-%d0%bf%d1%80%d0%b8%d0%b3%d0%be%d1%82%d0%b2%d1%8f%d1%82-%d0%b1%d0%b0%d0%bd%d0%be%d1%84%d0%b8/", "text": "Световноизвестният десерт банофи бе представен на кулинарен курс в София. Любители и професионалисти приготвиха три различни варианта на сладкото изкушение, съставено от банани, карамел и шоколад. Лектор на курса бе шеф Борислав Екзархов, който демонстрира тънкостите в приготвянето му. Банофи, наричан още бананофи, е класически английски десерт с банани, сметана и карамел върху хрупкава маслено-бисквитена основа. Някои варианти на рецептата са с шоколад, кафе или и двете. Името на вкусния сладкиш е игра на думи и е смесица от английските думи “banana” – банан и “toffee” – карамел. Приготвен е за пръв път през 1971 година от Найджъл Маккензи, собственик на The Hungry Monk Restaurant в малко градче в Източен Съсекс и Иън Долдинг, главен готвач в него. Банофи пай е сладкишът, който Маргарет Тачър приготвя с най-голямо удоволствие. През годините рецептата за банофи се разпространява в много ресторанти навсякъде по света. “Десертът, който представяме, е интересна комбинация между 3 много познати продукта – банан, карамел и шоколад, и основната ни задача е да демонстрираме различни техники и начини, чрез които се прави един класически за Европа десерт”, разказа пред “Труд” шеф Борислав Екзархов. Девет души, сред които любители и професионалисти, се включиха в предизикателството да приготвят три варианта на банофи – “ентреме”, който се сервира в сладкарници, “тарт” – десерт под формата на пай, както и десерт на чиния, който се предлага в ресторанти. Банофи е ресторантски десерт, който може да намерите единствено в най-изисканите сладкарници. В България е приготвян за различни събития преди 10 години от моя колега шеф Ради Стамболов, казва шеф Екзархов. Самият той е приготвял сладкиша в чужбина, когато е работил на круизни кораби, за пръв път го представя у нас специално за кулинарния курс. По време на обучението се използват най-новите техники, вдъхновени от висшето сладкарство. Редуцирани банани с карамелен сос отвътре, огледални заливки, ронливи теста и бананов блат оформят цялостната визия и вкус на десерта. “Голямата концепция на това, което правим, е да покажем как едно нещо може да бъде сервирано по много различни начини и под много различни форми”, казва шеф Екзархов.", "date": "2018.06.03", "title": " Бъдещи сладкари приготвят банофи\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd-%d0%b5%d1%8a%d1%80%d0%bb%d0%b0%d0%b9%d0%bd%d1%81-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b7%d0%b0-%d0%b2%d1%8a%d0%b7%d0%bc/", "text": "Авиокомпания “Американ еърлайнс” (American Airlines) предупреди, че цените на самолетните билети може да се увеличат, ако цените на петрола се задържат високи, предаде Ройтерс. Цените на петрола се повишиха с около 50 процента спрямо равнищата от миналата година, а това оказва натиск върху печалбата на самолетните компании. Ако стане ясно, че това е новият стандарт, ще отчетете в дългосрочна перспектива по-малък капацитет и растеж в сектора и оттам по-високи цени, но не мисля, че това ще стане в близко бъдеще, каза главният изпълнителен директор на компанията Дъг Паркър пред репортери в кулоарите на годишната среща на директорите на авиокомпании от Международната асоциация за въздушен транспорт (МАВТ – IATA) в Сидни. Асоциацията, която обединява около 280 авиокомпании, покриващи около 83 процента от световния въздушен трафик, съобщи, че утре ще понижи прогнозата си за печалбата в сектора тази година заради по-високите цени на петрола, инфраструктурата и разходите за труд.  Ръководителите на авиокомпаниите предупредиха днес, че нарастващото напрежение в международната търговия може да навреди на авиосектора. Американското правителство възобнови заплахите си за налагане на мита на Китай и въведе мита за стоманата и алуминия, внасяни от Канада, Мексико и САЩ.  Мерките, които намаляват търговията и вероятно впоследствие ограничават пътуванията са лоша новина, каза генералният директор на МАВТ Александър дьо Жюниак пред Ройтерс в Сидни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " “Американ еърлайнс” предупреди за възможно поскъпване на самолетните билети заради скока на цената на петрола"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b0%d1%82%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d1%83%d0%bb%d1%84-%d0%ba%d0%b8%d1%80%d1%81%d1%82%d0%b5%d0%bd-%d0%b5%d0%ba%d1%81%d0%ba/", "text": "Улф Кирстен е един от най-добрите германски нападатели в историята. Макар и доста нисък се славеше като майстор на играта с глава. Под неговите съвети Димитър Бербатов израстна като световна звезда в „Байер“ (Леверкузен).  Кирстен е родом от бившата ГДР, където стана легенда на „Динамо“ (Дрезден). След като отиде при „аспирините“, никога не смени повече отбора. За „Динамо“ вкара 57 гола в 154 мача. А за „Байер“ 182 попадения в 350 двубоя. Има 49 участия за ГДР и 51 за обединена Германия.  Легендарният нападател даде ексклузивно интервю за „Труд“.  – В интерес на истината не знаех, че е стигнал до Индия. Бербатов направи една много добра кариера. Особено в Англия. За последно знам, че играеше във Франция. С Индия ме изненадахте.  – Разбира се. Беше много тихо и спокойно момче. Технически беше гениален. Спомням си, че още в самото начало в Леверкузен получи контузия. Но от първите дни се виждаше, че има феноменални футболни качества. Всички в отбора знаехме, че ще стигне най-високо ниво във футбола.  – И при нас беше така. Гледаше мълчаливо какво се случва. Със сигурност не беше от приказливите.  – Не сме били чак толкова често заедно на терена. Бербатов беше твърде млад футболист, който влизаше основно като резерва. На тренировките виждах какви големи възможности има. Най-много се опитвах да му покажа, че трябва да е 100% хладнокръвен пред гола. Веднъж се зарадва много, че вкара. Аз му казах: „Браво, но сега трябва да вкараш още два!” Мисля, че през годините следваше добре съвета. Още веднъж ще повторя, че технически той беше гениален пред гола. Сигурен съм, че щом не е прекратил кариерата си, още някой отбор ще се зарадва на попаденията му.  – Трудно е да отговоря на този въпрос. Няма как да го сложа пред Роберт Левандовски, Кристиано Роналдо или Лионел Меси. Те са играчи от друга планета. Играят на световно ниво и в клубовете си, и в националните отбори. Бербатов направи много сериозна кариера също. Но за негово съжаление България не е имала толкова силен национален тим. Ако играеше за Германия, Испания или Италия, можеше да стане дори и световен шампион. Щеше да е безценен с качествата си.  – Смея да твърдя, че дори бяхме по-добрият отбор в мача. И то срещу „Реал”. С малко, но доминирахме в играта. За съжаление направихме ненужни грешки. Два пъти изостанахме в резултата и накрая не успяхме да го обърнем. Но ако си спомняте кой колко шансове за гол имаше, то ще ми повярвате, че „Байер“ бе по-добрият. Не успяхме да си вкараме положенията. А те бяха там – на терена. Реални. Просто не ни стигна малко.  – Е, прекалено много време мина от този ден в Глазгоу. Чак толкова не помня.  – Мисля, че удари греда.  – Ох, този Касияс. Той направи уникален мач тогава. Един великолепен вратар.  – Трудно е да се каже. Сега на мода са задните ножици. Аз се надявам обаче, че един ден „Байер“ отново ще е стигне до финал в Шампионската лига. Ясно е, че на „Реал“ това се случва доста често. Тогава Зизу вкара един наистина феноменален гол. Това беше късметът за „Реал“. Първо Раул, а после той отбелязаха наистина майсторски и решиха финала.  – Още шестгодишен тичах след топката в едно съвсем малко отборче. Родителите ми обаче работиха в Дрезден, а там школата бе много силна. Имаше доста млади таланти. Малко по-малко започнах да катеря йерархията и най-накрая стигнах до първия отбор. – Винаги бяха много горещи дуели. За съжаление повечето пъти ние бяхме губещите. Но мисля, че с „Динамо“ направихме немалко добри международни двубои. Веднъж стигнахме до полуфинал в евротурнирите и там отпаднахме от „Щутгарт“. С малко повече късмет можеше и купа да вземем.  – Нямахме отношения. Не ни позволяваха да контактуваме един с друг. А на терена всеки иска да спечели, независимо от коя държава е. Но не сме имали възможност да правим друго освен да играем един срещу друг.  – Да и мисля, че така е правил всеки германец. Независимо, че бяхме разделени.  – Тогавашният спортен директор Райнер Калмунд ме беше наблюдавал в много мачове. По-късно разбрах, че е водил преговори с ръководството на „Динамо“. Имало е възможност да отида и в други отбори. Но Калмунд бе човек, който правеше много бързо договорите и изпреварваше конкуренцията.  – Много пъти съм имал шансове. Искаха ме от различни места. Тогава обаче по-трудно се правеха трансфери, защото не можеше да напуснеш без пари. Райнер Калмунд ме смяташе като свой син и не можеше да си представи, че ще ме продаде. В неговата книга написа, че съм бил непродаваем. Звучи много хубаво и ме кара да се чувствам горд. Но пък така и не заиграх в чужбина.  – Най-настоятелни бяха „Наполи“, „Бенфика“ и „Байерн“. Искаха ме също „Верона“ и „Торино“.  – Радвам се, че заради Бербатов сте ни гледали толкова. Това е значението на големия футболист. Подобни неща се случват навсякъде по света. Примерно заради Сон, който сега играе в „Тотнъм“, преди това „Байер“ стана изключително популярен и в Южна Корея.  – Ех, да, не е приятно. Явно не сме имали достатъчно качества, за да спечелим. Или може би ни е липсвал шанс. Два или три пъти станахме вицешампиони. Все ни липсваше по едно парченце от пъзела.  – Всички си ги обичам. Еднакви са ми. Примерно три пъти съм ставал голмайстор на първенството. За мен всички те са едни много скъпи трофеи, без значение дали съм ги спечели в ГДР или в Германия по-късно.  – Най направихме 0:0.  – Много отдавна беше… Аз през тази година дебютирах в националния отбор на ГДР. Сега като се замисля, струва ми се, че дори свири съдия от ФРГ.  – Ние няма какво да се гордеем от този мач. За съжаление и аз бях там. Но бях контузен. Една изключително неочаквана и неприятна загуба. Ако бяхме победили България, щяхме да играем пак на финала.  – Само че точно тогава България имаше много голям отбор с уникални футболисти. Сега е съвсем различно и ви липсва качество. Но през 90-те години България бе една от най-силните футболни нации.  – Ще ви кажа Берба, защото играх заедно с него. Но веднага ми изплува името на Балъков. С него се видяхме наскоро. Изключително добро момче е. И, разбира се, няма как да пропусна Христо Стоичков.  – За съжаление е така, но не мога нито да го върна, нито да го променя. Толкова много исках да съм на финал на световно или европейско първенство. Когато можеше да се случи и Германия спечели титлата на Евро’96, аз трябваше да гледам у дома контузен. Във футбола и това се случва. Не можеш да имаш всичко!  – С добро пласиране. Наблюдавах, наблюдавах и… вкарвах.  – Инстинкт е преди всичко. В юношеските години се научаваш как да се пласираш. Тренираш ударите с глава, които са много важни. И постепенно се стига и до големите мачове.  – Кристиано Роналдо.  – 3,7 милиона марки.  – Само мога да клатя глава. Вече няма нищо разумно в тях. Абсурдно е да се плащат 200 милиона евро за един човек. За мен футболът изпадна в неприятно състояние, което граничи с глупост. Мисля, че това би могло да доведе до проблеми в играта и да я отслаби. Ще видим. Но лудостта е на лице.  – Мисля, че Германия ще е най-малко на полуфинал. Също и Испания. Един от двата южноамерикански гранда Аржентина и Бразилия също ще е в карето.  – Добър въпрос. Понякога се случва да имаш и лош сезон. Отборите ни не бяха конкурентоспособни в Шампионската лига и Лига Европа с изключение на „Байерн“. Испанските отбори превърнаха евротурнирите в свое море. Мисля, че с парите си и „Пари Сен Жермен“ ще бъде сред най-силните съвсем скоро. Заедно с англичаните те имат безлимитни бюджети и могат да си купят качество.  – Дали пречи не мога да кажа. „Байерн“ е отбор, който има изключителни футболисти и на резервната скамейка. Въпреки че миналата есен баварците показаха слабости в играта си, накрая пак убедително триумфираха с титлата.  – После поех втория отбор на „аспирините”. Но не останах дълго. Нямах желание. Вероятно още не се е появил клубът, който да ме убеди, че мога да започна и в това поприще.  – Повече си почивам. А най-добре го правя, когато гледам футбол. Без значение дали е Бундеслигата или трета дивизия.", "date": "2018.06.03", "title": " Германската легенда Улф Кирстен ексклузивно пред „Труд“: Когато Берба вкараше гол, го учих: Хайде още два!"}
{"url": "https://trud.bg/%d0%bf%d0%be%d1%87%d1%82%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%be%d1%82-%d0%b4%d0%b5%d1%86%d0%b0%d1%82%d0%b0-%d0%b2-%d0%b0%d1%84%d0%b3%d0%b0%d0%bd%d0%b8%d1%81%d1%82/", "text": "Близо половината от децата в Афганистан не ходят на училище заради военни конфликти, бедност, детски бракове и дискриминация на момичетата, съобщиха световните агенции, цитирайки доклад на международни организации. Броят на децата, останали извън класните стаи, се е повишил за първи път от 2002 г. Ширещото се насилие принуди много училища да затворят врати, което се отрази на крехкия напредък в образованието за момичета. Около 3,7 милиона деца на възраст между седем и 17 години, или 44 процента от децата, са останали извън класните стаи, като 2,7 милиона са момичета, каза министърът на образованието Мирваис Балхи на семинар, представяйки доклада на УНИЦЕФ, Ю Ес Ейд и независимия мозъчен тръст Самюъл Хол. Талибаните, които се стремят да отстранят подкрепяното от САЩ правителство и да върнат в страната строгите ислямски порядки, след като бяха свалени от власт през 2001 г., решително се противопоставят на образованието на момичетата, а заплахите от “Ислямска държава” накараха много училища да прекратят дейността си, отбелязва Ройтерс. В най-засегнатите провинции до 85 процента от момичетата не ходят на училище, посочват международните организации, без да уточняват точен времеви период или сравнения. Около 300 000 деца, които сега са записани в начално училище, рискуват да отпаднат от образователната система преди края на учебния цикъл, допълва Франс прес. Най-уязвими са децата в селските райони, от икономически затруднени семейства, както и децата, застрашени от разселване заради липсата на сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Почти половината от децата в Афганистан не ходят на училище\t\t\t"}
{"url": "https://trud.bg/%d0%bc%d0%b5%d0%b3%d0%b7-%d0%bf%d0%be%d0%ba%d0%b0%d0%b7%d0%b0-%d0%bd%d0%be%d0%b2%d0%b8%d1%82%d0%b5-%d0%b0%d0%bd%d0%b3%d0%b5%d0%bb%d0%b8/", "text": "Топдизайнерката Мегз събра своята нова армия от красавици. Тя представи проекта “Ангелите на Мегз”, по подобие на световноизвестните “Ангели на Виктория Сикрет”, в който главна роля заемат не топ модели, а известни и обсъждани български момичета. Ангелите тази година са скандалната Сузанита, Бояна Генова или Стефания от хитовия сериал “София ден и нощ”, Биляна Лазарова, която скоро се окичи с титлата Miss Teen International и Петя Стоянова – Пенелопе, модел и актриса също от “София Ден и Нощ”, която е половинка на милионерския наследник Иван Динев. В проекта на носителката на “Златна игла” са още Диона – рапърка и актриса от уеб сериала “Следвай ме” и Ева – певица и актриса от уеб сериала #КИФЛА. Само за няколко часа първият общ кадър на новите Ангели, на който те позират по розови халати, обиколи инстаграм и събра хиляди лайкове и коментари – не липсваха и критики, и поздравления.", "date": "2018.06.03", "title": " Мегз показа новите Ангели"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b8%d0%b4%d0%b5%d0%b8%d1%82%d0%b5-%d1%81%d0%b8-%d0%b7%d0%b0-%d1%80/", "text": "Германският канцлер Ангела Меркел за първи път представи отговора си на предложението на френския президент Еманюел Макрон за реформа на еврозоната, приемайки идеята за бюджет за инвестиции и защитавайки идеята за създаване на Европейски валутен фонд, предаде Франс прес. “Имаме нужда от по-голяма икономическа конвергенция между страните – членки в еврозоната”, каза Меркел в интервю, публикувано в днешното издание на в. “Франкфуртер алгемайне цайтунг”. “Поради тази причина предложихме бюджет за инвестиции за еврозоната в коалиционния договор на новото германско правителство между консерваторите и социалдемократите и аз подкрепям идеята”, каза Меркел. Канцлерът спомена като сума за бюджета цифра, “сведена до две цифри в милиарди евро”, тоест няколко десетки милиарда евро. Това е доста далеч от очакванията на Макрон, който е в основата на плана за бюджет на еврозоната. Макрон иска бюджет, възлизащ на няколкостотин милиарда евро. Меркел освен това представи в интервюто германското предложение за създаването на Европейски валутен фонд, който ще подпомага страните в затруднено положение в замяна обаче на строги условия и строг надзор на подкрепените по този начин държави. “Ние искаме да станем малко по-независими от Международния валутен фонд”, обясни Меркел.  Този Европейски валутен фонд ще поеме част от прерогативите на Европейския стабилизационен механизъм, който сега подпомага финансирането на дълга на страни в криза като Гърция, като им отпуска дългосрочни заеми. Но Европейският валутен фонд ще стига по-далеч. Той ще може да отпуска и краткосрочни кредитни линии, например  за пет години, казва Меркел. Тези заеми ще бъдат предназначени да подкрепят страните, срещнали трудности, чиито причини са външни. В замяна тези страни ще трябва да приемат, че Европейският валутен фонд има правото на поглед и на намеса в техните национални политики. Този Европейски валутен фонд ще бъде натоварен с оценката на платежоспособността на страните членки и с помощта на адаптирани инструменти ще може да възстанови тази платежоспособност, ако тя не е осигурена, смята Меркел. Защото според нея и дума не може да става в еврозоната да се създава Съюз на дълговете.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Ангела Меркел представи идеите си за реформа на еврозоната"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d1%81%d0%b5-%d0%be%d0%bf%d1%80%d0%b0%d0%b2%d0%b4%d0%b0-%d1%81-%d0%b8%d0%b3%d1%80%d0%b0%d1%87%d0%b8%d1%82%d0%b5-%d1%81%d0%bb/", "text": "Селекционерът на мъжкия национален отбор по волейбол Пламен Константинов обясни с кадровите проблеми изненадващата загуба с 0:3 от Австралия във втория мач от група 5 на Лигата на нациите. Поражението остави „лъвовете“ на дъното на класирането на домашния турнир в София, докато успехът бе първи за „кенгурата“ тази година. „Не може да играем с едни и същи хора и търсехме да икономисаме някои, но в крайна сметка не даде резултат – заяви Константинов. – Очаквах да се върнем в мача в третата част, но явно имаме проблем в края на геймовете. Нямаме хора, които да ги решават. Учиков бе за смяна, играехме без диагонал. Смяната на разпределител не може да стане този уикенд, оставаме само със Сеганов. Това е ситуацията.“ Късно снощи завърши и последният мач от групата, в който България се изправи срещу Русия.", "date": "2018.06.03", "title": " Константинов се оправда с играчите след загубата от Австралия: Няма кой да решава геймовете"}
{"url": "https://trud.bg/%d0%b0%d0%b1%d0%b2-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%b7%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b2%d1%8a%d1%82%d1%80%d0%b5%d1%88%d0%bd%d0%b8/", "text": "АБВ настоява за оставката на вътрешния министър Валентин Радев. Това обяви по време на пресконференция в Плевен председателят на партията Румен Петков. Според него с  бездействието си по редица ключови за сигурността на гражданите на страната въпроси Радев е доказал, че е неподходящ за заеманата от него длъжност. Конкретен пример Петков даде с РУ в Ботевград. „Искаме оставката на министъра на вътрешните работи по няколко причини. Лично аз съм бил при него на среща и съм го запознал с това, че щатния състав на РУ Ботевград  е намален почти наполовина, което означава една патрулна кола на смяна. Ако я пратят например на катастрофа на магистрала „Хемус“,q Ботевград остава без покритие. Втората причина за исканата оставка е, че той пое ангажимент по-най бързи начин да се предприемат действия за преодоляване на този проблем, дори в Ботевград беше зам.-министърът на вътрешните работи, на когото благодаря, че подготви доклад и направи съответните предложения преди четири месеца. И така четири месеца министърът не може да намери време да утвърди стъпките и действията, за да се реши този въпрос. Това поведение на министър Радев е еманация на примера за лъжата, че ще се назначи във всяко село полицай. Този човек няма място в ръководството на МВР“, посочи Петков. Думите му допълни Венцислав Николов, които е председател на АБВ – Правец. „В момента по щат в РУ Ботевград трябва да има около 60 души. Реално обаче са около 50 души, а града не е малък 36 000 души, включително 12 села ,72 махали и покриваме не малка част от републиканската пътна мрежа. На този фон ще направя сравнение с РУ в Самоков, където живеят приблизително 37 000 души, а управлението е около 4 пъти по-голямо“, посочи той. В стани от темата от АБВ коментираха и големите енергийни проекти на България. Според Румен Петков през годините са положени доста усилия страната ни да бъде докарана до закупуването на газ и електроенергия от съседна Турция, чрез отричането на проекти като „Южен поток“ и АЕЦ „Белене“. В тази връзка той припомни, че дори правителството на Иван Костов е одобрило строежа на централата, чиято реализация обаче не се случва заради натиск, включително и от чужбина, както и заради чисто вътрешно политическо противопоставяне, често базирано на желанието на определени формации да извлекат дивидент от евентуална реализация на централата. „Ето и сега сме свидетели на същото. Макар и много закъсняло правителството внася доклад за решение за отпадане на така наречения мораториум върху „Белене“ в парламента. Протече дебат добра атмосфера в Енергийната комисия. И след това изведнъж БСП внася предложение в Народното събрание за сваляне на мораториума. Това е политическо надскачане, което води до ненужна конфронтация. То е ненужно тупане в гърдите от типа: „Вижте ни нас“. Не се решават така стратегически въпроси. По тях България трябва да изгради своята единна визия. Не визията на БСП, АБВ или ГЕРБ. И тази визия трябва да бъде следвана методично десетилетия напред. Но когато се прескачаме така в Народното събрание, какво се получава? Естествено е, че сега ГЕРБ с право могат да бъдат обидени и да кажат, че техния кабинет е взел решението, че са го обсъждали с всички в комисията на парламента и да попитат БСП. „Защо правите нещата по този начин“? Румен Петков припомни, че по подобен начин през юли 2016 година, след организирани от АБВ консултации в парламента за отпадане на ограниченията върху АЕЦ „Белене“, на които се е постигнал относителен консенсус, дори и с представителите на ГЕРБ, БСП отново са избързали да изпреварят събитията и да внесат собствено предложение с цел да добият политически дивидент. „Тогава БСП по много грозен и популистки начин отърчаха на другия ден след разговорите и внесоха предложение за размразяване на „Белене“. Тогава това взриви ГЕРБ, защото бяха излъгани по грозен начин, а излъгани разбира се бяхме и ние от АБВ и разбира се крайния резултат беше, че предложението падна“. За бъдещето на енергийните проекти и тяхното значение за България отношение взе и зам.-председателят на АБВ и лидер на АБВ-Младежи Любомира Ганчева. “Ние от АБВ сме единствените, които заявихме, че изграждането на АЕЦ Белене трябва да започне в най-кратки срокове, ако искаме да запазим своята енергийна независимост. Визията ни за проекта винаги е била последователна във времето. Вярвам, че проектите за АЕЦ “Белене” и Южен поток трябва да бъдат реализирани, защото те гарантират енергийна независимост, национална сигурност, – високо технологична икономика,  качествено образование и най-вече  бъдеще за нас младите“.", "date": "2018.06.03", "title": " АБВ настоява за оставката на вътрешния министър Валентин Радев"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%ba%d1%8a%d0%bc-%d1%83%d1%87%d0%b5%d0%bd%d0%b8%d1%86%d0%b8-%d0%b3%d0%b2%d0%b0/", "text": "На официална церемония в присъствието на вицепремиерът и министър на отбраната Красимир Каракачанов, кметът Димитър Николов, Областният управител Вълчо Чолаков, Негово Високопреосвещенство Сливенския митрополит Иоаникий и представители на бургаското духовенство осветиха знамето на Четвърти ученически гвардейски отряд към бургаския електротехникум “Константин Фотинов”. Тържественото събитие с участието на Националната гвардейска част се състоя на пл. “Св. Св. Кирил и Методий”. По време на церемонията ученическия гвардейски оркестър към професионалната гимназия получи тамбурмажор. “Всичко започва от училището и от възпитанието, което даваме на нашите деца. Тези красиви униформи, които днес сте облекли са униформите, с които преди 142 години, въстаниците от Априлското въстание се вдигнаха срещу 500 годишното турско робство, пожертваха живота си, но тяхната саможертва, смелост и патриотизъм, доведоха до Руско-Турската Освободителна война и Освобождението на България, до създаването на независимата българска държава…Както гвардейската униформа е пример за подражание в българската армия, така с вашите усилия трудолюбие и отношение към България, вие да бъдете за пример на вашите съученици и всички млади хора… Никога не забравяйте, че сте българи”, пожела на младите гвардейци министър Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Министър Каракачанов към ученици-гвардейци: Никога не забравяйте, че сте българи"}
{"url": "https://trud.bg/%d1%8f%d0%bf%d0%be%d0%bd%d1%86%d0%b8%d1%82%d0%b5-%d0%ba%d0%b0%d0%bd%d1%8f%d1%82-%d0%b1%d0%be%d1%80%d1%86%d0%b8%d1%82%d0%b5-%d0%bd%d0%b8-%d0%b7%d0%b0-%d0%bb%d0%b0%d0%b3%d0%b5%d1%80-%d0%bf%d1%80%d0%b5/", "text": "Японците останаха впечатлени от лагера с националките ни по борба и поканиха и трите ни стила на подготовка преди олимпиадата Токио 2020. Тимът, водена от селекционера Петър Касабов, бе на 15-дневен сбор в Окаяма. А в състава бяха включени европейските шампионки Биляна Дудова и Тайбе Юсеин, както и сребърната медалистка от Евро 2018 Мими Христова. Наставникът изнесе и открит урок пред младите японски таланти. „Още отсега ни заведоха в залата, в която да тренираме и трите стила – жени, мъже – свободна и класическа борба – разкри Касабов. – И то непосредствено преди олимпиадата, което ще бъде и добра аклиматизация за нас. Залата е по-голяма от нашата „Универсиада“, условията са страхотни. Остава ние да решим. Но това е голямо признание за нашата борба от Япония, която е една от водещите в нашия спорт.“ В момента националките са на лагер в Благоевград, а във вторник част от тях пътуват за европейското до 23 г. в Истанбул. На първенството ще стартира и шампионката при жените Биляна Дудова (57 кг). На тепиха България ще бъде представена и в трита стила, като в класическия ще излезе Кирил Милов (98 кг), сребърен медалист от младежките олимпийски игри Нанджин 2014.", "date": "2018.06.03", "title": " Японците канят борците ни за лагер преди Токио 2020"}
{"url": "https://trud.bg/%d1%81%d1%82%d0%be%d0%bb%d0%b5%d1%82%d0%bd%d0%b8%d0%ba-%d0%bd%d0%b0-%d1%80%d0%be%d0%b6%d0%b4%d0%b5%d0%bd%d0%b8%d1%8f-%d1%81%d0%b8-%d0%b4%d0%b5%d0%bd-%d0%b5%d0%b4%d0%b8%d0%bd-%d0%b2%d0%b5%d0%ba-%d0%b8/", "text": "„Младите на изпитание, старите на страдание. Такова време настана, а всеки търси смисъла и се пита защо е дошъл на тоя свят. И аз така все се чудя и още търси отговорите”. Това сподели на вековния си рожден ден най-възрастният жител на община Омуртаг Пенчо Иванов, който стана на 100 години в неделя. За да го поздрави в село Камбурово, дойде лично общинският кмет инж. Ешреф Ешрефов. Както повелява празничната традиция, той донесе торта и дари парична сума в подкрепа на столетника и сина му Иван (69г.), който се грижи за дядото. Двамата мъже са сами. Възрастният, макар и вече трудно подвижен, все още чете вестници, гледа новини и разсъждава за живота и времето. Обича да има компания, за да обсъждат нещата от живота. Допреди 2-3 години, подкрепен с бастунка, сам окопавал тревичките между ягодите и цветята. Не понасял безредие и безделие, бил добродушен и кротък, на мравката път правел. „Като питат как е изкарал до 100 години, все обяснявам, че цял живот е работил тежък труд. Земеделие от сутрин до мрак. И пак така. Беше и строител. На национален обект е бил в Девня. У дома все се работеше. Не сме свикнали да празнуваме рождени и имени дни. Времето е ценно за земята, затова броим дните, според работата, която можем да свършим”, споделя синът Иван. Баща му позакъсал вече със здравето. Лекарства за кръвно, за паркинсон взимал, имал и херния. Синът пък миналата година получил инсулт и сега и той се движел с подкрепата на бастун. „Трудно стана. Пенсиите на двама ни към 550 лв. Половината за лекарства отиват. 200 лв. плащаме на съседка да ни готви, все супички, че зъби няма вече. Свикнали сме на проста селска храна. Продадохме ниви, да си купим дърва, но и те свършват”, разказва битието им Иван. „Какво да ти кажа – 100 години и пак имам надежда да продължавам. Докъде ще стигна не знам. Няма стабилност в живота. Тежи ми вече. В моя, ако се сметне, бая съм изкарал и видял. На черна плоча съм учил в училище и може да не знам много, но мисля, че нещо не върви в частния сектор, щом не могат да се вържат двата края”, казва дядо Пенчо. Разговорът той може да води и на перфектен турски език. Цял живот е бил сред мюсюлмани, които казвали, че по-добре и от тях го говори. Не се деляли. Всеки знаел къде е ключът от портата на съседа и си помагали. На младини и той обичал да се черпи, пушел и тютюн, от онзи, дето е най-серт, както казват старите хора. Две деца имал, но по-голямото, момиче, починало на 4-5-годишна възраст и останали с едно дете. Жена му си отишла на 86-годишна възраст преди няколко години и така двамата мъже трябвало да се оправят сами с домакинството. Съседи ги наглеждали, но дворът Иван си го гледал сам и досега. Трудно му било. И той с бастун, но нямало начин. Трябвало да се живее и оцелява. „Като погледнеш животът е един театър. Роли всякакви. Искаш, не искаш, трябва да се участва, докато дишаш”, мъдро и примирено отсича столетникът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Столетник на рождения си ден: Един век и пак имам надежда да продължавам\t\t\t"}
{"url": "https://trud.bg/%d0%bb%d0%b0%d0%bb%d1%83%d0%b3%d0%b5%d1%80%d0%b8-%d1%81%d0%bf%d0%b8%d1%80%d0%b0%d1%82-%d1%81%d1%82%d1%80%d0%be%d0%b5%d0%b6%d0%b0-%d0%bd%d0%b0-%d1%8f%d0%b7%d0%be%d0%b2%d0%b8%d1%80-%d0%bb%d1%83%d0%b4/", "text": "До края на юли учени от Института по биоразнообразие и екосистемни изследвания към БАН ще преместят колония лалугери, за да не бъде засегната от строежа на изграждания от МРРБ язовир „Луда Яна“ край Панагюрище, съобщават от Министерството на регионалното развитие и благоустройството. Животните, категоризирани като „уязвими“ в Закона за защита на биологичното разнообразие, ще бъдат преместени от настоящото им местообитание, което попада в границите на строителната площадка на новия воден обект за питейни нужди, на друго подходящо място, което да осигури оцеляването им в бъдеще. В момента колонията се намира на място, което след планираното за 2019 г. завършване на язовира ще се намира под вода. За да не бъдат засегнати животните, още при подготовката на дъното на съоръжението с планираните дейности по разчистване на растителността и отстраняване на повърхностния слой почва, строителят беше инструктиран да не извършва строителни дейности. Преместване от една локация на друга е сред най-често прилаганите консервационни дейности, извършвани с цел опазване на европейския лалугер през последните 25 г. Редица от тях са извършвани именно с оглед опазване на локални популации на места, където се планират строителни дейности. В няколко европейски държави вече има практики с подобни транслокации на колонии на лалугера, включително във връзка с инвестиционни намерения, свързани с различни по своя характер строежи. Преместването на колонията в подходящо местообитание в рамките на защитена зона от Европейската екологична мрежа Натура 2000 ще осигури оцеляването на застрашените индивиди в дългосрочен план. Това ще стане с няколко стъпки. Първата е логистична подготовка, която включва подготовка на мястото за освобождаване на лалугерите. На терена ще се изкопаят около 60 дупки с дълбочина 80 см и наклон приблизително 45°, които да служат за временни укрития на преместените животни в началния период на адаптация към новото местообитание. Транслокацията на лалугерите включва улавяне на максимален брой от лалугерите в застрашената колония и преместването им на мястото за освобождаване. Допълнително подхранване на животните със семена, моркови и плодове ще повиши шансовете за успешното им приспособяване и оцеляване на новото място. Това ще подпомогне индивидите в този период на повишен стрес и ще ги задържи в района на пускането им, тъй като непознатата обстановка може първоначално да провокира бягство далече от предоставените им убежища. Предвижда се в новите местообитания да бъдат поставени временни заграждения, за да може лалугерите да бъдат защитени. Това ще предотврати паническото им разпръсване в началото и ще ги предпази от атаки на хищници като хищни птици, скитащи кучета и котки, белки, порове и др. Когато животните прокопаят собствен тунел, те сами ще излязат от заграждението, но вече ще разполагат с достатъчна система от тунели и дупки, за да оцелеят. Изграждането на яз. „Луда Яна“ се извършва рамките на Проект за развитие на общинската инфраструктура, който се финансира от Световна банка. Общият обем на язовира ще бъде 20 млн. куб. м, а стената му ще е висока 50 м. Ще бъдат изградени модерна пречиствателна станция за питейни води, довеждащи водопроводи и др. съоръжения. Чрез изграждането на язовира ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина „Радка” и площадките на „Оптикоелектрон” и „Асарел” ще получават чиста питейна вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.03", "title": " Лалугери спират строежа на язовир “Луда Яна”, държавата ги мести\t\t\t"}
{"url": "https://trud.bg/%d0%b8%d1%84%d1%82%d0%b0%d1%80-%d1%81%d1%8a%d0%b1%d1%80%d0%b0-480-%d0%b4%d1%83%d1%88%d0%b8-%d0%bd%d0%b0-%d0%be%d0%b1%d1%89%d0%b0-%d1%82%d1%80%d0%b0%d0%bf%d0%b5%d0%b7%d0%b0-%d0%b2-%d1%80%d0%b0%d0%b7/", "text": "Вечеря ифтар събра 480 души в село Трапище, община Лозница, съобщиха от областната управа в Разград. Благотворителното събитие в свещения за мюсюлманите месец Рамазан е организирано от генералния консул на Турция в Бургас Нурай Иньонтепе. Основен спонсор е съсобственикът и председател на надзорния съвет на „Алкомет”-Шумен Фикрет Индже. На инфтара присъстваха главният мюфтия Мустафа Хаджи, посланикът на Турция Хасан Улусой, генералният консул в Бургас Нурай Иньонтепе, районните мюфтии на Разград, Шумен, Добрич, Силистра, Русе, Търговище, Варна и други, допълниха от областната администрация. Кметът на селото Айтен Исмаилова разказа пред гостите, че населеното място е село на толерантността, в което християни и мюсюлмани живеят в единство и заедно отбелязват своите празници. „Живеем под защитено небе, имаме два храма – джамия и църква, които са в близост един до друг. Не остава без молитвена закрила селото ни”, каза Исмаилова. Областният управител на Разград Гюнай Хюсмен пък посочи, че в момента и християни помагат в ремонта на джамията, извършвайки добро дело, в подкрепа на съседите си.", "date": "2018.06.03", "title": " Ифтар събра 480 души на обща трапеза в Разградско"}
