{"url": "https://trud.bg/%d1%81%d0%b8%d0%bd%d0%b4%d0%b8-%d0%ba%d1%80%d0%b0%d1%83%d1%84%d0%be%d1%80%d0%b4-%d1%81-%d0%bc%d0%bd%d0%be%d0%b3%d0%be-%d0%bf%d0%bb%d0%b0%d1%88%d0%b5%d1%89%d0%b0-%d0%b2%d0%b8%d0%b7%d0%b8%d1%8f-%d1%81/", "text": "„Когато заспиш с мокра коса и не си свалиш грима от очите“ – така моделът Синди Крауфорд описа кадъра, който меко казано е стряскащ. Последователите й в Instagram обаче одобриха хумора и искреността на дългокраката красавица. Някои нейни колежки и други знаменитости като Кейт Хъдсън, Рийз Уидърспуун и Лили Олдридж дори признаха, че Седмицата на модата в Ню Йорк – на която присъства и Синди – им е повлияла по същия начин.", "date": "2019.09.10", "title": " Синди Крауфорд с много плашеща визия (СНИМКА)"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%be%d0%b2%d0%be%d0%ba%d0%b8%d1%80%d0%b0-%d1%81%d0%b5-%d1%80%d0%b0%d0%b7%d0%b4%d0%b5%d0%bb%d0%b5%d0%bd%d0%b8%d0%b5-%d0%bd%d0%b0-%d0%b1%d1%8a%d0%bb/", "text": "Шпионаж в полза на чужда държава е едно от най-тежките престъпления по глава първа от Наказателния кодекс. Разбира се, то трябва да бъде доказано. Ние много внимателно ще следим дали и как то ще бъде доказано. Оценяваме случилото се вчера като провокация. Категорично възразяваме срещу воденето на свидетели с белезници на разпити. Оценяваме случилото се като грубо посегателство върху свободата на словото, защото Юрий Борисов е журналист, посегателство срещу дейността на общественика – професор Ваня Добрева, които многократно и публично са изразявали своите позиции за културно сътрудничество, икономическо сближаване между България и Русия, за сближаването между българския и руския народ – и това не ги прави престъпници. Те са свободни хора, които имат право на свободно мнение. Оценяваме случилото се и като провокация към правото на свободно сдружаване, защото „Русофили“ е неправителствена организация, в която членуват хора от различни партии, с различни партийни интереси. Но те са се събрали там свободно и са направили това неправителствено сдружение. Смятаме, че това се прави в момента, за да се прикрият други скандали, предизвикани от правителството и за да се използва случаят в предизборната кампания. Воден единствено от желанието си за оставане на власт на всяка цена, премиерът Борисов е готов на всичко, но вчера се минаха граници. С действията им вчера се провокира и разделение на българския народ между русофили и русофоби, всяване на страх, насъскването ни едни срещу други. Докато по този начин ни разделя и противопоставя, ни отнема най-ценното право – свободата – да се говори свободно, да се изразява свободно мнение, да се сдружават свободно българските граждани по тяхна обща воля. Обръщаме се към всички, на които тази ценност е скъпа  – категорично да се противопоставим на подобни действия, на които бяхме свидетели вчера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Нинова: Провокира се разделение на българския народ на русофили и русофоби"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b2%d0%b0%d0%b6%d0%bd%d0%be-%d0%b5-%d0%b4%d0%b0-%d1%81%d0%b8-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b8%d0%bc-%d1%81%d1%8a%d1%81-%d1%81/", "text": "За нас е важно да си сътрудничим със САЩ, за да изчистим Сирия от терористите, заяви турският президент Реджеп Ердоган в Анкара. Турция няма да може да се справи с нова вълна от бежанци, ако кризата в Сирия не бъде разрешена, каза още турският президент, цитиран от БНГЕС. По думите му страната му е приела 3,5 млн. сирийски бежанци, освен това има и мигранти от други страни. Така общият брой на бежанците става 5 млн. Ердоган добави, че Турция осигурява безопасност за цяла Европа, като задържа потока бежанци. „Турция вече не е в състояние да се справя, ако от Сирия се втурне нова вълна бежанци. (…) За да могат сирийците, които са у нас, да се върнат в родината си, трябва страната им да се почисти от терористи. Терористичната групировка ИД в Сирия беше победена. Сирийските кюрдски сили за самоотбрана сега повече от всички пречат на завръщащите се бежанци“, каза президентът. Той припомни, че още при бившия президент на САЩ Барак Обама Турция е предложила създаване на зона за сигурност в Северна Сирия. „За съжаление с Обама това не се получи. Сега има споразумение за зоната с президента Тръмп. Очакваме съюзническото поведение от САЩ: да бъде с нас в нашите усилия за борба с кюрдските сили в Сирия, но американците им доставиха около 50 000 камиона с оръжие, което е много тревожно и неприемливо за нас“, каза Ердоган. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Ердоган: Важно е да си сътрудничим със САЩ, за да изчистим Сирия от терористите"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80%d1%8f%d1%82-%d0%bd%d0%b8-%d1%89%d0%b5-%d0%be%d1%82%d0%b3%d0%be%d0%b2%d0%b0%d1%80%d1%8f-%d0%b7%d0%b0-4-%d0%ba%d0%bb%d1%8e%d1%87%d0%be/", "text": "С портфейл от близо 147 млрд. евро ще разполага еврокомисарят ни Мария Габриел. В новата Европейска комисия тя получи ресор „Иновация и младеж“. „Досега Мария Габриел работи с всеотдайност в ресора на цифровите технологии, а отсега нататък ще създава перспективи за новите поколения“, заяви Фон дер Лайен. В ресора на Габриел освен иновации и младеж влизат образование, култура и спорт, коментира пред „Труд“ евродепутатът от ГЕРБ Емил Радев. Той поясни, че нашият еврокомисар ще отговаря за програмата „Хоризонт Европа“ за научни изследвания и иновации, в която предвидените средства за периода 2021-2027 г. са 100 млрд. евро. В новия ресорна Габриел е и студентския обмен чрез „Еразъм“ с около 30 млрд евро.  Програмата „InvestEU“  с 15 млрд евро, за която също ще отговаря еврокомисарят ни е за подкрепа на повече работни места, растеж и инвестиции. В портфейла на Габриел е и „Творческа Европа“ с предвидени 1,85 млрд. евро. „Това, което успяхме да направим в цифровизацията, сега има шанса да получи ново измерение, можем да надградим.“ Това обяви Мария Габриел пред журналисти в Брюксел. Тя подчерта, че новият й ресор е признание признание за България. Габриел обяви, че най-сетне под една шапка са обединени основни елементи на т. нар. „златен триъгълник“ – наука, бизнес и образование. Тя припомни, че суперкомпютрите, дигиталните иновационни хъбове, всичко свързано с киберсигурността се финансира от програмата „Хоризонт Европа“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Еврокомисарят ни ще отговаря за 4 ключови програми\t"}
{"url": "https://trud.bg/%d1%82%d0%be%d0%bc%d0%b0-%d0%b1%d0%b8%d0%ba%d0%be%d0%b2-%d0%b3%d0%b5%d1%80%d0%b1-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%b5-%d1%81%d1%80%d0%b5%d1%89%d1%83/", "text": "Без да сме запознати в детайл с това разследване, от изявленията на прокуратурата и на службите ние разбираме, че става въпрос за разследване срещу конкретни лица. Не срещу неправителствени организации, не срещу общности, споделящи една или друга идеология или идея., коментира депутатът от ГЕРБ Тома Биков на брифинг в централата на партията в коментар за  . В такива ситуации обикновено нашите служби действат съвместно или по сигнал на партньорски служби, добави Биков. Той окачестви реакциите на някои партии и институции като „крайно невъздържани, при положение, че самите те не знаят за какво става въпрос“. Аз съм сигурен, че огромната част, ако не и всички останали членове на тази организация („Русофили“, бел. ред.) изобщо не са наясно какво е правил председателят й, каза още Биков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Тома Биков, ГЕРБ: Разследването е срещу един конкретен човек, а не срещу цялата организация „Русофили“\t"}
{"url": "https://trud.bg/%d0%be%d1%89%d0%b5-%d0%b5%d0%b4%d0%bd%d0%b0-%d1%82%d1%80%d0%b0%d0%b2%d0%bc%d0%b0-%d0%be%d1%82%d1%81%d0%bb%d0%b0%d0%b1%d0%b8-%d0%bb%d1%8a%d0%b2%d0%be%d0%b2%d0%b5%d1%82%d0%b5/", "text": "Решението на селекционера Силвано Пранди да остави част от звездите извън състава на мъжкия национален отбор за европейското първенство може да се обърне срещу него. „Лъвовете“ получиха нов удар, след като Розалин Пенчев се контузи и отпадна от сметките за шампионата на континента. Посрещачът бе сред най-добрите играчи на България в мачовете от Лигата на нациите и в част от срещите завърши като най-резултатен в тима. На негово място бе повикан Георги Петров.  Така съставът за европейското е: Георги Сеганов, Добромир Димитров (разпределители), Виктор Йосифов, Светослав Гоцев, Теодор Тодоров, Алекс Грозданов (централни блокировачи), Тодор Скримов, Николай Пенчев, Мартин Атанасов, Георги Петров (посрещачи), Цветан Соколов и Венелин Кадънков (диагонали), Теодор Салпаров, Петър Каракашев (либеро). Вчера националите отпътуваха за Монпелие (Франция), където са мачовете от група „А“ на първенство. Първата среща за „лъвовете“ е утре с Гърция.  „Ще преследваме задължителни победи над Гърция, Португалия и Румъния, за да сме поне трети в групата и да избегнем мач с Русия на четвъртфиналите – заяви Салпаров. – Дай Боже да направим добри мачове с Франция и Италия, те не са непобедими.“", "date": "2019.09.10", "title": " Още една травма отслаби „лъвовете“"}
{"url": "https://trud.bg/%d0%bd%d0%b0%d0%b4-30-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b1%d0%bb%d1%8a%d1%81%d0%ba%d0%b0%d0%bd%d0%b8%d1%86%d0%b0-%d0%bf%d0%be-%d0%b2%d1%80%d0%b5%d0%bc%d0%b5/", "text": "Най-малко 31 души загинаха във вторник в иракския град Карбала в резултат на блъсканица по време на мюсюлмански празник. Това съобщи телевизионният канал Al Arabiya, като се очаква броят на жертвите да достигне до 100, предава TACC. Според първоначалната информация, част от пешеходния преход се е срутила, при което голям брой хора се започнали да бягат едновременно. В момента Министерството на здравеопазването на страната потвърждава смъртта на 16 души. Иракските шиити празнуват празника Ашур – денят на възпоменание на мъчениците. На тази дата, считана от шиитите за един от основните религиозни празници, мюсюлманите си припомнят битката при Карбала през 680 г., когато е убит имам Хюсеин, брат му Абас и 70 техни съратници. Траурните церемонии в памет на тяхното мъченичество се провеждат през първите 10 дни от месеца Мохарам в ислямския лунен календар. По това време по улиците се организират шествия, по време на които участниците в се бичуват с вериги и кинжали, удрят се в гърдите с юмруци, като по този начин възпроизвеждат сцените на борбата и смъртта на имам Хюсеин и неговите съратници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Над 30 загинали при блъсканица по време на мюсюлмански празник"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-35/", "text": "Редовното правителствено заседание ще се проведе както обикновено – в сряда, 11 септември, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА НАПРЕДЪКА ПО ИЗПЪЛНЕНИЕТО НА РЕШЕНИЕ № 436 НА МИНИСТЕРСКИЯ СЪВЕТ ОТ 2017 Г. ЗА ПРИЕМАНЕ НА СПИСЪК С НАБОРИ ОТ ДАННИ ПО ПРИОРИТЕТНИ ОБЛАСТИ, КОИТО ДА СЕ ПУБЛИКУВАТ В ОТВОРЕН ФОРМАТ НА ПОРТАЛА ЗА ОТВОРЕНИ ДАННИ.  Внася: заместник министър-председателят по икономическата и демографската политика 2. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА НАЦИОНАЛНИЯ ПЛАН ЗА РАЗПРЕДЕЛЕНИЕ НА РАДИОЧЕСТОТНИЯ СПЕКТЪР, ПРИЕТ С РЕШЕНИЕ № 545 НА МИНИСТЕРСКИЯ СЪВЕТ ОТ 2004 Г.  Внася: министърът на транспорта, информационните технологии и съобщенията 3. ПРОЕКТ НА ПОСТАНОВЛЕНИЕ ЗА ПРЕОБРАЗУВАНЕ НА ОБЩИНСКИЯ КУЛТУРЕН ИНСТИТУТ ЕТНОГРАФСКИ МУЗЕЙ НА ОТКРИТО „ЕТЪР” – ГАБРОВО, В РЕГИОНАЛЕН ЕТНОГРАФСКИ МУЗЕЙ НА ОТКРИТО „ЕТЪР“ – ГАБРОВО.  Внася: министърът на културата 4. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА КАСОВОТО ИЗПЪЛНЕНИЕ НА КОНСОЛИДИРАНАТА ФИСКАЛНА ПРОГРАМА ЗА ПЪРВОТО ПОЛУГОДИЕ НА 2019 Г.  Внася: министърът на финансите 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ ТРАНСФЕРИ ЗА 2019 Г. ЗА ИЗПЛАЩАНЕ НА СТИПЕНДИИ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ, ОБЩИНСКИ И ЧАСТНИ УЧИЛИЩА ПРЕЗ 2019 Г., ПРИЕТА С ПОСТАНОВЛЕНИЕ № 97 НА МИНИСТЕРСКИЯ СЪВЕТ ОТ 2019 Г.  Внася: министърът на образованието и науката 6. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ ТРАНСФЕРИ ПО БЮДЖЕТА НА МИНИСТЕРСТВОТО НА ОТБРАНАТА ЗА 2019 Г. ЗА ИЗПЛАЩАНЕ НА МИНИМАЛНИ ДИФЕРЕНЦИРАНИ РАЗМЕРИ НА ПАРИЧНИТЕ СРЕДСТВА ЗА ФИЗИЧЕСКО ВЪЗПИТАНИЕ И СПОРТ.  Внася: заместник министър-председателят по обществения ред и сигурността и министър на отбраната 7. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА ОБОСОБЕНА ЧАСТ ОТ ЛЕЧЕБНО ЗАВЕДЕНИЕ – НЕДВИЖИМИ ИМОТИ, СОБСТВЕНОСТ НА „СПЕЦИАЛИЗИРАНА БОЛНИЦА ЗА ПРОДЪЛЖИТЕЛНО ЛЕЧЕНИЕ И РЕХАБИЛИТАЦИЯ НА ПНЕВМОФТИЗИАТРИЧНИ ЗАБОЛЯВАНИЯ „СВЕТА ПЕТКА БЪЛГАРСКА” ЕООД – ВЕЛИНГРАД.  Внася: министърът на здравеопазването 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА ОБОСОБЕНА ЧАСТ ОТ ЛЕЧЕБНО ЗАВЕДЕНИЕ – НЕДВИЖИМИ ИМОТИ, СОБСТВЕНОСТ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ „КАНЕВ“ – РУСЕ.  Внася: министърът на здравеопазването 9. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА ПОМОРИЕ, ОБЛАСТ БУРГАС.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА КОНВЕНЦИЯТА НА СЪВЕТА НА ЕВРОПА ЗА КИНЕМАТОГРАФИЧНАТА КОПРОДУКЦИЯ (РЕВИЗИРАНА) 30 ЯНУАРИ 2017 Г., РОТЕРДАМ, ПОДПИСАНА ОТ ИМЕТО НА РЕПУБЛИКА БЪЛГАРИЯ НА 12 ЮНИ 2019 Г. В СТРАСБУРГ.  Внася: министърът на културата 11. ДОКЛАД ЗА ПРИЕМАНЕ НА ДОКЛАД ЗА ДЕЙНОСТТА НА КООРДИНАЦИОННИЯ СЪВЕТ ПО КОНЦЕСИИТЕ ПРЕЗ 2018 Г.  Внася: заместник министър-председателят по икономическата и демографската политика 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА МИНИСТЕРСТВОТО НА ВЪТРЕШНИТЕ РАБОТИ.  Внася: министърът на вътрешните работи 13. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ДЪРЖАВНА АГЕНЦИЯ „НАЦИОНАЛНА СИГУРНОСТ”.  Внася: министър-председателят 14. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРАВИЛНИК ЗА ДЕЙНОСТТА, СТРУКТУРАТА И ОРГАНИЗАЦИЯТА НА ДЪРЖАВНА АГЕНЦИЯ „ЕЛЕКТРОННО УПРАВЛЕНИЕ“.  Внася: заместник министър-председателят по икономическата и демографската политика 15. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внася: министърът на околната среда и водите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Вижте какво ще решава Министерски съвет утре, 11 септември 2019 г."}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%be%d0%b3%d1%80%d0%b0%d0%bd%d0%b8%d1%87%d0%b8-%d0%b4%d0%be%d1%81%d1%82%d1%8a%d0%bf%d0%b0-%d0%bd%d0%b0/", "text": "Европейският съд уважи иска на Полша за ограничаване на руския достъп до газопровода „Опал“, доставящ природен газ за Германия. Европейската комисия обяви, че ще се съобрази с решението. „Решението фундаментално променя предимството при преговорите в полза на Украйна и усложнява нещата за Русия“, заяви във Варшава Пьотр Возняк, ръководител на полската държавна газова компания, информира БНР. „Опал“ е газопровод, по който руски природен газ се транспортира до Германия. Той е свързан с преминаващия под Балтийско море „Северен поток“. „Опал“ е притежание на „Вингаз“ – германското подразделение на руската държавна компания „Газпром“ – и преминава по протежението на полско-германската граница, достигайки до Чехия. Съдът в Люксембург днес на практика отмени решение на Европейската комисия от 2016, което позволява на „Газпром“ да ползва „Опал“. Варшава заведе иск срещу комисията с аргумента, че чрез газопровода Русия заобикаля Полша и Украйна като транзитни дестинации и това застрашава енергийната сигурност на ЕС. От Европейската комисия обявиха, че след анулирането на решението от 2016, в сила остава ограничение, наложено от германския енергиен регулатор от 2009, което изключва „Опал“ от газопреносната мрежа на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Европейският съд ограничи достъпа на Русия до газопровода „Опал“"}
{"url": "https://trud.bg/%d1%83%d0%bc%d0%b5%d1%80%d0%b5%d0%bd-%d0%b7%d0%b5%d0%bb%d0%b5%d0%bd-%d0%bf%d0%be%d0%b5%d0%bc%d0%b0-%d0%be%d0%ba%d0%be%d0%bb%d0%bd%d0%b0%d1%82%d0%b0-%d1%81%d1%80%d0%b5%d0%b4%d0%b0/", "text": "Номинираният за еврокомисар с ресор „Околна среда и океани“ Виргиниюс Синкявичюс е сред най-умерените „зелени“ политици в Брюксел, пишат европейските медии. 28-годишният литовски министър на икономиката е от партията на „Съюз на фермерите и зелените“ в своята страна. Той е известен с въвеждането на много иновации в министерството си в прибалтийската република. Неговата формация не е част от „Европейските зелени“, предвождани от Ска Келер. В края на август Келер обясни пред изданието Politico, че ако Синкявичюс бъде номиниран и избран за поста, това няма да е достатъчно за групата на „Зелените“ в европарламента да подкрепи състава на новата ЕК,  . Материалът с мнението на Ска Келер е озаглавен „Зелените в ЕП не смятат избора на ЕК за достатъчно зелен“. Въпреки това тукашните „еколози“ от коалицията „За да остане природа в България“ вече обявяват в социалните мрежи, че „техен човек“ ще вземе важен ресор в ЕК. Истината е противоположна на това твърдение – Виргиниюс Синкявичюс е сред младите политици в ЕС, които търсят баланса между икономическото развитие и опазването на околната среда. Докато „природозащитниците“ от „За да остане природа в България“ у нас опитват да спират чрез съдебни хватки всякакви инвестиции.", "date": "2019.09.10", "title": " Умерен „зелен“ поема околната среда в Еврокомисията"}
{"url": "https://trud.bg/%d0%bf%d1%80%d0%be%d1%84%d0%b5%d1%81%d0%be%d1%80%d1%8a%d1%82-%d0%bf%d0%be-%d0%bf%d1%80%d0%b0%d0%b2%d0%be-%d1%81%d1%82%d0%be%d1%8f%d0%bd-%d0%ba%d1%83%d1%88%d0%bb%d0%b5%d0%b2-%d0%b1%d0%b8%d0%b2%d1%88/", "text": "Двата трупа до Негован са сериозен повод за оценка и размисъл  Съдът остави за постоянно в затвора строителните работници, които застреляха двама възрастни хора, нарязаха ги на части, запечатаха ги в бидони и ги хвърлиха във водоем край Негован. В съдебното следствие беше потвърдено, че те са спечелили доверието на жертвите, в чийто дом са правили ремонт и са планирали да ги ликвидират, за да забогатеят. „Умишленото убийство с цел грабеж е третирано традиционно като най-тежко наказуемото престъпление в добрите правни системи“, заяви пред „Труд“ професорът по право Стоян Кушлев. Според него българските законодатели трябва да го извадят в отделен състав на Наказателния кодекс (НК) и да му отредят доживотен затвор без право на замяна. Желаното от хората от неотменимо наказание за големите злодеяния се дебатира тези дни в Народното събрание. – Проф. Кушлев, в предварителния ни разговор споделихте, че мисълта за двата трупа от зверското двойно убийство, които изплуваха от язовира край Негован, не ви дава мира?   – Това двойно убийство ме потресе, наистина. То потресе цялата общественост, мисля. Основателно. Става дума за изключително тежко престъпление, с тежък предумисъл. Престъпниците го подготвят цяла година, проучват средствата на едно възрастно семейство и си набавят оръжие за убийството им, с цел грабеж. След такова убийство всеки от нас си поставя по свой начин въпроса: гарантира ли нашата правна система защитата на личността срещу подобни ужасяващи посегателства? А, както казва Цицерон, великият римски държавник и философ, поставянето на въпроса понякога е по-важно от отговора. – Какъв е отговорът?   – Той не е труден за намиране. Но позволете ми, преди да го формулираме, да огледаме въпроса от гледна точка на философията и историята на правото. Защото убийството в Негован е сериозен повод за оценка и размисъл. – Да?   – Философски погледнато, цивилизацията е немислима без човека, който е основният неин творец. Няма по-важно нещо от съществуването на човека и затова неговата защита е основна задача на всяка правна система във всички времена. „Да бъдеш или да не бъдеш?“- на този въпрос, изречен от Хамлет в една друга епоха, отговорът е „ да“ и той се отнася за всяко човешко същество, и досега. Да си припомним Мойсеевия закон: „Не убивай!“ – тази максима, която е първа и по ред, и по значение, е в основата на християнския морал. Още Аристотел и Платон, гениите на античния свят са приемали живота за най-висшия дар от боговете, който се дава само веднъж на човека и той е призван да го изживее сам и докрай. Живей и не пречи на другите да живеят! – това е максимата на древногръцките учени и философи. Тя е валидна и днес. И е в съгласие с десетата Божия заповед: „Радвайте се и се веселете!“ Правото на живот се приема от всички философи – от древността досега – за фундаментално право на човека. Върху него се градят всички останали човешки права. Имануел Кант – един от най-влиятелните мислители в класическата западна философия – приема правото на живот за „категоричен императив, който предпоставя основното човешко право – свободата“, а разумът – „като върховна проява на човешката същност“. Основната теза на Хегеловата философия гласи: „Всичко действително е разумно и всичко разумно е действително“.  Георг Хегел – един от най-големите в историята на идеалистическата философия заявява: „Човекът сам е господар на живота си“. С него е само Бог, който му го е дал. Припомням всичко това, за да подчертая, че посегателството на човешкия живот с цел грабеж във всички времена обяснимо се е смятало за най-тежкото престъпление. Така е било и в древния Рим, където е създадена най-добрата правна система на античнотостта. – Според римската правна система смъртното наказание се е налагало след доста престъпления, ако не греша?   – Така е. В Рим висши сановници са се самоубивали, когато са разбирали, че смъртното наказание им предстои. Сами са заповядвали на техните роби да ги убият. В римската войска са наказвали с обезглавяване. Но за грабителите смъртното наказание е било най-мъчително – с разпъване на кръст. Неслучайно Христос според Новия завет е разпънат между двама разбойници… – А как е в по-новите правни системи?   – Британската империя, достигайки върха си във Викторианската епоха, изгражда нова правна система. С нея премахва робството и най-мъчителните смъртни наказания: разпъването от четири коня, изкормването и насичането на парчета. Въпреки това обаче всяко предумишлено убийство, все едно дали е било извършено от лорд или от обикновен човек, е завършвало на бесилката. В Съединените американски щати пък в по-ново време убийците- грабители са били поставяни извън закона. – А у нас?   – И у нас от най-далечно минало убийството с цел грабеж се е смятало за най-тежкото престъпление. В Закона за изтребление на разбойниците от 1924 г. е имало административна процедура на околийско равнище: всеки, за който се установи, че е извършил такова убийство, се е обявявал за разбойник и всеки друг е имал право да го залови и да го убие. Било е след Първата световна война, когато разбойничеството се е вихрило у нас. Помилването на разбойници е било върховно право на държавния глава, но по времето на цар Борис III почти не се е прилагало. А в правната ни система от Освобождението насам – и в Наказателния кодекс на царска България, и в този, приет през 1956 г. със заслугата на професора по наказателно право Иван Ненов – за убийството с цел грабеж е въведен отделен състав. Предвиденото наказание е без алтернатива – смърт. – А по времето на социализма?   – Спомням си един случай от средата на 80-те години на миналия век. Веднъж директорът на Института за държавата и правото Ярослав Радев, който беше и зам.-председател на Държавния съвет, и председател на Комисията по помилване, ме повика – аз бях тогава научен работник – за да ми даде указания за една задгранична командировка. Като отидох, се наложи да го почакам при секретарката, която ми каза, че шефът u е на заседание на Комисията по помилване, което продължава малко по-дълго от обичайното. След десетина минути той дойде, извини ми се и сподели, че са разглеждали тежък случай в Бургас: 21-годишен младеж удушил старец, за да го ограби и му взел му 10 лв., повече нямало. По НК за това се полагаше смъртно наказание. Майката на момчето била партизанка, активен борец, както се казваше тогава, с обществено признание. Дошла лично при Ярослав Радев да моли за милост, но той u казал: „За вашите заслуги, другарко, вие сте получила признание. Но това, което е извършил синът ви, е най-гнусното престъпление, за което в законът има само едно наказание – смърт – и той трябва да го понесе“. Молбата за помилване била отхвърлена и от комисията. „Тъжно…- казах – все пак млад човек“. Отговорът на Радев беше: „Стояне, този млад човек не заслужава милост, защото е душил с ръцете си човек 5 минути и го е гледал как умира.“ Смъртната му присъдата беше изпълнена. – След този интересен исторически преглед, професоре, да се върнем към въпроса, който ни вълнува днес. Дали нашата правна система ни дава достатъчно гаранции за защита срещу най-тежките престъпления?   – Аз не бих казал, че дава. Въпросът е какво да се прави. – Близките на убитите и ограбените настояват за смъртно наказание. Да не би да сте съгласен с тях?   – Аз не съм привърженик на смъртното наказание. Не само защото животът на човека се дава свише. А и защото има съдебни грешки. Те могат да бъдат поправени, но не и ако бъде изпълнено смъртното наказание. Един пример ще ви дам. В пазарджишко село е извършено убийство. Двама роми се напиват в квартирата на единия, лягат да спят, а на сутринта се оказва, че единият е заклан, а другият е избягал. Подозрението пада върху беглеца, още повече, че двамата са спали в едно легло. Залавят го. Той твърди, че е невинен. Но следователят го притиска: признай си, за да бъде присъдата ти по-лека! Той прави признания. Осъждат го на 20 г. затвор. Следователят обаче е отбелязал в протокола за оглед, че на пода, до главата на убития, е намерена недогоряла кибритена клечка. След известно време става друго убийство, убиецът е заловен и си признава, че е негово дело и убийството в пазарджишкото село. Разказва подробно: влязох в квартирата, беше тъмно, запалих клечка кибрит, за да ги видя, хвърлих я на пода и го заклах. Ето как една кибритената клечка спасява невинно осъден човек. Той е пуснат от затвора. Но тук възниква друг важен въпрос: за самопризнанията под натиск. Нашият законодател правилно е приел, че сами по себе си самопризнанията, дадени под натиск или по сметка, не са достатъчни, да да бъде осъден някой. Но пък е дал възможност на подсъдимия и за най-тежкото престъпление да си признае и така да си намали автоматично присъдата с 1/3 или да я промени от доживотна на 30 години. Това наказание, според мен, не дава достатъчно гаранции за защита от най-тежкото посегателство срещу личността. – Но вие знаете, професоре, че в европейски мащаб се препоръчва премахването на доживотния затвор без замяна. Нали целта на наказанието е да превъзпита осъдения, а не да го изтезава?  – А вие знаете, че европейски регламенти и директиви в областта на наказателното правосъдие няма. Всяка страна самостоятелно устройва своята правна система. Това първо. И второ, какво превъзпитание може да има на хора, които са обявили война на цялото общество…които нарязват цяло семейство на парчета, за да се сдобият с нещо негово?! – В едно съм сигурна: тяхното самопризнание не означава разкаяние, то е заявка за тройно по-леко наказание. Нали така?  – И още нещо. Извършеното убийство е обективен факт, необратим. Самопризнанието не отстранява вредните последици от него. Аз имам еднозначно критично отношение към съкратената процедура, при която след него наказанието се намалява с 1/3. Да, съкратената процедура пести време в наказателният процес, който иначе продължава години наред. Но тя спестява и някои пропуски в разследването. Случва се разследващите да не съберат достатъчно доказателства за престъплението и тогава остава само самопризнанието. А то не е обективен факт. Защото може да е резултат от натиск или с обещания за по-леко наказание. В парламента на старта на новия сезон беше внесен от БСП законопроект за изменение на НК, според което съкратеното следствие да не се прилага за престъпления, довели до умишлено причиняване на смърт и тежки телесни повреди. Аз го подкрепям, съгласен съм с вносителят му, който каза, че не може бързината на процеса да е за сметка на справедливостта. И съм още по-категоричен даже. Аз съм за премахване на съкратената процедура, като цяло. Министърът на правосъдието, когото иначе уважавам, предлага една доста сложна и заплетена система на съкратено следствие с намаляване на наказанието – за едни с 1/3, за други с 1/5. Аз като юрист това не го приемам. – Защо? То ще бъде внесено в парламента от името на управляващите и там вероятно ще бъде прието.  – Ще се позова на Солон – най-почитания атински законодатели, един от седемте мъдреци на древна Гърция. Той казва, че законите трябва да бъдат кратки, ясни и категорични. В закона, казва Солон, не бива да има нищо излишно. Нищо! Камо ли такива сложни процедури, каквито предлага министърът. – А какво предлагате вие, като професор по право и действащ юрист със забележителен стаж?   – Аз ли? Ще бъда кратък, ясен и категоричен. Според мен убийството с цел грабеж трябва да се задели в отделен състав на НК, с безалтернативно наказание: доживотен затвор без право на замяна. Това не би било нещо ново и екзотично. То е традиция. Така е било и в царска България, и след това – в новия НК от 1953 г. – Позволете ми един въпрос извън темата на това интервю. Като пръв председател и основател на комисията за отнемане на незаконните богатства, вие вероятно следите дейността u, както и изявите на новите u началници. Какво мислите за случилото се с Пламен Георгиев, шефа на КПКОНПИ, както се нарича комисията в последния u вариант? За скандала с терасата му и тъй нататък?   – Аз по принцип съчувствам на г-н Георгиев, защото знам, че на това място се работи трудно. Знам от опит как председателят на тази комисия е гледан под лупа от мафията и от хората във властта, които имат необясними богатства. Знам какво е да се интересуват от най-дребните подробности в твоя живот и да търсят начин да те злепоставят. Но имам упреци към Георгиев. Първо, докато си на този пост, не трябва да си купуваш нищо, както аз нищо не съм си купил…Аз научих още преди две години за купуването на този апартамент, който срина кариерата Георгиев. На човека, който ми каза, аз отвърнах с цитат от евангелието на Лука. Христос казва: „Няма нищо тайно, което да не става явно и нищо, което е скрито, да не се открие. Това, което си говорите в подземието на къщите ви, ще бъде обявено от покривите.“ И ето, две години по-късно, сякаш се сбъдна писанието: от покрива на този апартамент тръгна скандалът. Втората грешка на Пламен е, че закъсня с оставката си. Освобождаването му стана по доста смущаващ начин: в последния ден на парламента, безотчетно, без дебати. След като го освободиха, законът автоматично го изпращаше в прокуратурата. И това беше най-доброто решение за него. Назначението му като консул във Валенсия – без значение добре ли владее испански, или не – възбуди обществото. И породи съмнения, че някой има интерес да го държи далече от България за определено време. – Кой?   – Според писанието и това ще се разбере. Нашият гост  Стоян Кушлев е роден на 26 юли 1938 г. в с. Широка лъка. Завършил право в Софийския университет(1960). Следовател в Девин (1961-1964). Аспирант, научен сътрудник, доктор и професор в Института за държавата и правото към БАН (1964-1991). Депутат от НДСВ в 39 НС (1991-1995). Първи председател на Комисията за установяване на имуществото, придобито с престъпна дейност (2005-2011). Председател на Царския ловен клуб (1993-1999). Зам.-председател и председател на Ловно-рибарския съюз (1991-2000).", "date": "2019.09.10", "title": " Професорът по право Стоян Кушлев, бивш шеф на комисията за отнемане на престъпното имущество, пред „Труд“: Умишленото убийство да се наказва доживотно, без алтернатива"}
{"url": "https://trud.bg/%d0%b7%d0%b0%d1%89%d0%be-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5-%d1%82%d1%80%d1%83%d0%b4%d0%bd%d0%be-%d0%b8%d0%b4%d0%b2%d0%b0%d1%82-%d0%b2-%d0%b1%d1%8a%d0%bb%d0%b3/", "text": "В Полша за работна виза се плаща 30 евро и се чака 10 дни, а в България – 300 евро и 6 месеца „Купувач на надежди“, така бих определил най-новата и модерна професия в света, където гражданите на развиващите се държави са трудовата сила, изграждащи чужди икономики за сметка на своите. Инвестициите са новата „Обетована земя“, към която всяка развиваща се икономика се стреми и знае, че един ден при достатъчно усилия, ще бъде там, но дали ще остане? Кои сме ние в света на инвестициите – най-просто казано, ние сме инвеститорите. 20 милиарда лева за 2018 г. Тази сума звучи значимо, но в сравнение с други държави, общите инвестиции в България са крайно недостатъчно. Размерът на чуждестранните инвестиции в България са около 10% от всички в страната и това е добре, защото така ще се запази местното производство. Но преводите, които българите, работещи зад граница правят, вече поредна година надхвърлят преките чужди инвестиции, направени тук. Това означава, че най-големият инвеститор в България сме ние, българите. Дали това е поради липсата на интерес от страна на чуждите компании или поради липсата на човешки ресурс? Ето как стои въпросът с държавната администрация. Съотношението на човек, работещ в икономиката, и човек, работещ в администрацията, е почти 1:1. От осигурени 2,8 милиона граждани, 500 хиляди са служителите, които получават заплатите си от бюджета. Това прави около 2,3 милиона граждани, които реално привнасят за увеличаване на бюджета в България. От друга страна, пенсионерите са около 2,2 милиона, но към тях трябва да прибавим и администрацията, която също получава заплащането си от бюджета. Резултатът е – около 2,7 милиона граждани на издръжка към държавния бюджет. Действителното съотношение е 2,3:2,7 милиона граждани. Ние обаче сме далече от приетото за здравословно съотношение – 2:1. Дори към настоящият момент все още има общини, където администрацията е единственият работодател в района. В същото време всяка година между хората, които влизат в икономиката, а именно гражданите навършили пълнолетие, и тези, които излизат от икономиката – пенсионираните граждани на Република България, съотношението е 63 000:100 000 човека, т.е. хората които участват в този процес, намаляват значително. Към това добавяме и отрицателната миграция, фактът е следният: от България излизат млади, можещи и желаещи да работят граждани, а по-големият процент завърнали се са пенсионери. И така се получава крайната картина на труда у нас. Всичко това би могло да доведе до затрудняване на инвестициите, направени от чисто български компании у нас, и невъзможността да се намери персонал за тях. Какви се вариантите за действие? Всички варианти като демография и образование изискват дългосрочни стратегии за действие в следващите 10-20 г. При работа с инвестиционната имиграция и трудовите визи за граждани от трети страни обаче, резултатите могат да бъдат почувствани почти веднага. Те са познати на всички развити икономики. Голяма част от тях признават значителното участие на имигриралите граждани от развиващи се икономики, както и нуждата от чужди усърдно трудещи се хора за просперитета на държавите-домакини. Тук могат да бъдат разграничени два вида граждани: физически лица с големи финансови възможности, търсещи сигурни инвестиции и получаващи гражданство за това. Те могат да се определят като „инвестиционна имиграция“. И другите са лица с незначителни финансови възможности, опериращи предимно с професионалните си умения, като при тях получаването на гражданство е процес, изискващ повече време. Тоест – те представляват „работната имиграция“. При работата с хора от първият вид за кратък период от време се натрупват значителни капиталови запаси и влизат свежи пари в развиващите се икономики, докато при работата с граждани, усърдно профилиращи се в услуги, се повишава качеството на почти всички услуги в страната, поради по-прецизното им изпълнение. В България има нужда от двата типа имигранти, като необходимостта от внасянето на работници от трети страни дори придобива приоритет. Първият тип е инвестиционната имиграция. Познати са редица модели за работа с такива имигранти. Като добри примери за финансова имиграция може да се посочи Унгария, където за 4 години са привлекли около 6000 граждани с високи финансови възможности. В България за 9 години са привлечени 500 човека. Ако става дума за размери на инвестициите, впечатляващи са успехите на страни като Португалия, Испания, Малта… При нас по тази програма са привлечени само 327 милиона евро, а в Кипър, която е значително по-малка държава – 6,6 милиарда евро. Дори в Гърция, въпреки икономическите сътресения, размерът на инвестициите от финансови имигранти е 1 милиард и 190 милиона евро. Законът за чужденците в България и Законът за българското гражданство са правната рамка, която дава българската икономическа програма за инвестиции и имиграция. В Европейския съюз 18 държави прилагат такива програми, а в световен мащаб те са 105. В края на 2018 г. и началото на 2019 г. икономическите програми на страните от Европейската общност са предмет на проучване и оптимизиране от страна на Европейската комисия и парламент. Конструктивната позиция, която те застъпват, е с цел оптимизация на новата рамка в съответствие със законодателството на Европейския съюз и се насочва към постигане на по-високи нива на контрол, сигурност и прозрачност, което практически е дефицитът в правоприлагането на „финансовата имиграция“ в България. В края на месец януари тази година Министерството на правосъдието обяви, че ще подготвя промени на приложимото законодателство, като фокусът основно ще е върху ограничаване на възможността чуждестранни инвеститори да получават българско гражданство. Това обаче трябва сериозно да се обмисли дали ще доведе до добър резултат или напротив. След формиране на работна група, на 21 март в портала за обществени консултации, като Закон за изменение и допълнение на Закона за българското гражданство бе публикуван проект, в който основните промени практически ограничават правата на чуждестранните инвеститори. Основна точка в този законопроект се явява предложението за ограничаване на възможностите за придобиване на българско гражданско, особено в казусите на инвестиции в държавни ценни книжа, което би могло да доведе до нарушаване на публичния имидж на България като инвестиционна дестинация. Какво би могло да се направи? За повишаване на признатата за необходима в България финансова имиграция е възможно да се предложи отделен процедурен ред за кандидати за инвестиционна имиграция, различен от всички други инструменти за придобиване на българско гражданство или постоянно пребиваване на територията на Република България. Възможно е и оптимизиране на административния процес и контрол, чрез определяне на единен орган за контакт, контрол и управление на инвестиционните програми по действащата нормативна база. Добра практика, като успешните примери на Кипър и Малта, е и въвеждането на минимални изисквания за лицензиране на лицата, предоставящи тези услуги. Така ще се пресекат опитите на фирми със съмнителна квалификация и репутация. Възможно е и изграждане на точкова система в зависимост от намерението за инвестициите в различните териториални райони. Едно е в градове като София, Варна и Пловдив, а друго в Каспичан, Омуртаг или Сандански. Разбира се, за по-малките градове би трябвало да се дават повече точки и да се реализират с приоритет. За работна имиграция интерес проявяват граждани на редица държави извън Европейския съюз, между които Украйна, Молдова, Македония, Виетнам и др. Основните проблеми, свързани с реализирането на този вид имиграция, са тромави процедури, дълги периоди на изчакване на отговор за кандидатите, както и високи такси за тях. Например в Полша за работна виза се плаща 30 евро и се чака 10 дни, а в България – 300 евро и се чака 6 месеца. Продължителността на разрешението за достъп до труда е до 12 месеца, от които често кандидатите губят по 3 месеца в излишно усложнени процедури. Има и редица изисквания, на които може да се отговори, когато кандидатът вече е на територията на България, чрез допълнителни курсове, обучения – т.е. той вече е започнал да работи и може да си позволи заплащането на таксите. Добри практики по отношение на работната имиграция могат да се наблюдават в държави като Германия и Полша. Там най-важното е кандидатите вече да са физически на тяхна територия. В комуникация с работодателите им или специално доказали се фирми с призната компетентност и репутация се допуска извършването на допълнителни обучения, признаването на правоспособности, както и допустимостта на желаещите да се реализират дългосрочно.", "date": "2019.09.10", "title": " Защо инвестициите трудно идват в България\t"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d1%81%d0%b0%d1%80%d0%b0%d1%84%d0%be%d0%b2-%d0%b7%d0%b0%d0%bc-%d0%b3%d0%bb%d0%b0%d0%b2%d0%b5%d0%bd-%d0%bf%d1%80%d0%be%d0%ba%d1%83%d1%80%d0%be%d1%80/", "text": "Трябва да отдадем дължимото на главния прокурор Сотир Цацаров. Той имаше труден и достоен мандат, казва ръководителят на НСлС в интервю за  – Г-н Сарафов, Прокурорската колегия на ВСС единодушно издигна номинацията на Иван Гешев за главен прокурор. Безалтернативна ли бе неговата кандидатура или кадровиците този път се съобразиха с мнението на гилдията – на прокурорите и следователите?  – Изборът на главен прокурор е един от най-важните избори в нашата държава и много очи гледат „втренчено“ в него. Важно е да бъде избран професионалист, човек от системата, който е извървял стъпките в йерархията, познава хората. Човек – отговорен, консенсусен и с хъс за работа. Отговорността и напрежението на такава позиция са неимоверно големи и очакванията на хората също. Разбира се, винаги е възможна алтернатива, но липсата и в конкретния случай, не ме изненадва – колегата Гешев е утвърден авторитет в прокуратурата и отговаря на очертания профил. Това си личи и от колегиалната подкрепа, която получава. Фактът, че няма конкурентни кандидатури също не е необичаен. През 2006 година и проф. Велчев беше избран като единствен кандидат. Сега обаче има и една особеност – за първи път в демократичната история на България действащ прокурор има възможността да бъде избран за ръководител на институцията. Дори само това е белег, че системата няма нужда от външни ръководители, че най-сетне сме се върнали към нормалното положение в едно съвременно общество – главният прокурор да е от средите на самата прокуратура. А защо именно г-н Гешев – сигурно има повече от една причина, но за мен тази кандидатура е защитена с работата му. Познавам я добре и високо я ценя. – Националното следствие изрази със Становище до ВСС подкрепа за кандидатурата, както сториха още стотици следователи, прокурори и служители на съдебната система от цялата страна. Знаете коментарите на критиците, че тези становища се пишат под диктовка. Защо е това недоверие, че прокурори и следователи не са свободни да изразяват позиция по професионални въпроси?  – Май в нашето общество всяка колегиална подкрепа може да бъде лековато интерпретирана като дадена под натиск. Отучихме се да вярваме, че е възможно да има и естествени авторитети, да има автентична колегиална симпатия и доверие. Но ги има. Със сигурност мога да кажа, че подкрепата на колегите от НСлС е искрена. Обидна ми е тезата, че заради централизираното устройство на прокуратурата всички сме под подозрение, че нямаме собствена воля. Законът дава право на прокурори и следователи да изкажат мнението си за този, който е кандидат за техен ръководител. Няма нищо по-нормално от това, че го правят. Напротив – мълчанието би било неестествено. – Политизира ли се процедурата за избор на главен прокурор? Ако е така, то как ВСС ще успее да устои на уличния и политически натиск, защото тук говорим не просто за избора на главен прокурор, а за натиск върху независимостта на съдебната система?  – Партии изразяват позиции за кандидата за главен прокурор, организират протести. Представете си как би изглеждало обратното – политическа подкрепа за г-н Гешев от една или повече партии. Всеки има право да протестира, но когато партиите организират протести, би било естествено тези протести да са свързани с политически въпроси, а не с кадрови избор в независимата съдебна власт. Не бива да се прекрачва границата на легитимното изразяване на обществена позиция – уличния и политически натиск, биха могли да се разгледат и като опит за вмешателство в работата на независим орган като ВСС и което е много важно – в съдебната система като цяло. Ние живеем в демократична и правова държава и всеки е свободен да протестира, но когато зад протестите прозират политически интереси и опит за вмешателство в независим съдебен орган, това е смущаващо. Кадровата политика е отговорност на членовете на ВСС и тази отговорност е голяма – да не се допуска намеса и зависимост от уличен натиск. Ако го направи веднъж, няма да има край. – Сякаш „добрият тон“ отдавна остана на заден план. Атакуват се дори отделни прокурори и следователи, защо е този страх от номинацията на заместник-главния прокурор?  – Всеки „осмелил се“ да се кандидатира за този отговорен пост щеше да бъде подложен на тези изпитания. Страхът от зам.- главния прокурор Гешев всъщност е страх от институцията Прокуратура. Има повдигнати много обвинения, предстои сериозна работа по доказването им, засегнаха се много криминални бизнеси, които носят огромни печалби и естествено се наслоиха негативни настроения към институцията на прокуратурата. Някои от хората, които се страхуват от нея, имат всички основания за това, а страхът им се превръща в сляпа омраза не само срещу г-н Гешев, а срещу цялата прокуратура. Впрочем, какво друго да очакваме от обвиняеми лица и техните поддръжници? Срещу прокуратурата никога не е имало „добър тон“, поне откакто аз работя там. – Какво очаквате от Иван Гешев, за да декларирате следователите от НСлС тази подкрепа, значи имате и очаквания?  – Разбира се, че имаме очаквания. На част от тях той вече отговори с концепцията си. Националната следствена служба е институция, в която е концентриран огромен потенциал. Очакваме г-н Гешев да подкрепи усилията ни за възстановяване авторитета на службата като елитна структура, която може да проведе ефективно и качествено разследване по най-сложните, тежки и комплицирани казуси. В този смисъл очакваме както доверие тези дела да ни бъдат възложени, така и иницииране на законови промени, с които например да бъдат възложени на НСлС всички дела за престъпления, извършени в чужбина. – Как разчитате бъдещето на следствието в Концепцията за стратегическо управление на прокуратурата, която Гешев представи пред ВСС?  – Като желание и намерение да се използва наличният ресурс за интензивна и качествена работа. Както е посочено в концепцията, необходимо е да се извърши функционален анализ на работата и натовареността на следователите от НСлС и следствените отдели към окръжните прокуратури. Този анализ следва да обхване разпределението на делата както по региони, така и по видове престъпления, срочността на разследването, умението за точно определяне на предмета на доказване, а оттам планирането и ритмичното провеждане на необходимите действия по разследването, а накрая и резултатността – броят на приключените досъдебни производства. Като цяло следователите, както от НСлС, така и от окръжните следствени отдели, са изпълнени с надежда, че активно ще се използват знанията и уменията им, придобити с годините. Тази надежда се основава не само на професионалната биография на Иван Гешев, който сам е бил следовател, но и на това, че той познава работата и високия професионален капацитет на следователите. Със сигурност има какво да се направи, за да бъде той още по-пълноценно използван. – В Концепцията си Иван Гешев дава индикации, че ще търси съдействие за законодателни промени, включително свързани и с работата на следствието. Какви би трябвало да са те?  – Наистина има нужда от някои законодателни промени, засягащи следствието. Както вече посочих, според мен е необходимо да бъде уредено в НПК разследването на всички престъпления, извършени в чужбина да бъде възложено на НСлС. Тези дела са приблизително около 700 годишно и по тях ние можем да гарантираме качествено и бързо провеждане на разследването. – Познавате Иван Гешев от колко години? Били сте заедно във ВИПОНД, как се взимаха изпитите по право в Академията на МВР преди двадесет и повече години?  – Действително, с колегата Гешев се познаваме от студентските си години. Имаме и сходна професионална реализация – първо следовател, после прокурор, а към момента и двамата сме заместници на главния прокурор. Категоричен съм обаче, че към момента на нашето следване, нивото на нашето висше учебно заведение, тогава не се казваше ВИПОНД, а Висш институт на МВР, не е било по-ниско от това на Софийския университет – всъщност тогава входящият бал беше по-висок при нас. Не мисля, че моята диплома тежи по-малко от тази на всеки друг юрист. Нещо повече, за разлика от колегите си юристи в другите университети, ние сме учили една година повече, а нашето обучение имаше и още една страна – оперативна, по специални дисциплини. Това понастоящем ми е изключително полезно в работата като следовател и прокурор, който ръководейки разследването чете и изслушва доклади на оперативните служби, като дава насоки по събирането на доказателства и „осребряването“ на оперативните действия с процесуална стойност. А как се вземаха изпитите – точно като в Софийския университет по онова време – трудно. Просто преподавателите бяха същите, поради което курсовете и изискванията към нас бяха еднакви. – Заедно с Иван Гешев сте заместници на главния прокурор Сотир Цацаров. Труден мандат, преминал при доста силен натиск, но сме свидетели, че и много се направи. Вашата самооценка?  – Всеки мандат е труден, когато си на висок пост и когато работиш, вземаш решения, стремиш се да не правиш грешки, полагаш усилия да бъдеш почти перфектен. Сега личността на г-н Гешев е във фокуса на общественото внимание и това е естествено. Но ми се струва несправедливо в края на неговия мандат да не отдадем дължимото на главния прокурор Сотир Цацаров. Той имаше труден и достоен мандат. Много беше направено и то благодарение на личните му усилия. Не винаги стореното биваше оценено, но ние сме свикнали. Престъпността никога не свършва, успешните дела се забравят, идват нови. Но г-н Цацаров заслужава благодарността на колегите за това, че успя да защити прокуратурата в много трудни моменти. Във всеки случай, моята благодарност я има. А самооценка няма да правя – в прокуратурата оценки на зам.-главните прокурори може да дава само главният прокурор. – Време ли е за по-радикална реформа на Наказателния процес? Гешев дава пример как във Великобритания обвинителен акт за пране на пари е от две страници, а тук такъв щеше да е двеста, сигурно. Къде виждате най-необходимите реформи?  – В годишните отчетни доклади на прокуратурата през годините сме внасяли множество предложения за изменения в законодателството. За съжаление, те рядко биваха забелязвани от парламента. Зная, че в момента в Министерството на правосъдието работи група за изработване на нова наказателна политика, в която и прокуратурата е представена. Надявам се, нашите предложения, правени през годините, да бъдат отчетени. Имам редица идеи, произтичащи от ежедневната ни работа в следствието, но конкретиката едва ли е важна. Ако някой ни пита, ще му я дадем в детайли. А иначе за формализма – да, той понякога пречи, но същевременно от студентските си години знам, че „формата е гаранция за законност“. Въпросът е да намерим баланс. – Нов Наказателен кодекс или този от 1968-ма година си върши добра работа и до днес?  – Не знам какво ще рече „нов“ НК. Той би бил нов, ако се основава на различни принципи от действащия. На мен това ми се струва невъзможно. Друг е въпросът, че един съществен „ремонт“ на Особената част на кодекса е наложителен. Многобройните промени в него през годините доведоха до излишни състави, до противоречиви норми, понякога дори до прекомерно засилена наказателна репресия. Но нека изчакаме новата концепция за наказателна политика. – Това, че прокуратурата започна да оповестява доказателствени материали по дела, които преди това са разглеждани в открити съдебни заседания по определяне на мярка за неотклонение, дали не крие рискове? Според мнозина правозащитници това влиза в противоречие с принципа на невиновност, да не започнат сега масови дела срещу прокуратурата?  – Не си мислете, че това разкриване се прави хаотично или непремерено. То винаги се извършва след съгласие на наблюдаващия прокурор, за да не се попречи на разследването. НПК изрично го позволява. Непрекъснато ни упрекват, че прокуратурата работи „на тъмно“, а когато се опитваме в рамките на закона да дадем повече публичност на дейността си, ни обвиняват, че го правим. Повтарям – в рамките на закона. Това би следвало да изчерпи темата. – И все пак, Иван Гешев може би е пропуснал нещо, върху какво бихте препоръчали да фокусира допълнително вниманието си, още сега в етапа на процедурата?  – Несериозно е да се мисли, че г-н Гешев е очертал цялата си възможна дейност като главен прокурор в своята концепция. Никой не би могъл да го направи, а и не би било естествено. Ние неведнъж сме разговаряли с него и добре знам, че той има много идеи, свързани с организацията на работата на прокуратурата. Естествено не всички са изчерпателно представени в концепцията му. Убеден съм обаче, че част от тях ще станат ясни по време на публичното му изслушване във ВСС. А ако имам съвети към него, ще му ги кажа лично, а не през медиите. Мисля, че колегиалността го изисква. Не мога обаче да не отбележа, че концепцията му ми хареса. Тя е прагматична, балансирана и реалистична. Ако дойде момент да я изпълнява, ще му дам препоръки, свързани със следствието. – Вашето име също бе сред тези, които бяха сочени като възможен кандидат за главен прокурор?  – Аз вече съм бил кандидат за главен прокурор преди седем години. Тогава го направих открито. Ако бях кандидат и сега, пак щях да го направя по същия начин. Нито някой ми е предлагал, нито съм мислел да се кандидатирам. Аз съм в началото на мандата си в НСлС и всичките ми професионални усилия са насочени към подобряването на работата на следствието. Но тук ще се върна към началото на нашия разговор. Именно защото професионалният ми авторитет и биография правеха потенциално възможна моята кандидатура, аз бях обект на мълниеносно проведена хибридна атака срещу мен от същите среди, които сега провеждат атака срещу кандидатурата на Иван Гешев. Просто тези хора искаха да изключат мен от състезанието незнаейки, че аз нямам такива амбиции. – Действително самият Вие бяхте обект на компроматна атака, това ли са новите методи, които разследвани, обвиняеми и подсъдими лица предприемат, за да се противопоставят на неудобни магистрати?  – Компроматните атаки не са новост, нито съм техен обект за първи път. В конкретния случай изключително манипулативно беше поднесена информация за мен и моите близки, насаждайки съмнения чрез полуистини и внушения за нередности. Знаете, че тези „морализатори“ не се посвениха да обругаят дори сина ми, ловко и безпринципно спестявайки информацията, че в духа на патриархалните български традиции аз самият съм продал наследените от моите родители имоти, че съм вложил и своите многогодишни спестявания. Подобно поведение е мерзко, но за съжаление е факт. В резултат от атаката минах през всякакви проверки – и на НАП и на ВКП. Факт е, че те завършиха без данни за каквото и да е неправомерна дейност от моя страна. За съжаление от това страдах не толкова аз, колкото членовете на семейството ми, които бяха принудени да се оправдават за напълно законни свои действия, само защото аз съм зам.-главен прокурор. Но очевидно когато си на отговорна длъжност в прокуратурата, компроматните атаки са неизбежни. Борислав Сарафов завършва право във Висшия институт на МВР през 1994 г. За кратко е инспектор в Главно управление на местата за лишаване от свобода.  От 1996 до 2001 г. е следовател. От 2001 до 2006 г. е прокурор в Софийската окръжна прокуратура, а след това и във Върховната административна прокуратура.  От 2007 до 2011 г. е прокурор във Върховната касационна прокуратура. През 2011 г. е избран за ръководител на Апелативната специализирана прокуратура. В началото на 2013 г. е избран за заместник на главния прокурор, а от 6 декември 2017 г. е и директор на НСлС.", "date": "2019.09.10", "title": " Борислав Сарафов, зам.-главен прокурор по разследването: Страхът от Гешев всъщност е страх от институцията Прокуратура"}
{"url": "https://trud.bg/%d0%be%d0%b3%d1%80%d0%be%d0%bc%d0%bd%d0%b8-%d0%bf%d0%be%d0%b6%d0%b0%d1%80%d0%b8-%d0%b1%d1%83%d1%88%d1%83%d0%b2%d0%b0%d1%82-%d0%b2-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f-%d0%b2%d0%b8/", "text": "Стотици бяха евакуирани заради големи пожари в Австралия. Горят хиляди декари, като на много места огънят е напълно извън контрол, въпреки опитите да бъде потушен. Правителство изпрати самолети в помощ на огнеборците. В щата Куинсленд са унищожени 84 частни имота. Повече от 400 души са в организираните от властите евакуационни центрове. Полицията и пожарната обявиха, че подозират умишлен палеж при част от пожарите. Тече разследване за това кой е извършителят и каква е била целта му. Според синоптици горските пожари в южното полукълбо са започнали необичайно рано тази година. Една от причините за това е и промяната в климата.", "date": "2019.09.10", "title": " Огромни пожари бушуват в Австралия (ВИДЕО)"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d1%85%d0%b0-311-582-%d0%bb%d0%b5%d0%b2%d0%b0-%d0%b2-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%83%d0%bb%d0%b8%d1%86%d0%b0-%d0%b2/", "text": "Общо 311 582 лева са инвестирани в пълната рехабилитация на улица „14-та“ в павликенското село Стамболово. Обектът беше открит от кметовете на Община Павликени и Стамболово инж. Емануил Манолов и Петър Петров и представителя на фирмата-изпълнител Тодор Хинков. Десетки жители, чиито домове са край ремонтираната улица, изразиха благодарността си за завършването на важния проект. С реализацията на ремонтните дейности приключи един многогодишен проблем със системните наводнения на живущите на тази улица, казаха те. Още през 2014 г. кметовете на село Стамболово и на Община Павликени алармираха всички институции за наводняването на дворовете на живущите. Те внесоха искане за финансиране на необходимите строително-ремонтни работи в Междуведомствената комисия за възстановяване и подпомагане към Министерския съвет. Искането беше подновено през 2017 г. и потвърдено през 2018 г. С Постановление на Министерски съвет от 29 юни 2018 г. са отпуснати средства от Междуведомствената комисия в размер на 311 582 лева. Благодарение на инвестицията улицата има нов облик и е осъществен един от основните приоритети на местната власт – създаване на по-добри условия и подобряване качеството на живот на местното население. „Обновяването на този проект ни струваше много усилия, но бяхме чути от Междуведомствената комисия, че наистина е нужно за живущите да се осигури надеждност и сигурност на придвижването и защита при проливните дъждове. Целта е да подобрим жизнения стандарт на всички жители на общината“, каза инж. Манолов. С благодарност към изпълнителите на обекта се обърна кметът на селото Петър Петров. Той акцентира на подкрепата, която е получил от инж. Манолов за изпълнението му. „Кметът на нашата община винаги е с лице към проблемите на с.Стамболово. Надявам се, че така ще бъде и през следващия мандат“, каза Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Инвестираха 311 582 лева в ремонт на улица в Стамболово\t"}
{"url": "https://trud.bg/%d0%ba%d0%b0%d0%ba-%d0%b4%d0%b6%d0%b5%d1%81%d0%b8%d0%ba%d0%b0-%d0%b1%d0%b8%d0%b9%d0%bb-%d0%bf%d0%be%d0%b4%d0%b4%d1%8a%d1%80%d0%b6%d0%b0-%d1%84%d0%b8%d0%b3%d1%83%d1%80%d0%b0%d1%82%d0%b0-%d1%81%d0%b8/", "text": "Американската красавица Джесика Бийл проповядва здравословния начин на живот, като спазва няколко лесни и ефективни правила, благодарение на които поддържа теглото си. Джесика обожава йогата и вярва, че тя е предостатъчна за извайването на фигурата. На своите последователи Бийл препоръчва да заменят картата за фитнес с абонамент за йога приложение – така хем ще имат достъп до повече професионални уроци, хем ще може да ги изпълняват в уюта на дома си. Колкото до храненето, съпругата на Джъстин Тиймбърлейк яде здравословно в 90% от времето, като сама отглежда зеленчуците в градината си. В дните, които реши да се поглези, го прави с огромни порции пица и сладкиши.", "date": "2019.09.10", "title": " Как Джесика Бийл поддържа фигурата си"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%bf%d0%be%d0%b2%d0%b5%d0%b4%d0%b5-%d0%bd%d0%b0-%d1%81%d0%b0%d1%89-%d0%bd%d0%b0-%d0%bb%d0%b5%d0%ba%d0%b0-%d0%b0%d1%82%d0%bb%d0%b5%d1%82%d0%b8%d0%ba%d0%b0/", "text": "Сборният тим на Европа поведе на САЩ в историческата среща по лека атлетика в Минск. След първия ден на надпреварата атлетите от Стария континент имат 328 точки, а американците са с 316 т. Сред най-значимите победи на европейците бяха успехът на представителя на домакините Максим Недесекау в скока на височина с 235 см, както и първото място на хърватката Сандра Перкович на диск с 67,65 метра. Също и доминацията в овчарския скок, където рускинята Анжелика Сидорова спечели с 4,85 м пред Екатерини Стефаниди (Гърция) с 4,70 м. Любопитно е, че водач на европейския тим е президентът на Българската федерация по лека атлетика Добромир Карамаринов.  Междувременно ИААФ уважи молбите на 11 руски атлети за неутрален статут, с който да участват на международни състезания. Световната централа обаче отказа на други 18, сред които и Анна Чичерова, олимпийска шампионка в скока на височина от Лондон 2012.", "date": "2019.09.10", "title": " Европа поведе на САЩ на лека атлетика"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%89%d0%b5-%d0%b5-%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80-%d0%bf%d0%be-%d0%b8%d0%bd%d0%be%d0%b2/", "text": "Мария Габриел досега работи с всеотдайност в ресора цифрова икономика и общество. Сега ще създава нови перспективи за младите хора в ресора „Иновация и младеж“. Това обяви председателят на Европейската комисия Урсула фон дер Лайен в Брюксел при представянето на разпределението на портфейлите в своя екип. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Мария Габриел ще е еврокомисар по иновациите и младежта"}
{"url": "https://trud.bg/%d0%be%d0%b1%d1%89%d0%be-1697-%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%b2%d0%bb%d0%b8%d0%b7%d0%b0%d1%82-%d0%b2-%d0%ba%d0%bb%d0%b0%d1%81%d0%bd%d0%b8%d1%82/", "text": "Общо 1697 първокласници влизат в класните стаи на 16 септември във Веаликотърновска област. Повече от 20 деца са се завърнали от чужбина и са обхванати и записани. Това стана ясно на заседание на Областния координационен център по Механизма за задържане на деца в училище. Губернаторът на Велико Търново проф. д-р Любомира Попова запозна присъстващите с готовността на училищата в региона да посрещнат децата за новата учебна година. „Всички училища, обслужващите звена и детските градини имат готовност за откриване на учебната 2019/2020 година. В училища са осигурени учебници, учебни помагала и задължителната училищна документация. Училищата, детските градини и обслужващите звена ще бъдат ресурсно обезпечени с учители до началото на учебната година. Все още има обявени свободни 14 работни места, на които до 16 септември ще бъдат назначени учители или възпитатели. Санитарно-хигиенните условия във всички учебни заведения в областта са добри“, съобщи Розалия Личева началник на РУО. Извършени са проверки по график на инспектори от РЗИ – Велико Търново. До началото на отоплителния сезон всички школа и забавачки ще бъдат осигурени с горива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Общо 1697 първокласници влизат в класните стаи във Великотърновска област\t"}
{"url": "https://trud.bg/%d1%83%d1%80%d1%81%d1%83%d0%bb%d0%b0-%d1%84%d0%be%d0%bd-%d0%b4%d0%b5%d1%80-%d0%bb%d0%b0%d0%b9%d0%b5%d0%bd-%d1%89%d0%b5-%d0%b8%d0%bc%d0%b0-%d0%be%d1%81%d0%b5%d0%bc-%d0%b7%d0%b0%d0%bc%d0%b5%d1%81%d1%82/", "text": "Осем заместници ще има в Европейската комисия новоизбраният председател Урсула фон дер Лайен. В това число влиза върховния представител на Съюза по въпросите на външната политика и политиката на сигурност Жозеп Борел. Трима изпълнителни заместник-председатели ще имат двойна функция. Те ще бъдат едновременно заместник-председатели, отговарящи за една от трите основни теми в дневния ред на новоизбрания председател, и членове на Комисията. Изпълнителният заместник-председател Франс Тимерманс (Нидерландия) ще координира работата по Европейския зелен пакт. Той ще отговаря и за политиката за борба с изменението на климата със съдействието на Генерална дирекция „Действия по климата“. Изпълнителният заместник-председател Маргрете Вестегер (Дания) ще координира цялата програма за подготвеност на Европа за цифровата ера и ще бъде комисар по въпросите на конкуренцията с подкрепата на Генерална дирекция „Конкуренция“. Изпълнителният заместник-председател Валдис Домбровскис (Латвия) ще координира работата в областта на икономиката в интерес на хората и ще бъде комисар, отговарящ за финансовите услуги, със съдействието на Генерална дирекция „Финансова стабилност, финансови услуги и съюз на капиталовите пазари“. Останалите петима заместник-председатели са: Жозеп Борел (Испания): кандидат за ВП/ЗП, „По-силна Европа на световната сцена“; Вера Йоурова, (Чешка република): „Ценности и прозрачност“; Маргаритис Схинас (Гърция): „Съхраняване на европейския ни начин на живот“; Марош Шефчович (Словакия): „Междуинституционални отношения и перспективи“; Дубравка Шуица (Хърватия): „Демокрация и демография“. Останалите кандидати за комисари са: Йоханес Хан (Австрия) ще отговаря за ресор „Бюджет и администрация“ и ще се отчита пряко пред председателя на Комисията Урсула фон дер Лайен. Дидие Рейндерс (Белгия) ще отговаря за ресор „Правосъдие“ (включително по въпросите за върховенството на закона). Мария Габриел (България) преминава към създаването на нови перспективи за младото поколение, ресор „Иновации и младеж“. Стела Кириaкидес (Кипър) ще ръководи ресор „Здравеопазване“. Кадри Симсон (Естония) ще отговаря за ресор „Енергетика“. Юта Урпилайнен (Финландия) ще поеме отговорността за ресор „Международни партньорства“. Силви Гулар (Франция) – Като комисар за ресора „Вътрешен пазар“ тя ще ръководи работата ни в областта на индустриалната политика и ще насърчава цифровия единен пазар. Тя ще отговаря и за новата Генерална дирекция „Отбранителна промишленост и космическо пространство“. Ласло Трочани (Унгария) ще ръководи ресор „Съседство и разширяване“. Фил Хоган (Ирландия) ще допринесе с опита си в новата Комисия в ресор „Търговия“. Паоло Джентилони (Италия) —ще сподели големия си опит в ресор „Икономика“. Виргиниюс Синкявичюс (Литва) ще отговаря за „Околна среда и океани“. Никола Шмит (Люксембург) ще отговаря за ресор „Работни места“. Хелена Дали (Малта) ще ръководи ресор „Равнопоставеност“. Януш Войчеховски (Полша) ще отговаря за ресор „Земеделие“. Елиза Ферейра (Португалия) ще ръководи ресор „Сближаване и реформи“. Рована Плумб (Румъния) ще отговаря за ресор „Транспорт“. Янез Ленарчич (Словения) ще отговаря за ресор „Управление при кризи“. Илва Йохансон (Швеция) ще ръководи ресор „Вътрешни работи“. Франс Тимерманс, който ще отговаря за „Европейския зелен договор“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Урсула фон дер Лайен ще има осем заместници в новата ЕК (ВИДЕО)"}
{"url": "https://trud.bg/%d0%bb%d0%b5%d0%be%d0%bd%d0%b8%d0%b4-%d1%80%d0%b5%d1%88%d0%b5%d1%82%d0%bd%d0%b8%d0%ba%d0%be%d0%b2-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8%d1%82%d0%b5-%d0%b7%d0%b0%d0%bf%d0%be/", "text": "„Скъпи приятели! Американците започнаха кампания „руски шпиони в България“. Това написа във фейсбук Леонид Решетников, бивш шеф на Информационно-аналитичния отдел на Службата за външно разузнаване на Русия във връзка с  на бившия главен редактор на в. „Дума“ Юрий Борисов. „А аз се чудех защо ми досажда журналист от „Ню Йорк Таймс“ да му давам интервю, защо са си спомнили за пенсионера. Няма какво да кажат и затова започнаха пак да говорят за имперски планове, глупости за възтановяването на монархията и за Путин-  цар. Опитват се да прикрепят нашата общност за руско-историческо просвещение „Двуглав орел“, което работи само в Русия, към някои фантастични планове. Но това им е достатъчно, за да громят истинските български патриорти. Сигурен съм, че с тези акции днешната българска власт изцяло се дискредирита в очите на българския народ. Да нападат хората, защото те тачат традициите и историята, жертвите дадени от Русия за създаването на българската държава, това могат да го правят само врагове на България“, пише Решетников. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Леонид Решетников: Американците започнаха кампания „руски шпиони в България“"}
{"url": "https://trud.bg/%d0%ba%d0%b0%d0%b9%d0%bb%d0%b8-%d0%b4%d0%b6%d0%b5%d0%bd%d1%8a%d1%80-%d1%89%d0%b5-%d1%81%d0%b5-%d1%81%d0%bd%d0%b8%d0%bc%d0%b0-%d0%b7%d0%b0-playboy/", "text": "Най-младата милиардерка Кайли Дженър развълнува феновете си с новината, че тя и половинката й рапърът Травис Скот ще се снимат за еротичното списание Playboy. 22-годишната Дженър публикува снимка, на която е чисто гола в прегръдките на Травис, а към кадъра написа: „Когато Хюстън срещне Лос Анджелис… Очаквайте скоро“. Под Хюстън се има предвид Травис, който е израснал именно в Тексас, докато пленителната брюнетка е от Ел Ей. Само за 20 минути снимката й събра над 1,7 милиона лайкове, а последователите й нямат търпение да видят цялата фотосесия.", "date": "2019.09.10", "title": " Кайли Дженър ще се снима за Playboy"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%80%d1%83%d1%81%d0%be%d1%84%d0%b8%d0%bb%d0%b8-%d0%bd%d0%b8%d0%ba%d0%be%d0%bb%d0%b0%d0%b9-%d0%bc%d0%b0/", "text": "„Събрани са доказателства за пряко участие на български гражданин в организиране на престъпна схема за изпиране на пари и финансиране на мероприятия, които засягат националната ни сигурност, включително и чрез предаване на информация, която е защитена от закона. Това е Николай Малинов, председател на „Русофили“, който вече е привлечен като обвиняем.“ Това каза на извънреден брифин главният прокурор Сотир Цацаров след проведена съвместна акция на Специализираната наказателна прокуратура, ДАНС и МВР във връзка разследването за шпионаж. „Николай Малинов е с мярка за неотклонение „парична гаранция“ от 50 хил. лв. Към този момент той е освободен, но не може да напуска територията на страната“, каза Цацаров. „Чуждите организации, на които Иван Малинов се е  поставил в услуга, са със седалище в Руската федерация: „Двуглав орел“ и „Руският институт за стратегически изследвания“, каза още Сотир Цацаров. Цацаров заяви по време на брифинга, че Леонид Решетников има забрана за влизане в България за 10 години от Национална агенция държавна сигурност. „Установена е действаща схема за изпиране на пари, прокуратурата възложи на ДАНС мероприятия, вкл. и за финансово разузнаване“, изтъкна главният прокурор.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Председателят на „Русофили“ Николай Малинов обвинен в шпионаж\t"}
{"url": "https://trud.bg/%d1%83%d1%80%d1%81%d1%83%d0%bb%d0%b0-%d1%84%d0%be%d0%bd-%d0%b4%d0%b5%d1%80-%d0%bb%d0%b0%d0%b9%d0%b5%d0%bd-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%81%d0%b2%d1%8a/", "text": "Новоизбраният председател на Европейската комисия Урсула фон дер Лайен очерта днес задачите пред ЕС и еврокомисарите в следващите пет години. На пресконференция, продължила близо два часа, тя говори за икономиката, миграцията, международните отношения. В отговор на въпрос Урсула фон дер Лайен отбеляза, че българският еврокомисар Мария Габриел е свършила изключителна работа в областта на цифровизацията. По нейните думи затова е логично занапред Габриел да поеме въпросите за младежта и иновациите, които стоят в основата на икономическия успех. Това са най-успешните европейски политики, носят огромна отговорност. Познавам Габриел като много способен човек, с голяма решимост, добави Фон дер Лайен.  Тя посочи, че Балканите ще останат важна задача за ЕС, с цел все по-тясно свързване. Западните Балкани са много важни за нас, трябва да бъдем възможно най-близки. Европейските правила и ценности никога няма да се променят, затова страните, които искат да се присъединят към ЕС, трябва да въведат европейските правила. Не виждам напредък в Турция през последните години, дори напротив. Анкара трябва да покаже, че иска да се приближи към европейските изисквания, поясни Фон дер Лайен. Енергийните доставки на ЕС трябва да бъдат разнообразени, а енергията трябва да бъде чиста и на достъпна цена. ЕС никога няма да бъде военен съюз, тази задача завинаги остава в НАТО. Занапред ЕК ще има генерална дирекция по отбраната и космоса, където ще се работи по военните обществени поръчки и съвместимостта на въоръжението, отбеляза тя. По нейните думи има нужда от промяна на правилата за миграцията, залегнали в споразумението от Дъблин. Фон дер Лайен заяви, че незаконните мигранти трябва да бъдат върнати у дома, информира БТА. По въпроса с върховенството на закона тя посочи, че това е област, в която няма географски различия сред страните от ЕС. При представеното разпределение на отговорностите на еврокомисарите днес бе изяснено, че досегашният зам.-председател на ЕК Франс Тимерманс повече няма да отговаря за върховенството на закона. Занапред тази тема ще бъде в правомощията на зам.-председателя Вера Юрова и еврокомисаря по правосъдието Дидие Рейндерс. Фон дер Лайен заяви, че иска да ръководи гъвкава и съвременна комисия, вслушана в исканията на гражданите. Ще настоявам еврокомисарите до средата на мандата да посетят всички държави от ЕС, не само столиците, добави тя. Европейският парламент ще определи графика за изслушванията на новите еврокомисари, те ще трябва да се докажат пред евродепутатите, добави Фон дер Лайен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Урсула фон дер Лайен: Мария Габриел свърши изключителна работа в областта на цифровизацията"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80/", "text": "18-годишен шофьор и спътникът на същата възраст пострадаха при катастрофа на пътя Варна-Белослав, съобщиха от ОДМВР-Варна. Около 14,50 ч във вторник след ляв завой младият водач загубил контрол над леката кола „Мазда“.  Тя излязла от пътя и се блъснала в дърво. От удара двамата младежи получили травми, като по първоначална информация 18-годишният пътник е ранен сериозно и има опасност за живота му. Работи се за изясняване на причините за катастрофата, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Двама младежи пострадаха при катастрофа"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%89%d0%b5-%d0%b8%d0%b7%d0%bb%d0%b5%d0%b7%d0%b5-%d0%b2-%d0%be%d1%82%d0%bf%d1%83%d1%81%d0%ba-30/", "text": "Столичният кмет и кандидат за нов мандат Йорданка Фандъкова заяви, че ще продължи да работи до последно, тъй като „градът не излиза в отпуск“. Така тя отговори на Мая Манолова, която вчера я обвини, че води кампания от кметския стол. „Госпожа Манолова е в активна кампания, но нека все пак да припомня, че по закон кампанията започва 30 дни преди изборите. В момента вие виждате, че ние имаме много работа. Аз съм в работен режим и ще остана в такъв до момента, до който изляза в кампания, когато разбира се, ще си пусна отпуск, както законът го изисква, и ще изляза в кампания“, каза Фандъкова. „За големия град, за града, който активно живее, и в който ежедневно, 24 часа в денонощието, се случват какви ли не проблеми, няма как да излизаме в отпуск. Градът не излиза в отпуск, така че трябва да продължим да работим“, добави столичният кмет. Излизането в отпуска на действащ кмет, който се явява на избори, е задължително от деня, в който е регистрирана кандидатурата му до изборния ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Йорданка Фандъкова ще излезе в отпуск 30 дни преди изборите"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%bc%d0%b0%d1%80%d1%82%d0%b8%d0%bd%d1%81%d0%ba%d0%b8-%d0%b7%d0%b0%d0%bf%d0%b0%d0%bb%d0%b8-%d0%b7%d0%b0-%d0%bb%d0%b5%d0%ba%d0%b0-%d0%b0%d1%82%d0%bb%d0%b5%d1%82/", "text": "Цвети, Фейза и Преслава са три талантливи момичета от Елена, за които леката атлетика вече е любим спорт, а тренировките станаха част от ежедневието им. Децата са старателни, дисциплинирани и отговорни и за награда техният треньор Пламен Мартински ги заведе на Балканиадата по лека атлетика, която се проведе в началото на месеца в Правец. Големите спортисти заразяват малките с примера си и няма по-въздействащо и мотивиращо за подрастващите, когато пред очите им те стават шампиони, печелят медали. За момичетата ще остане незабравимо преживяване срещите и снимките за спомен с най-добрия българин на висок скок Тихомир Иванов и футболната ни легенда Христо Стоичков. Изявеният български хърделист Пламен Мартински основа в малкия град първия лекоатлетически клуб с името „Елена спорт“. От началото на август той е с лиценз и е член на Федерацията по лека атлетика. Спринтът, бяганията, скоковете са сред атлетическите дисциплини, които привличат и в новия клуб вече са записани, с декларации от родителите, 84 деца на различна възраст – 47 от Елена, останалите са от с. Константин. Мартински е председател на клуба и треньор, а за старши треньор е поканил Константин Шипоклиев – много добър наш спринтьор от миналото, треньор на спринтовите дисциплини у нас и в чужбина. „Хвърлих се в огъня, както се казва. Човек трябва да излезе от комфорта, за да се случат нещата. Доволен съм, че в Елена сложихме началото на леката атлетика, спорт, който развива от ранна възраст сила, бързина, издържливост, научава малките спортисти на дисциплина и отговорност, да уважават и съотборника, и противника, споделя Мартински, който от няколко години трайно отседна в Еленския балкан. Семейството му си купи къща в с. Марян, а от тази учебна година той ще бъде и учител по физкултура в Средното училище в града. Така ще ми бъде по-лесно да откривам спортни таланти. Работата с децата ми е тръпка. В Елена има чудесна база за спорт, обновен стадион и се чудех защо няма деца на пистите. Започнах да агитирам малките да ходят на стадиона и да спортуват. Така се запалиха за леката атлетика и учениците в с. Константин. За съжаление те отскоро няма къде да тренират, тъй като дъждовете нанесоха големи повреди на ремонтирания стадион в селото. На всяко дете трябва да се даде шанс. Малцина стават шампиони, но всички трябва да опитат. В клуба се записаха страхотни деца, сред тях има със заложби, родени са за големи спортисти. За всеки треньор е късмет да открие подобни таланти и да ги развие“. Засега децата тренират средни и дълги бягания, препятствия, спринт и дълъг скок. За оборудване и екипи Пламен Мартински търси съдействие от федерацията и клубове, разчита на подкрепата на приятели спортисти и треньори. Стигнал е и до МОН за разрешение с ученическия автобус да се возят децата от Константин за тренировки в града. Намеренията му са с помощта на община Елена лекоатлетическият турнир „Шампионите тръгват от училище“ да стане традиционен, да разшири участието на младите спортисти в повече състезания, да им организира лагери. Амбициозният треньор е с идея да направи два маратона, които да влязат в календара на Европейската федерация по лека атлетика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Пламен Мартински запали за лека атлетика над 80 деца от Еленско\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b3%d0%be%d1%82%d0%b2%d0%b8-%d0%be%d0%b1%d0%bb%d0%b5%d0%ba%d1%87%d0%b5%d0%bd%d0%b8%d1%8f-%d0%b7%d0%b0-%d0%b8%d0%bd%d0%b2%d0%b5%d1%81%d1%82/", "text": "Облечения за инвеститорите, които ще залегнат в Закон за индустриалните зони, се подговят в момента и до края на годината нормативният акт трябва да бъде внесен в Министерския съвет. Това заяви вицепремиерът Томислав Дончев, който откри нов Център за обучение в Раковски в Тракия икономическа зона. „Голямата ни идея е всички процедури, свързани с опазване на околната среда, статут на земята, Закона за устройство на територията, да бъдат играни, така да се каже, по отношение на индустриалната зона в началото. И когато в зоната се появи инвеститор, той да работи по най-бързата процедура – само с едно разрешително за строеж, което отнема много по-малко време от сега. Сега, като строиш фабрика, трябва да минеш 5-6, а и повече разрешителни режими. Това губи време, а инвеститорите бързат“, каза Дончев. Държавата ще финансира частично и създаването на нови индустриални зони. „Няма да ги финансираме изцяло, индустриалната зона трябва да си е стопанско мероприятие. Но ще подпомагаме довеждаща инфраструктура – път, ток, вода, газ… някои от процедурите по статута на земята. Мислим и за нарочни кредитни линии за предприемачи, които искат да стартират индустриални зони“, обясни Томислав Дончев. През м. г. чуждестранните инвестиции у нас са били 1,7 млрд. лв., 150 млн. лв. от тях – в Тракия икономическа зона. Томислав Дончев не очаква през 2019-а да има спад. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Държавата готви облекчения за инвеститорите в индустриалните зони"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bd%d0%be%d0%b2%d0%b8-%d0%be%d0%b3%d0%bd%d0%b8%d1%89%d0%b0-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-2/", "text": "Нови два случая на Африканска чума при диви прасета са регистрирани в област Добрич, съобщи д-р Борислав Каменов, директор на Областната дирекция по безопасност на храните. Други два случая са регистрирани на територията на Велико Търново, предаде „Канал 3“. До края на седмицата всички стопани в Добричко, отглеждали прасета в заден двор ще получат компенсация за доброволното им умъртвяване, стана ясно на заседание на Областната епизоотична комисия. Д-р Каменов информира, че до 6 септември т.г. на територията на Румъния има регистрирани нови 34 случая на заболяването. „Що се касае до регистрираните на територията на страната случаи – има два нови регистрирани на територията на Държавно ловно стопанство Тервел и два на територията на област Велико Търново. Касае се за диви прасета. На територията на ДЛС Тервел са отстреляни 4 диви прасета и изпратени проби, като при две от тях резултатите са положителни“, поясни д-р Каменов. По отношение на изплащането на финансовата помощ на стопани, отглеждали прасета в задни ворове, д-р Каменов заяви, че процесът приключва. Общо 1108 заявления са подадени в определения срок до 26 август. След тази дата обаче са пристигнали още 50 молби от няколко села в община Добричка. За тях ще бъде отправено запитване към Министерството на земеделието и храните дали да бъдат удовлетворени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Четири нови огнища на африканска чума по дивите прасета в Добрич и Велико Търново"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b8-%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%bf%d1%80%d0%be%d0%b2%d0%b5%d0%b4%d0%be%d1%85%d0%b0-%d1%81/", "text": "Днес, 10.09.2019 г., главният прокурор Сотир Цацаров и заместникът му Иван Гешев се срещнаха с ръководството на Асоциацията на индустриалния капитал в България (АИКБ). В срещата участваха председателят на АИКБ Васил Велев и изпълнителният й директор Добрин Иванов. Това съобщиха от пресслужбата на Прокуратурата. По време на разговорите бяха обсъдени актуални проблеми, свързани със закононарушения, по-специално в сферата на енергетиката, както и злоупотребите при издаване на болнични листове. В хода на срещата бе подчертано и дългогодишното полезно за обществото сътрудничество и ползотворен диалог между Прокуратурата на Република България и Асоциацията на индустриалния капитал в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Сотир Цацаров и Иван Гешев проведоха среща с ръководството на АИКБ"}
{"url": "https://trud.bg/%d0%bc%d0%b2%d1%80-%d0%be%d1%82%d1%87%d0%b8%d1%82%d0%b0-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d0%bd%d0%b5-%d0%bd%d0%b0-%d0%be%d0%bf%d0%b8%d1%82%d0%b8%d1%82%d0%b5-%d0%b7%d0%b0-%d0%bd/", "text": "Увеличение на опитите за влизане на мигранти от Гърция у нас отчита МВР. Вътрешният министър Младен Маринов обясни, че по границата с южната ни съседка има изпратени допълнителни екипи на полицията и жандармерията. За момента според него не се налага използване на армейски части за охрана, предаде БНР. „Следим процесите в Турция. Виждате какво се случва. За съжаление тези процеси не зависят само от нашето желание. Те са по-глобални и естествено, когато има раздвижване и някакви притеснения, ние сме длъжни да вземем мерки. Наистина българо-турската граница се охранява добре. Има изградени съответни съоръжения, но имаме проблем със сухоземната граница с Гърция. Поради тази причина сме дислоцирали допълнително командировани сили, така че да можем да пазим сигурността на границата. Отчитаме ръст в опитите да бъде премината нелегално тази граница. Имаме добро взаимодействие с гръцките власти“, каза министърът на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " МВР отчита увеличаване на опитите за нелегално преминаване на българо-гръцката граница"}
{"url": "https://trud.bg/%d0%b3%d0%b5%d1%88%d0%b5%d0%b2-%d0%bd%d0%b8%d0%ba%d0%be%d0%bb%d0%b0%d0%b9-%d0%bc%d0%b0%d0%bb%d0%b8%d0%bd%d0%be%d0%b2-%d0%b5-%d0%bf%d1%80%d0%b8%d0%b5%d0%bb-%d1%81%d1%80%d0%b5%d1%89%d1%83-%d0%b7%d0%b0/", "text": "На 09.09.2019 г. са проведени 11 претърсвания на недвижими имоти и свързаните с тях изземване на веществени доказателства – телефони и множество документи. Намерен е документ на руски език, изготвен от Николай Малинов относно „необходимата геополитическа преориентация на България“. Това каза на брифинг за медиите заместник-главният прокурор Иван Гешев. „В хода на разследването е установено, че обвиняемият е приел срещу заплащане да изпълнява задачите, възложени му от ръководителите на посочените от главния прокурор организации (б.р. -„Двуглав орел“ и Руски институт за стратегически изследвания). Заплащането се е извършвало под различни форми, като е било предназначено от една страна за него и притежаваните от него търговски дружества и тяхната дейност, а от друга за финансиране на всички мероприятия за оказване на влияние върху българската вътрешна политика“, обясни Гешев. По думите на Гешев, той е изготвен с цел информиране на организациите каква е настоящата ситуация в България и какви мерки да бъдат взети да се промени из основи геополитическата ориентация на България. Председателят на Национално движение „Русофили“ Николай Малинов е с   по чл. 105 от Наказателния кодекс. Обвинението вече му е повдигнато, освободен е от ареста и е с гаранция от 50 000 лв. Той е със забрана за напускане на страната. Банкерът беглец Цветан Василев имал участие в схемата, като е предлагал контролирани от него активи да отидат в руски ръце или да се използват за финансиране на цялата кампания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Гешев: Николай Малинов е приел срещу заплащане да изпълнява задачите на руски организации\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d1%88%d0%bf%d0%b8/", "text": "„Изключително тежко обвинение, затова очаквам от следствието да представи неоспорими факти, в противен случай ще остане съмнението, че български институции са употребени във вътрешнополитически сценарий“, заяви държавният глава Румен Радев в Пловдив в отговор на въпрос за вчерашните процесуално-следствени действия за шпионаж в полза на чужда държава. Според него тезата за шпионажа е „толкова абсурдна и нелепа, че човек даже не може и да я коментира“. „Здравият разум очевидно напуска българското политическо пространство и особено управляващите“, каза Радев в отговор на въпрос дали е атака срещу президентската институция разпитът на социолога Живко Георгиев – член на Стратегическия съвет при президента, за проведено от него социологическо проучване преди президентските избори. По думите на Румен Радев, част от твърденията относно Живко Георгиев, свързани с разпитите, са абсурдни и нелепи. „Аз съм избран с гласовете на 2 млн. българи и подобни твърдения и инсинуации са обида най-вече към тези хора“, заяви Румен Радев. „Мисля, че безсилието на управляващите да се справят с тежките проблеми в страната и пълният провал на правителството в стратегически за европейското ни развитие приоритети – Шенген, Еврозоната, мониторинговия механизъм, стратегическите инвеститори, се изражда в паническо търсене на враг – и в миналото, и в настоящето, така че хората да се противопоставят непрекъснато един на друг и да не могат да се обединят в търсене на отговорност за проблемите и провалите“, заяви още Румен Радев. Той нарече   значим, защото не мери ресорите с това, какъв обем от финансови средства ще разпределят. „Не меря ресорите с това какъв финансов обем от средства съдържат и колко ще разпределяме. Европа има амбицията да бъде водещ фактор на световната сцена и това е залегнало във всички стратегически европейски документи. Това не може да се получи без иновации и без активното участие и работа с младежта на Европа“, заяви президентът. Президентът беше в Пловдив за откриването на нов цех към Стъкларския завод, изграден от португалски инвеститор за 57 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Президентът в Пловдив: Тезата за шпионажа е абсурдна и нелепа"}
{"url": "https://trud.bg/%d0%ba%d0%be%d1%81%d0%be%d0%b2%d0%be-%d0%be%d1%82-%d0%b2%d0%be%d0%b5%d0%bd%d0%bd%d0%b0-%d0%b7%d0%be%d0%bd%d0%b0-%d0%b4%d0%be-%d0%b3%d0%be%d1%80%d0%b4%d0%b0-%d1%81-%d1%84%d1%83%d1%82%d0%b1/", "text": "Бернар Шарлан живее в Страната на чудесата. Не на Алиса, а на футбола. Швейцарецът е треньор на Косово – най-атрактивната футболна сила в Европа. Когато Шарлан трябваше да дава пресконференция за мача срещу Англия (довечера, той каза: „Моите футболисти не са нищо по-различно от всички останали на земята. Но аз им обясних, че те са други. Техните родителите са страдали от войните в Косово.“ Играчите на Косово наистина са различни. За съжаление го разбрахме и ние. В последната минута стадион „Васил Левски“ получи студения душ на загубата – гол за 2:3. И докато Англия лежерно биеше България с 4:0, то Косово се саморазправяше с Чехия – 2:1. Кой би предположил, че последният член на ФИФА и УЕФА ще бъде основен конкурент на „трите лъва“ за първото място в групата? И още нещо – Косово е непобеден в15 последователни мача, въпреки че само три години е пълноправен член на двете най-големи футболни организации. Спортната история на Косово е тотална противоположност на политическата. Когато ФИФА призна страната за пълноправен член през 2016 година, по улиците на Прищина имаше хиляди празнуващи. Изминаха само осем лета, откакто Косово се отдели от Сърбия. Но вече спортната мечта е реалност. „ За Косово приемането от ФИФА е знак на разпознаваемост – твърди д-р Давид Вебер от университета „Солънт“. – Тази държава е била и ще бъде под натиска на своите съседи. Но това е политика. Признанието на ФИФА е много по-важно.“ Мачът срещу Англия, макар да не е на „Уембли“, а на „Сейнт Мери“ в Саутхемптън е поредното доказателство, че Косово получава своето признание. „На стадиона не само футболистите, а всички косовари ще бъдат горди“, твърди д-р Вебер. Средната възраст на отбора, който победи Чехия в събота, е само 23 години. Освен това тимът вече си гарантира бараж за Евро 2020 благодарение на резултатите от първото издание на Лигата на нациите. Най-известните имена са Берсант Челина (нападател на „Суонси“), Флорент Хадергионай (защитник на „Хъдърсфийлд“) Ариянет Мурич (вратар на „Нотингам“, чийто собственик е „Манчестър Сити“). Косово е само с 1,45 милиона души население, но повечето косовари живеят в чужбина. Когато през 2016 година тимът изигра първия си международен мач, шестима от футболистите вече бяха представяли други национални отбори. А представете си, ако в отбора бяха Аднан Янужай, Жердан Шакири и Гранит Джака? Просто са родени малко по-рано от деня, в който Косово получи независимост. Всички те до днес не пропускан възможността да покажат, че са… косовари. Националите на Косово са бандата на Фадил Фокри, който се бори за мястото под футболното слънце като президент на федерацията. Когато Англия гостува в Прищина, то ще е на стадиона с неговото име. В събота косоварската полиция арестува осем чешки фенове, които носиха дрон със сръбски флаг и знаме „Косово е Сърбия“. В тях намериха бомбички и ножове. А минаха само пет години от прочутия мач Сърбия – Албания в Белград, където бе издигнат лозунг „Велика Албания“. Така е в Косово – безкраен футболен талант и политически проблеми. Но националният отбор вече е наричан Бразилците от Балканите. Явно има защо.", "date": "2019.09.10", "title": " Косово – от военна зона до горда с футбола страна"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d0%b5%d1%86-%d0%bf%d0%be%d1%82%d1%80%d0%be%d1%88%d0%b8-%d0%bf%d0%b0%d1%82%d1%80%d1%83%d0%bb%d0%ba%d0%b0/", "text": "Варненец потроши патрулка, докато служителите на реда работят по сигнал. Инцидентът станал в полунощ на 9 септември. Полицейски екип се отзовал на повикване в кв. Трошево. След като си свършили работата, униформените се върнали до служебната кола и видели, че е строшено панорамното й стъкло. Часове по-късно извършителят на вандалската проява бил задържан и пратен в ареста за 24 часа. Той е на 46 г. и е криминално проявен, срещу него е заведено бързо полицейско производство, съобщиха от ОДМВР-Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Варненец потроши патрулка"}
{"url": "https://trud.bg/%d1%81%d0%b5%d1%80%d0%b6-%d0%b3%d0%bd%d0%b0%d0%b1%d1%80%d0%b8-%d0%bf%d0%be-%d1%81%d1%82%d1%8a%d0%bf%d0%ba%d0%b8%d1%82%d0%b5-%d0%bd%d0%b0-%d0%b3%d0%b5%d1%80%d0%b4-%d0%bc%d1%8e%d0%bb%d0%b5%d1%80/", "text": "Серж Гнабри вкарва, вкарва и вкарва. Нападателят на „Байерн“ тръгна по стъпките на великия си предшественик Герд Мюлер в националния отбор. Гнабри заби за девети път в първите си 10 мача за Бундестима при 2:0 над Северна Ирландия в Белфаст. Бомбардирът на нацията Мюлер има 10 гола в десетте си първи двубоя за Германия. „ За мен той е незаменяем – каза Йоаким Льов, селекционер на Бундестима. – Той не само се движи прекрасно по терена, но винаги е опасен за противника. В последните мачове беше на най-високо ниво.“ Льов определи победата над Северна Ирландия като момент на обучение за обновената Германия. С този резултат световният шампион от 2014 година реално си осигури място на Евро 2020, въпреки че ще е втори след Холандия, която спечели с 4:0 като гост на Естония. Лука Модрич, актуалният кавалер на „Златната топка“, вкара навръх 34-ия с рожден ден за 1:1 срещу Азербайджан в Баку. Въпреки това вторите в света продължават да оглавяват своята група пред Словакия, която победи Унгария с 2:1 като гост. Кевин де Бройне пък бе определен като най-добрия халф в света от белгийския селекционер Роберто Мартинес след 4:0 над Белгия. Звездата на „Манчестър Сити“ асистира на три попадения и сам вкара четвъртото.", "date": "2019.09.10", "title": " Серж Гнабри по стъпките на Герд Мюлер"}
{"url": "https://trud.bg/%d0%be%d1%89%d0%b5-%d0%b5%d0%b4%d0%b8%d0%bd-%d0%b1%d1%80%d0%b0%d0%b7%d0%b8%d0%bb%d0%b5%d1%86-%d0%b8%d1%81%d0%ba%d0%b0-%d0%b4%d0%b0-%d0%b5-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Бразилска България! След Марселиньо и дебютиралия срещу англичаните Вандерсон трети бразилец от „Лудогорец“ прояви желание да играе за националния отбор. Защитникът Сисиньо се надява да бъде повикан от Красимир Балъков. Но това не може да стане преди края на сезона. Тогава Сисиньо, който вече има наш паспорт, ще има право от ФИФА да играе за друга държава. „ Ще е страхотно изживяване да съм в националния отбор на България – каза играчът на шампионите. – Имам още едва година договор с „Лудогорец“ и след това ще мога да получа позволение от ФИФА. Ако ме извикат, с удоволствие ще откликна. Би било огромно предизвикателство за мен. Марселиньо и Вандерсон са отлични футболисти и с тях мисля, че мога да помогна. Ако „Лудогорец“ ми предложи нов договор, ще остана с удоволствие и надеждата да играя за България.“ Бразилската връзка в националния отбор датира отдавна. Лусио Вагнер дълго време носи фланелката на България. Заради забрана от ФИФА Тиаго Силва само веднъж игра за нашите при победа над Турция в контрола. Но и до днес знае да пее „Мила родино“. Красимир Балъков призна, че готви отбор за бараж за Евро 2020. България има огромен шанс да се класира за първенството в 12 европейски държави заради доброто си представяне в първото издание на Лигата на нациите. Това означава, че всички резултати до края на квалификациите нямат никакво значение.", "date": "2019.09.10", "title": " Още един бразилец иска да е национал"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-16/", "text": "Десетки жители на общините Елена и Лясковец посетиха поредните изнесени приемни, които в понеделник в двата града проведе народният представител от ГЕРБ Станислава Стоянова. Със старта на новата пленарна сесия на парламента продължават и традиционните срещи на Стоянова с граждани и организации от цялата Великотърновска област. „Намираме се в средата на един плодотворен и пълноценен мандат на Народното събрание, а законодателните инициативи, които предстои да приемем са свързани с постигането на поставените от ПП ГЕРБ цели в областта на образованието, социалната политика и икономиката, които да запазят днешното стабилно развитие на България за години напред. Тези цели произтичат именно от постоянната и ефективна обратна връзка с гражданите от всички региони в страната“, коментира народният представител Станислава Стоянова. В понеделник, след срещите си с местни жители, народният представител разговаря с кметовете на Лясковец и Елена д-р Ивелина Гецова и инж. Дилян Млъзев. Стоянова изрази удовлетворението си от факта, че двете общини не престават да се развиват, да подобряват градската среда, условията за живот и бизнес. „Навсякъде във Великотърновска област е видно, че когато е налице активност от страна на кметовете, общините срещат подкрепа на централно ниво и регионите се развиват в унисон с обществените потребности. Щастлива съм, че сме отличен пример за доброто взаимодействие и диалог между народните представители, местната и централна власт“, коментира депутатът от най-голямата парламентарна група Станислава Стоянова.", "date": "2019.09.10", "title": " Депутатът от ГЕРБ Станислава Стоянова: Целите, които управлението постигаq произтичат от ефективната обратна връзка с гражданите"}
{"url": "https://trud.bg/%d0%b8%d0%b7%d0%b1%d0%b8%d1%80%d0%b0%d1%82-%d1%81-%d0%ba%d0%be%d0%bd%d0%ba%d1%83%d1%80%d1%81-%d0%bd%d0%b0%d0%b9-%d0%b4%d0%be%d0%b1%d1%80%d0%b0%d1%82%d0%b0-%d1%80%d0%b8%d0%b1%d0%b5%d0%bd%d0%b0-%d1%87/", "text": "Избират с конкурс най-добрата рибена чорба в Бургас. Жури и публика ще определят заведението, в което се приготвя най-вкусната чорба в града. То ще получи и специален приз, който ще гарантира през следващата година, че това е мястото в Бургас, където правят най-вкусната рибена чорба. Конкурсът е финалният завършек на Фестивала на рибата и виното, който ще се проведе от 13-ти до 15-ти септември в района до експозиционен център „Флора“. Фестивалната зона ще събере на едно място кулинарни шатри, а готвачите им ще приготвят пресни морски деликатеси директно пред посетителите. Селектирани изби от цялата страна ще представят най-добрите си вина, допълнени със съвети какво вино с каква храна трябва да съчетаваме. И през трите дни Детска зона ще забавлява най-малките. Тематични работилници на морска тематика ще провокират децата да рисуват, да правят сувенири, да открият своите таланти. Очакват ни още цирково шоу, кулинарни демонстрации, професинални консултации от сомелиер, много игри, състезания и конкурси, подкрепени с атрактивни награди. Популярни бургазлии също ще покажат кулинарните си умения и ще демонстрират любимите си морски и рибни рецепти. В края на всеки фестивален ден ще има атрактивни концерти  и прожекции на филми, свързани с морето. Ще бъдат показани филмите „Корави старчета” на 13-ти септември, петък и „Летовници” на 14-ти септември, събота. В музикалната програма ще се включат „Обратен ефект“ и бургаската група Силует, група P.I.F. и Miry (Мирян Костадинов), „Тоника СВ“ и Панайот Панайотов.  Фестивалната зона ще работи от 11.00 до 22:30 всеки ден. Входът е свободен! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Избират с конкурс най-добрата рибена чорба в Бургас\t"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8%d0%bd-%d1%80%d0%b0%d0%b7%d0%b2%d0%b8-280-%d0%ba%d0%bc-%d1%87-%d1%81-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4/", "text": "Много малко автомобили могат да вдигнат 280 км/ч. Дори на топмоделите на BMW и Mercedes максималната скорост се ограничава по електронен път до 250 км/ч. Британският авантюрист Нийл Кембъл обаче успя да постигне 280 км/ч на две колела със специално конструиран велосипед. Той регистрира рекордната скорост, карайки в аеродинамичната „сянка“ зад джип Porsche Cayenne, който е оборудван със специален „джоб“ в задната част за запазване на велосипедиста от въздушните завихряния. Ездачът е носил обтекаем костюм с интегрирани въздушни възглавници, за да го предпазят при падане. Предишният рекорд за най-висока скорост с велосипед е поставен през 1995 г. и е 269 км/ч. Новият рекордьор Нийл Кембъл иска догодина да достигне 320 км/ч.", "date": "2019.09.10", "title": " Англичанин разви 280 км/ч с велосипед\t"}
{"url": "https://trud.bg/7-%d0%b7%d0%b2%d0%b5%d0%b7%d0%b4%d0%b8-%d0%ba%d0%be%d0%b8%d1%82%d0%be-%d1%81%d0%b0-%d1%80%d0%be%d0%b4%d0%b8%d0%bb%d0%b8-%d1%81%d0%bb%d0%b5%d0%b4-40/", "text": "В динамичния свят на Холивуд времето тече с различно темпо и затова много актриси и певици предпочитат да изградят първо кариера, а след това да имат семейство, което съответно се случва на доста късен етап. И въпреки че забременяването след и около 40 години е по-трудно, за много звезди нещата се получават лесно и те са доволни от решението си да почакат. Ето и кои са 7-те известни личности, станали майки на 40 години: Хали Бери Актрисата забременява за първи път на 41 и още веднъж на 46, като по-интересното е, че и двете й бременности са непланирани и неочаквани. Въпреки това Хали се чувства прекрасно и е щастлива, че е станала майка на тази възраст, когато вече е изградила кариерата си.     Гуен Стефани Певицата, която има три деца, роди последното си през 2014-та, когато е на 44 години. Бременността й преминава много добре, без никакви здравословни проблеми и усложнения. Освен това, Гуен успява да запази и фигурата си както по време на бременността, така и след нея.   Салма Хайек Актрисата изчаква търпеливо перфектния момент да стане майка и на 41 години приветства първата си рожба. По време на бременността си тя споделя, че се чувства зряла и уверена в себе си за тази нова роля в живота й, както и че след като е изградила кариера, може напълно да се отдаде на майчинството.     Ума Търман Въпреки че е родила първите си две деца в по-ранна възраст, третото й идва, когато актрисата е на 42 години. Благодарение на опита й като майка и доброто здраве, третата й бременност протича много добре и Ума Търман се наслаждава на всеки момент.   Селин Дион Гласовитата певица ражда първото си дете през 2001-ва, след което преминава през трудния и дълъг път на ин витрото, както и през един спонтанен аборт. На 42-години Селин става майка и то на близнаци!         Никол Кидман Проблемното зачеване на русокосата красавица не е тайна за света. На точно 40 години, Никол става майка за 3-ти път след множество неуспешни опити. Актрисата сподели преди време, че забременяването я е травматизирало, поради което четвъртото й дете идва на бял свят благодарение на сурогатна майка.   Марая Кери Марая е още един пример на звезда, забременяла трудно. Когато е на 40, тя става майка на близнаци, но началото на бременността й е много трудно и певицата дори се притеснява, че няма да успее да задържи бебета си. В крайна сметка всичко е наред и раждането протича напълно нормално.    ", "date": "2019.09.10", "title": " 7 звезди, които са родили след 40"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8-%d0%bd%d0%b0-%d0%bc%d0%b5%d0%b4-%d0%b3%d0%be%d1%82%d0%b2%d1%8f%d1%82-%d0%bf%d1%80%d0%be%d1%82%d0%b5%d1%81%d1%82-%d0%bf/", "text": "Пръскането с химически препарати убива пчелите и хората. Ще посочим виновниците със снимки на национален протест пред раковите болници в цялата страна. Това заяви на пресконференция председателят на НПО „Български свободни пчелари“ Ясен Янев, който е четвърто поколение производител на мед. Мотото на предстоящия протест ще бъде „Стоп на геноцида спрямо българския народ“. Само до 3000 лв. е глобата за пръскане с пестициди, а последиците са трагични за хората-бавно и мъчително ги убиват, посочи Янев. Пчеларите настояват да се спре вносът на мед от трети страни, който се облага преференциално с 17% ДДС. Според тях търговията у нас с чужди пчелни майки от Украйна, Австрия, Италия и др. страни носи зараза. Те припомниха, че само преди дни във Врачанско е открита най-опасната болест по пчелите -американски гнилец. Производителите на мед настояват за държавна политика в сектора и за субсидия от 100 до 200 лв. за всяко пчелно семейство. Те настояват пчеларството от пенсионерско хоби да се превърне в достойна професия. Над 1 млрд. лева годишно печели държавата от сектора.Пчеларите не могат да продават мед, а стоката им задължително минава през преработватели, които я изкупуват на цени между 3.50 и 4 лв./кг. След преработка медът губи 70% от своите най-важни качества, предупредиха производителите. В много държави от ЕС има вече практика медът да се продава без задължително преминаване през преработватели, като производителите се задължават да извършат лабораторни анализи на продукцията си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Производители на мед готвят протест пред раковите болници\t"}
{"url": "https://trud.bg/%d0%bc%d1%80%d1%80%d0%b1-%d0%bf%d0%be%d0%b8%d1%81%d0%ba%d0%b0-200-000-%d0%bb%d0%b2-%d0%b7%d0%b0-%d0%b8%d0%b7%d0%be%d1%80%d0%b0%d0%bd%d0%b8%d1%82%d0%b5-%d0%b4%d1%8e%d0%bd%d0%b8-%d0%bd%d0%b0-%d1%81/", "text": "Обезщетение в размер на 200 000 лева поиска Министерството на регионалното развитие и благоустройството за изораните дюни на къмпинг „Смокиня“. В началото на годината Иван Нончев и неговия помощник 24-годишния Манол Пазвантов унищожиха дюните, които се намират в имота на Нончев. От министерството предявиха иска по време на разпоредителното заседание по делото, което започна в Бургаския окръжен съд. Според защитата на обвиняемите за изравняването на дюните, министерството няма легитимация, защото случая трябва да представи акт за държавна собственост. А собственик на имота се явява Иван Нончев. Съдът не уважи иска на МРРБ с мотива, че той е недопустим в конкретния случай. От ведомството могат да предявят граждански иск в отделен процес и по този начин интересите на държавата ще бъдат защитени. „В обстоятелствената част никъде не е посочено, че има причинени имуществени вреди. В приложението пише, че щетите са за 40 лева и те да възстановени. Това лишава по подзащитния ми от правото да бъде информиран в какво е обвинен“, заяви адвокатът на Нончев. Според прокуратурата обаче, имуществените вреди са невъзстановяеми и неоценими. Дюната е унищожена и едва ли ще може да се възстанови в рамките на 10 живота? „Обвинителният акт отговаря на изискванията на закона. В него е посочено точно с какви действия подсъдимите са извършили престъпленията, за които са обвинени и какво представлява обекта на престъплението – защитена територия и прилежаща територия и те имат възможност да организират защитата си. Посочването на имуществени вреди обаче по никакъв начин не засяга интересите на подсъдимите, напротив – то е в тяхна полза. Предмет на настоящото дело, е унищожени ли са дюните или не, а не изследване на собствеността им“, заяви в съдебната зала съдия Катя Господинова.  Делото за дюните на къмпинг „Смокиня“ ще се гледа по реда на особените правила с освобождаване от наказателна отговорност. Това означава, че обвиняемите ще бъдат наказани само с глоба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " МРРБ поиска 200 000 лв. за изораните дюни на „Смокиня“\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d0%b5%d0%b2%d0%b0-%d0%b0%d0%ba%d0%be-%d0%b8%d1%81%d0%ba%d0%b0%d0%bc%d0%b5-%d0%b4%d0%b0-%d0%b7%d0%b0%d0%bf%d0%b0%d0%b7%d0%b8%d0%bc/", "text": "Трябва всички да са наясно, че ако искаме да имаме национално производство на свинско месо, ако искаме да продължим да имаме такъв изключително добър сектор като конкурентоспособност, трябва да продължим с ясното съзнание, че африканската чума по свинете е влязла, че за нея няма лечение и че единствената възможност да продължим това производство е промяна на условията и средата в посока повишаване на мерките на биосигурност. Това каза министърът на земеделието, храните и горите Десислава Танева на пресконференция във връзка с 14-ата годишна среща на Постоянната група от експерти по африканската чума по свинете в Европа.  „Тъй като мерките, които взехме за овладяване на кризисната ситуация и спирането на разпространението на болестта бяха с цел спиране. Така и продължаваме“, обясни тя. Министърът допълни, че има създадена работна група с експерти и се комуникира с индустрията и външни експерти. „За да улесним и стопаните, които искат да продължат да отглеждат домашни свине, без значение какъв е техният обем и типът на тяхното стопанство, сме го разделили на три категории: „индустриални ферми“, „фамилни ферми“ и „лични стопанства“. За всяка от тези три категории в момента подготвяме нови мерки за биосигурност или по-скоро нови нива“, допълни тя. „С цел подкрепа на надграждането на мерките за биосигурсност подготвяме няколко целеви приема по програмата за развитие на селските райони. След приемането и дебата на тези подобрения на мерките за биосигурност, ще подкрепим тяхното изграждане по отношения на личните стопанства“, посочи министър Танева. Тя обясни, че ще се намали броя на отглежданите прасета в лични стопанства. „Никъде не е разрешено да се отглеждат свободно без мерки за сигурност. Това е един рисков фактор за разпространението на заболяването. Не може да го допуснем. Тази развъдна дейност може да бъде разрешена за фамилни ферми с друго ниво и обем на мерки за биосигурност и те ще бъдат подкрепени от мярка 6.3″, отбеляза министър Танева. За всички гранични пунктове работим в посока „трайни мерки“ по отношение на дезинфекция и проверка на багажи, каза още Танева. „Както виждате заболяването се разпространява. То вече е в Сърбия и Северна Македония. Безспорно всичко това трябва да влезе и в съответни промени в нормативната уредба, ако има нужда от това. Не е тайна, че в част от тези мерки, които започнахме да прилагаме веднага при регистрирането и установяването на огнището, срещнахме и съпротива. Но ясен е пътят, по който се разпространява заболяването. Науката работи и по повод други начини за установяване на болестта, но ние трябва превантивно да вземем мерки за всичко“, обясни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Министър Танева: Ако искаме да запазим свиневъдството, е нужно повишаване на мерките на биосигурност"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b5-%d0%bd%d0%b5%d1%83%d0%b7%d0%bd%d0%b0%d0%b2%d0%b0%d0%b5%d0%bc-%d1%81%d0%bd%d0%b8%d0%bc%d0%ba%d0%b8/", "text": "Макар и едва на 19 години, Кристиан Костов е едно от най-популярните лица в родината ни. Той спечели сърцето на българина още по време на участието си в музикалното предаване „X Factor“, а по-късно заслужи вечната му признателност и любов, след като класира страната ни на 2-ро място в песенния конкурс „Евровизия“ – постижение, което никой преди него не бе „носил у дома“. Блендата на гласа му е толкова разпознаваема, че човек не може да го сбърка, дори и да го слуша със затворени очи. Изпълненията му са пропити с чувство и носят голям емоционален заряд, който завладява публиката. И след като направи много за България, той отпътува оттук, преследвайки мечтите си и градейки световна кариера, качвайки се на все по-големи сцени. Така той се озова в Китай, където стана истинска звезда. Кристиан участва в тамошното предаване „Singer 2019“, снима се за списанието „Elle Men“ и записа дует с азиатската певица – Тифа Чен, който миналия месец преиздаде с победителката от Полша в „Детска Евровизия“ 2018 – Роксана Венгел. След четвъртата по площ държава в света, дойде ред и на Страната на неограничените възможности. В Ню Йорк певецът остана при свои приятели, като държеше почитателите си в течение на времето, което прекарва в САЩ, публикувайки снимки в официалната си Инстаграм страница. На кадрите фонът зад него се сменяше с емблематични за града места – площада „Тайм Скуеър“, Сентрал парк, Американския природонаучен музей… Впечатление обаче направи визията на Костов, която е много променена. Очевидно е, че той е пораснал на височина, но фактът, че се е издължил, не е повлияло на слабата му фигура. Изпълнителят е пуснал по-дълга коса, като я е оставил да се спуска от двете страни на лицето му. Стилът му на обличане, който преди беше леко екстравагантен, сега сякаш е повлиян от китайските модни тенденции, което допълнително допринася за неговата неузнаваемост. Преди час Кристиан публикува снимки от сцената на музикалния фестивал в Полша – „Young Stars“. „Вече нямам търпение да се върна обратно! Фестивалът беше повече от невероятен“, написа той към изображенията. Но преди да стъпи отново на полска земя, той трябва да посети Китай. Имайки предвид, че се е превърнал в любимец на тамошната публика, не се знае кога отново „ще го пуснат“ да отлети от страната.", "date": "2019.09.10", "title": " Кристиан Костов е неузнаваем (СНИМКИ)"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%bf%d1%80%d0%b5%d0%b4/", "text": "Предлагам увеличение на наказанията за киберпрестъпленията и рекета в Наказателния кодекс. Сега съставите за тях са минимални – предлагам те да са от 5 до 15 години затвор, каза пред журналисти Марияна Николова, заместник-министър председател по икономическата и демографската политика. Николова се включи в работа на Кръгла маса на тема „Новата нормативна уредба в сферата на мрежовата и информационната сигурност – предизвикателства и решения“, в чийто ресор на отговорност попада и политиката за електронното управление. Форумът се организира от Държавна агенция „Електронно управление“. На 17 септември в София ще има конференция, на която ще се разгледа борбата с рекетирането чрез цифрови данни, посочи още Николова, цитирана от БТВ. Държавата не може да бъде безучастна по тези въпроси, допълни тя. На Съвета за киберсигурност, на който съм председател, ще бъде представен и доклад по отношение на проблемите с изтичането на данни от НАП и ще преценим дали са нужни законодателни промени след този случай, каза вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Вицепремиерът Марияна Николова предлага увеличение на наказанията за киберпрестъпленията и рекета в НК"}
{"url": "https://trud.bg/%d0%bc%d0%b0%d1%80%d1%88-%d0%b7%d0%b0-%d0%b7%d0%b0%d0%ba%d0%be%d0%bd%d0%bd%d0%be%d1%81%d1%82-%d0%bf%d1%80%d0%b5%d0%b4-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81/", "text": "Над 2000 души се включиха в “Марш за законност” пред Министерския съвет в София. Демонстрацията е срещу олигарсите и поръчковите им медийни атаки и платени протести, и в защита на номинирания за главен прокурор Иван Гешев. Планира се шествието да продължи утре и в четвъртък на същото място. Mо време на марша протестиращите скандираха “Гешев – главен прокурор” и носеха плакати “Вярваме във върховенството на закона!” и “Защото ни пука”. Според присъстващите на демонстрацията Иван Гешев е най-подходящият кандидат за главен прокурор и той заслужава да бъде на поста, въпреки твърденията на псевдодесните и поръчковите публикации срещу него. “Съпричастен съм към протеста срещу олигархията и мисля, че Гешев доказа с работата си, че ще си свърши работата и занапред”, разказа един от протестиращите в центъра на столицата.", "date": "2019.09.10", "title": " Хиляди на „Марш за законност“ пред Министерския съвет (СНИМКИ)"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%b8%d0%bd%d1%82%d0%b5%d1%80%d0%b0%d0%ba%d1%82%d0%b8%d0%b2%d0%bd%d0%b0-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d1%8f/", "text": "Интерактивна инсталация с добавена реалност бе представена в Музей архитектурно-исторически резерват / МАИР / „Боженци“ при отбелязването на 55 години от откриването на резервата. Събитието бе уважено от кмета на Община Габрово Таня Христова и заместник-кмета Нела Рачевиц. Иновативното съоръжение е разположено в къща-музей „Дончо Попов“ и се реализира с подкрепата на Програма „Култура“ на Община Габрово. Музеят спечели финансиране по приоритет „Дигитални предизвикателства“ и цели обновяване чрез дигитална визуализация на съществуващата вече статична експозиция в една от стаите на къщата музей. По този начин широките публики могат да се запознаят по съвременен и атрактивен начин с културно историческото наследство, което пази Боженци.  Автор на инсталацията е Емил Михов. Сценарист и режисьор е Светослав Славчев, който е и част от актьорския състав наред с Илия Костадинов, Силвия Боева и Тони Христова от ДТ „Рачо Стоянов“. В клипа участва и 13-годишният Валентин Петров. Интерактивният подход не цели да заменя недвижимите и движимите културни ценности, а само да направи бита, традициите и културата на предците ни интересни и завладяващи за посетителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Представиха интерактивна инсталация по повод 55-та годишнина на Боженци\t"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d0%ba%d1%80%d0%b0%d0%bb%d0%b5%d0%b2%d0%b0-%d0%b5-%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd%d0%b0-%d0%be%d1%82-%d0%b4%d0%bb%d1%8a%d0%b6%d0%bd%d0%be/", "text": "Със заповед на премиера Бойко Борисов от длъжността заместник-министър на външните работи е освободена Емилия Кралева. От утре Кралева поема поста на постоянен представител на Република България при Службата на ООН, преговорите и форумите на ОССЕ и международните организации във Виена.", "date": "2019.09.10", "title": " Емилия Кралева е освободена от длъжността заместник- министър на външните работи"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b4%d0%be-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0-%d0%b7%d0%b0%d0%b3%d0%be%d0%b2%d0%be%d1%80-%d0%bc%d0%b5/", "text": "Предвидени били 400 000 лева за бунтове против властта и прокуратурата На редакционната поща на „Труд“ се получи писмо от Йордан Бонев, съдържащо сигнал с приложени видео и звукови файлове, както и снимки от чатове. Отговорността за достоверността на изложеното в сигнала е на неговия подател Йордан Бонев. Ето текста на писмото: „Уважаеми колеги,  В настоящия мейл ще откриете подготвен от мен сигнал до всички компетентни български и европейки институции, който разкрива готвен преврат за насилсветно отнемане на властта. Безспорните доказателства, които ще откриете в прикачените материали, разкриват, че мероприятието се финансира от Иво Прокопиев и Цветан Василев, а основни участници в престъпната организация са Десислава Иванчева, Сдружение „Боец“, БиволЪ и други.  Сигналът ще внеса в главна прокуратура утре, 11 септември, в 08:00 часа в сградата на Съдебната палата.“.  „Труд“ установи, че линк към сигнала и приложените към него файлове се съдържа и на страницата „Истинските новини“ във фейсбук, поддържана по думите на Йордан Бонев от самия него.  Публикуваме целия текст на сигнала, поради съдържащите се в него твърдения, подкрепени и с доказателства, за наличието на заговор между Цветан Василев, Иво Прокопиев, Десислава Иванчева, Георги Георгиев от БОЕЦ и сайта „Биволъ“, за сваляне на правителството.  От приложените снимки на чатове с Десислава Иванчева, става ясно, че е създадена стройна организация за протестите на 10-ти и 12-ти септември, като са предвидени 400 000 лева за тази цел, които да бъдат раздадени на протестиращите.  На видео файла се вижда Десислава Иванчева, заснета вероятно в дома й, а на звуковите файлове се съдържат разговори с Венцислав Ангелов – Чикагото и Георги Георгиев от БОЕЦ. ДО  Г-Н СОТИР ЦАЦАРОВ,  ГЛАВЕН ПРОКУРОР НА Р БЪЛГАРИЯ ДО  Г-Н РУМЕН РАДЕВ,  ПРЕЗИДЕНТ НА  Р БЪЛГАРИЯ ДО  Г-Н БОЙКО БОРИСОВ,  МИНИСТЪР-ПРЕДСЕДАТЕЛ  НА Р БЪЛГАРИЯ ДО  Г-Н МЛАДЕН МАРИНОВ,  МИНИСТЪР НА ВЪТРЕШНИТЕ РАБОТИ НА Р БЪЛГАРИЯ ДО  Г-ЖА ЦВЕТА КАРАЯНЧЕВА,  ПРЕДСЕДАТЕЛ НА НАРОДНОТО СЪБРАНИЕ  НА Р БЪЛГАРИЯ ДО  ПРЕДСЕДАТЕЛИТЕ НА ВСИЧКИ ПАРЛАМЕНТАРНИ ГРУПИ, ВКЛЮЧИТЕЛНО Г-Н ВОЛЕН СИДЕРОВ, ПРЕДСЕДАТЕЛ НА ПП „АТАКА”, Г-Н КРАСИМИР КАРАКАЧАНОВ, ПРЕДСЕДАТЕЛ НА ПП ВМРО, Г-Н ВАЛЕРИ СИМЕОНОВ, ПРЕДСЕДАТЕЛ НА НФСБ ДО Г-ЖА ДИАНА КОВАЧЕВА, ОМБУДСМАН НА Р БЪЛГАРИЯ ДО Г-Н ЖАН-КЛОД ЮНКЕР,  ПРЕДСЕДАТЕЛ НА ЕВРОПЕЙСКАТА КОМИСИЯ СИГНАЛ  От Йордан Йорданов Бонев, ЕГН: 870417526 Уважаеми дами и господа, Без да го желая изначално се оказах класически „вътрешен човек”. Като такъв законът на Р България императивно ме задължава да се свържа и уведомя прокуратурата и всички заинтересовани институции за мащабите на замислено от организираната престъпност в държавата и извън нея престъпление. В хода на проведеното от мен журналистическо разследване се сдобих с безспорни факти и доказателства, че на територията на държавата се подготвя опит за преврат за насилствено отнемане на властта. Самият аз като човек с активно изразена гражданска позиция и като собственик и представител на разследваща медия („Истинските новини”) попаднах в структурите на тази организация, като бях привлечен от каузата – борба за право и справедливост. Веднага в мен се породи идеята да направя филм за революцията, показващ как група граждани се обединяват с цел да преборят корупцията и несправедливото правосъдие у нас. Имах намерение да го разпространя онлайн не само в България, за да покажа силата и активната гражданска позиция на българския народ. Заедно с екипа ми подготвихме и oрганизирахме заснемането на филма, но решихме да не оповестяваме новината предварително пред останалите участници в организацията, за да бъде напълно автентичен. За целите използвах единствено мобилния си телефон. Борбено настроен пристигнах в София, все пак влизах в организация, която готви революция в интерс изцяло на гражданското общество. Започнах активно да работя за каузата. В моята медия, която е ситуирана основно в социалните медии и е следвана от близо 20 000 хил души, пусках публикации ежедневно с цел повече хора да се присъединят към каузата. Бях изключително мотивиран – събирах подписи цяла седмица със съмишленици на метростанция „Сердика”, правих репортажи и агитирах свои познати и приятели да се присъединят. Всички режийни разходи по пребиваването си в София поех изцяло сам. Седмица по-късно обаче попаднах на тайни чатове, които сериозно ме озадачиха. От тях ставаше ясно всъщност, че аз съм станал неволно част от организирана престъпна група, имаща за цел насилствено чрез радикализация да свали властта. Тогава си дадох сметка и защо всички участници в тази организирана престъпна група са хора с криминално минало, някои от тях подсъдими и към настоящия момент, а други с току-що излежани присъди. Борбата за правосъдие всъщност се оказа борба за свобода, въпреки извършените тежки престъпления. Правото и интересът на гражданското общество далеч не беше на дневен ред. Когато си дадох ясна сметка за това, целта на моето журналистическо разследване се промени – изобличаване на мафията и разкриване на това как престъпния свят действа организирано и заблуждава българското общество. Исках да разкрия двете лица на мафията – пред обществото се бори за право и справедливост, а задкулисно – за пари, власт и беззаконие. Така от активист аз се превърнах в класически „вътрешен човек”, който си постави за цел да покаже истинското лице на тези хора и да разкрие истината пред българското общество. Всички материали, които прилагам към настоящия сигнал (чатове, звукозаписи и видеозаписи), водят до основателни съмнения, че финансов център на тази организирана група са издирваният от Интерпол банкер Цветан Василев и обвиняемият за пране на пари олигарх Иво Пропокиев, а организационен център –подсъдимата Десислава Иванчева, излезлият съвсем наскоро от затвора Венцислав Ангелов – Чикагото (родният ми баща), т. нар. „гражданско движение“ „БОЕЦ” , „разследващата” медия Бивол и „Да, България”. Нагледно ще покажа как всъщност се разпределят финансовите средства между спонсорите и организаторите. Видно от Схема I основният финансов поток потича от Цветан Василев и Иво Прокопиев. След това парите се разпределят към Георги Георгиев от Сдружение „Боец”, Асен Йорданов и Атанас Чобанов от БиволЪ и ПП „Да, Бъгария”, които имат за основна задача да намират разпознаваеми личности, които активно да работят на терен. В случая това е Десислава Иванчева, която пък от своя страна трябва да привлича към себе си други разпознаваеми лица в страната, какъвто в случая се явява Венцислав Ангелов – Чикагото. На последното ниво са хора като мен, които биват присъединявани за да вършат общата работа – събиране на подписи, разнасяне на документи, снабдяване на Иванчева с ежедневно с кафета и цигари и прочие. Както вече упоменах, първоначално ми бе обяснено от баща ми, че ще работим единствено за каузата, която по думите на Десислава Иванчева е право и справедливост за българските граждани. Първият ми досег с нея бе на 08 август 2019 година. Тъй като към настоящия момент Десислава Иванчева все още е с мярка за неотклонение „домашен арест”, срещите ми с нея се осъществяваха в дома й, намиращ се в град София, ж.к. „Младост”. Там успях и да запиша повечето материали за журналистическото разследване, най-важните от които ще приложа към настоящия сигнал. В хода на ежедневните ми срещи с нея и баща ми, проведените разговори и тайните чатове между тях двамата стана ясно, че всъщност целта на цялата организация е дискредитирането на основния кандидат за главен прокурор Иван Гешев и заемане на позицията от следователя от Следствения отдел на Софийската градска прокуратура (СГП) Бойко Атанасов, за чиято номинация се обявиха представители на т.нар. „гражданско движение“ „БОЕЦ”, за които редица медии твърдят, че са свързани именно с укриващия се от правосъдието в Белград основен подсъдим за фалита на КТБ Цветан Василев и обвиняемият за пране на пари Иво Прокопиев. Съществуват съмнения, че г-жа Иванчева се е договорила с г-н Атанасов за сваляне на обвиненията и че й се плащат достатъчно големи суми за да работи в тази насока и затова борбата за неговото издигане е толкова ожесточена. Следваща цел, видно от направените от мен записи, е Кабинетът „Борисов” и завземане на властта в страната. Основното „оръжие”, става ясно от материалите, че са широко прокламираните протести срещу избора на Иван Гешев, които се очаква да се проведат на 10 и 12 септември 2019 година. Най-страшното според мен е че тези хора плащат хиляди левове на обикновени граждани с цел да радикализират тези протести, което дори може да доведе до невинни жертви. По думите на Иванчева организатори са тя, „Бивол”, „Боец” и „Да, България”, като този на 12-и септември се плаща от Цветан Василев и Иво Прокопиев – „между 500 и 1000 лв за радикализиране”, като „на човек ще се дават”. Ето какво гласят първите достигнали до мен чатове между Десислава Иванчева и баща ми Венцислав Ангелов: (правописът е запазен) Д.И.: Да тук съм В.А.: Мила как ще действаме. Говорили с за тях за финансиране. Не се бой трия всичко. Д.И.: Значи Иво (б.р. Иво Пропокиев) ще помага в София А протеста на 10 и 12 септември! На нашия в Белград (б.р. Цветан Василев) е предадено за финансирането на кандидатурата ти, както и моята! Всичко ще е ок! Недей казва обаче на малкия! По-добре никой да не знае. В.А.:: Добре. Колко очакваш да получим за атаката на Гешев и кабинета? Д.И.: Минимум 400 хилки. За теб 40 хилки са отделени. Но изпрати от Русе хора за протеста. После ще уточним нещата като дойдеш. Но на никой недей казва, дори на сина ти! Не трябва да има издънка. Разбрахме се. Като получа отговор кога ще дойдат нещата, ще ти пиша В.А.:: Естествено! На живо ще те включа в петък да знаеш мила. Лека вечер В.А.:: Лека вечер Д.И.: Лека като има нещо по това време ще пиша!! Отношението на Иванчева към парите, демонстрирано чрез пренебрежителното “хилки”,  разкрива до каква степен този човек е свикнал на рушвети с по пет нули отзад. За голяма част от българските граждани тези 400 „хилки” се равнят на всички заработени пари в неговия съзнателен живот. И ще ви го докажа с една проста математическа сметка. Ако човек влиза в трудоспособна възраст около 20-е си години и излиза от нея около 60-е си години, то следва, че тя е с продължителност 40 години. 40 години по 12 месеца се равнят на 480 месеца полагане на труд средно в живота. Когато разделим тези 400 000 „хилки” на тези 480 месеца излиза, че човек със постоянна заплата от 833 лева ще изкара точно толкова пари през целия си живот. Разговорът продължава така…. (правописът е запазен) Д.И.: Но за да няма издънки! Недей казва на синовете си. Също така Иво на ДБ (б.р. Иво Пропокиев) също се включва активно!!!  Всичко ще е шест, ще успеем да стопираме избора на Гешев.  Нашият от Белград (б.р. Цветан Василев) вкарва много голям ресурс за протеста, чакам да додговоря и кметските избори да налеее лв за гласове! В.А.: Хи Хи Хи ще падат глави. Ще уточним само от къде ще взема ресурса.  Не се притеснявай Единият ми син бачка по корабите А Данчо (б.р. Аз, Йордан Бонев) е под контрол. Никой нищо няма да разбере Непосредствено преди излъчването на живото включване между Десислава Иванчева и Венцислав Ангелов – Чикагото във социалната мрежа „Фейсбук” между тях отново се води комуникация. Д.И.: Венци исках да обсъдим сега нещата, защото  След живото предаване в 21 вече няма да е безопасно тук! В.А.: Да мила и аз така мисля!!!  Имаме ли информация за финансирането  От Цецо ((б.р. Цветан Василев)  ???? Д.И.: Да и е много доволен!  Офертата скача на 100 бона, ще ти даде информация за Гешев и компания. Също иска да помагаш за протестите на 10.09 и на 12.09. В.А.: Добре мила. По колко лева да давам на човек за протеста  И структурата как да бъде Д.И.: На 10 човека 1 кординатор, 50 лв на човек. Ти реално получаваш 75 лв и 25 лв са за теб. Колкото успееш. Важното е да има масовост на 10.09 и на 12.09 за да не може Гешев да стане гл.прокурор. И след това протеста ще се насочи за Оставка на ББ. Цецо (б.р. Цветан Василев) и Иво (б.р. Иво Пропокиев) така искат. Той предаде всички ни като стана Комбина на Пеевски. Днес последно пиши тук! В.А.: Всичко ще изтрия, спокойна бъди. Ама как да бъда сигурен? Кой ще го донесе! Искам да си честна! Както аз съм честен. Бивол Боец с нас ли са. Д.И.: Венци, сега ще те светна. Аз предавам информацията на адвоката на нашия в Белград (б.р. Цветан Василев). Той получава парите в Варна или Русе. До 10.09 ги имаш. Бивол и Боец са също към Цецо (б.р. Цветан Василев) но и към Прокопиев (б.р. Иво Прокопиев) . Цецо (б.р. Цветан Василев) и Иво (б.р. Иво Прокопиев) си делят разхода за бивол и Боец. Не се притеснявай за нищо. Няколко дни по-късно се сдобивам с комуникация, водена в приложението „Signal” отново между Десислава Иванчева и Венцислав Ангелов- Чикагото. (правописът е запазен) Д.И.: За парите вече те на протеста ще им бъде казано къде ще си получават парите В.А.: Добре мила Парите кога Д.И.: Тази седмица трябва да ти пишат Венци. Цецо (б.р. Цветан Василев) налива много лев в протестите през септември. Ще победим В.А.: Дано Тук имаме комуникация отново между Десислава Иванчева и баща ми Венцислав Ангелов, в която тя признава, че част от организацията е и лидерът на „Да, България” Христо Иванов и ледерът на БОЕЦ Георги Георгиев. В този разговор тя го уведомява, че ми е звъняла (Данчо съм аз Йордан Бонев), а той от своя страна и дава наставления да ми обясни „структурата на протеста и кой плаща”, както и да ме срещне с Георги Георгиев (БОЕЦ). Според баща ми дори „парите по-добре през Данчо да минават”. Тези наставления всъщност допринесоха за целите на моите журналистическо разследване, защото както сами ще се убедите от приложените материали, думите си Иванчева потвърждава многократно в лични разговори с мен самия. (правописът е запазен) Д.И.: Звънях, на Данчо днес да идва Утре в 14:00 часа ще е при мене. Днес чакам Христо Иванов (б.р ПП „Да, България”!  Ситуацията с Биляна (има се предвид Биляна Петрова) е решена, не се ядосвай! В.А.: Добре мила! Телефона ми е на ремонт и за това пиши тук. След това го трием!  Обясни на Данчо всичко. Структурата на протеста и кой плаща.  Срещи го с Георгиев (б.р. Георги Георгиев, Сдружение „Боец”)  И да действат! Парите по-добре през Данчо (Аз, Йордан Бонев) да минават! Д.И.: Добре, ще му кажа всичко утре! И ще им уредя среща с Георги от Боец. Мисля, че твоите пари ще ги получиш чрез Георги!  Ще му кажа за Данчо. Няма време ти намери ли хора за 10 и 12! В.А.: Да, естествено! Аз ще подготвя Данчо! Ти си върши задачите мила!  Добре Венци, до после!!! По време на поредицата от срещи аз започнах да задавам контролни въпросни с цел достигане до обективната истината. Бях твърдо решен да разбера цялата мръсна схема, кой зад кого стой, кои са финансовите потоци, колко хора са замесени във всичко това и всъщност чии поръчки изпълняват и срещу какъв размер на заплащане. Поради тази причина участниците в организацията и най-вече основният такъв Десислава Иванчева започнаха основателно да се съмняват в моята „добронамереност”спрямо тях. Малко по-малко започнаха да не ме допускат до организираните между тях срещи. (правописът е запазен) Д.И.: Венци, кажи на Данчо, че не искам да идва.  Хората на Христо Иванов (б.р ПП „Да, България”)  Ме посъветваха, че той има много лошо име през 2013 и 2014!!! Аз нямам нищо против но. Няма смисъл за момента от такъв негатив. В.А.: Добре, ще му кажа да не търси пари.  Така е той е пробит. Не може да участва в тази кауза.  За промяна. Аз кога да очаквам обаждане  …………………………………… Д.И.: Иначе е добро момче, като има помага  Така, Венци ти подготви ли хората за 10 и 12 ??  На 07.09 ще имаме финансирането от Цецо (б.р. Цветан Василев)!!! Ти ще отидеш при счетоводителя на Дунарит!!  От там ше получиш финанси за превоза на автобусите! В.А.: Идеално, мила! Идеално!!! Не се безпокой за Данчо! Пред него никой няма показва, че имам пари. Ти ми каза още минали понеделник да бъде махнат!!! В този разговор за пореден път се подчертава, че финансирането е от Цветан Василев, като вече имаме ясни признаци, които разкриват за кое лице става въпрос – „На 07.09 ще имаме финансирането от Цецо!!! Ти ще отидеш при счетоводителя на Дунарит!! От там ще получиш финанси за превоза на автобусите”. По време на провежданите срещи, на които присъствах отново в дома на Десислава Иванчева, аз обаче продължих да настоявам да разбера истината лично от тях, категорично исках да чуя думите, които прочетох в чатовете от самата нея. Целта ми беше да ги запиша и да покажа на обществеността истинското лице на тези хора. Бях готов на всичко, за да разоблеча тази престъпна групировка. Поради тази причина започнаха да ми се включват замесени хора с цел да ме „укротят”, като например баща ми Венцислав Ангелов – Чикагото. (правописът е запазен) В.А: Данчо моля те не викай. Не може всичко да  Да знаеш за твое добро е  Мисли че я записваш  Питаш много!  Второ знаеш какво име имаш ти! Бил си с Петното, имаш негатив Й.Б: Ей оъношение, разбирам че има събрание в тях!  Записването от тебе е тръгнала В.А: Само задаваш въпроси кое как. Дали Цецо Василев плаща (б.р Цветан Василев). Да плаща и Цецо (б.р Цветан Василев) и Прокопиев (б.р. Иво Прокопиев). Там се слуша във тях. Защо питаш. Помагай.  За подписите ние ще ти платим!!!!!!  Другото го остави на мене. Успокои ли се вече!  Кой плаща…..  Изтрий чата Й.Б: Абе ей ще откача  Големи филми набиваш  Ей В.А: Спокойно ти помагай за подписите, тя ще изпраща човек да ги взема  На 12 протеста ще се радикализира! Ще свалим Гешев, Бойко и Цацаров  Изтрий чата След като многократно бях уведомяван, че най-важното е да осигуря хора на организирания на 12 септември протест и след като многократно ми бе казано, че на тези хора ще бъде платено, аз реших да настоявам до последно да разбера откъде идва финансирането и за пореден път да потвърдя пред обществеността, че основни спонсори са Цветан Василев и Иво Прокопиев. Ето какво казва и самата Десислава Иванчева в тази връзка (правописът е запазен) Д.И: Имам събрание не идвай в нас!  Направо в 1  На Сердика! Аз: Добре ……………………………………………………. Аз: Ти базикаш ли се с мене!!!  Наистина за голям балък ме взе!  Събирайте си подписите  Сами Д.И: Данчо! Говорих с баща ти. Реших тук да ти кажа цялата операция. След това изтрий чата.  На 12 Цецо Василев (б.р. Цветан Василев) и Прокопиев (б.р Иво Прокопиев) плащат протеста! Между 500 и 1000 лева за радикализиране  На човек ще се дават!  Няма как да ти го кажа във нас, защото имам съмнения че се слуша всичко! Аз: С откъде да съм сигурен, че ако закарам хора ще се плати!!!  Искам да знам структурата на протеста  Кой е с нас! Д.И: Бивол, Боец, Да, България!  На самия протест ще се плаща, на ухо ще се казва след протеста от къде да вземат парите. Но това в нас (б.р. домът и в ж.к. „Младост”) не го говоря  Не идвай Данчо нямам време!!!!! Аз: Ти се базикаш с мене. Ела в 10 после не идвай. То тук е по опасно като пишете бе!!! По време на редицата проведени срещи в дома на Десислава Иванчева, както и личните ми срещи с баща ми Венцислав Ангелов всички изнесени твърдения в посочените по-горе тайни чатове бяха потвърдени, което бе и основната ми цел. Това е видно от приложените към настоящия сигнал звукозаписи и видеозаписи. Приложените звукови и видео файлове ще изнеса в сигнала и под формата на текст. Запис I  В.А.: Днес ще обясня много точно каква е моята тактика, моята тактика е тя да успее на тези избори да покаже отново, че е фактор. Защото тя когато е кмет, те са длъжни да й изменят мярката – от “домашен арест” на “под гаранция”. И може да встъпи в длъжност, тъй като не е лишена от свобода, не е с влязла сила присъда на последна инстанция. Последната инстанция нейната е ВКС. Това ще се случи чак догодина – май месец. Тя ще успее и тогава вече ВКС като кмет, като разобличиш корупционни практики, няма да я пипнат, защото става вече политическо осъждане  Аз: Аз имам въпрос, значи сега започваш да ги атакуваш с Фейсбука, твоята цел е да се противопоставиш Гешев да стане главен прокурор?  Д.И: Да!  В.А: Да, естествено, защото Гешев беше много голяма фактор в нейното осъждане.  Й.Б: Значи ако Гешев не стане главен прокурор, следователно пада и Кабинета?  В.А: Абсолютно!  Д.И: Така очакваме, да!  Запис II  Част I – Белият автобус  Й.Б: Тези примерно където са на протеста Боец, Бивол те са съвсем други, проевропейци, дясномислещи хора  Д.И: Готини са!  Й.Б: Аз на Боец-а честно да ти кажа не им знам идеологията, те за какво се борят?  Д.И: Бутаме и мачкаме правителството и превземаме Народното събрание и обявяваме Велико Народно събрание  Й.Б: Това е целта значи?  Д.И: Да, примерно! Както и българите в чужбина, както и още други са на този принцип…(не се разбира). Като не става законово… Те искат нещо като когато е било това с белия автобус пред “Александър Невски”  Й.Б: С белия автобус да направят нещо?  Д.И: Да, да се влиза вътре в Народното събрание и такива неща. Революция попринцип така се прави  Й.Б: Само да излизате и да викате “Долу Гешев” нищо няма да стане  Д.И: Да, прав си, така е. Запис II  Част I – Протести – 10-12 септември  Й.Б: Сега за този протест да помагам ли, да идват мои момчета?  Д.И: Да бе правим масово протести. Значи на 10-и със сигурност ще положа изключителни усилия да го направя, защото е за право и справедливост. Значи тоя марш за право и справедливост е за оставката на Гешев и за (не се разбира). Значи колкото повече хора, по-добре за всички нас. В Ловеч се договориха, в Добрич се договориха, малко ще ни трябва време първо да си оправя тука моите си неща и…  Й.Б: Значи от Добри и от Ловеч хора ще има?  Д.И: Ами не, не знам дали взех правилно решение – реших, че е по-добре и в различните градове хора да св съберат, защото няма да смогна с разходите по транспорта. Пък и е хубаво да се види, че не става дума само за софиянци, а за цяла България. Нали Варна и Пловдив отделно ще си (не се разбира), те си знаят за организацията. Няма време да говоря, като му дойде времето ще говоря. Трябва и в Русе да се направи. За разлика от останалите два, които са лични разговори между мен и Десислава Иванчева, този трети поред запис е разговор личен между мен и баща ми Венцислав Ангелов, проведен в Русе.  Запис III  В.А. (баща ми): Имало заговор, имало спусната оферта да ме ликвидират физически, Бойко я спуснал, обаче явно след като са уведомили звеното зад контрол на всички специални служби, че ако падне главата ми, пада й неговата. Той затова оттегля всичко. Това са хората на Цветан Василев.  Искам информация за убийството на Викито, за Хитрино и Нови Искър. Казаха ми, че всичко ще ми дадат. Другото чакаме, да видим дали нещо ще се случи. На теб са ти обещали НПО-то, но шапката не ти е от тиквата, няма нищо общо. Ти знаеш ли го туй нещо – не! Той като ти каза има оферта, как ти скочи бе, какво ти каза точно?  АЗ: Каза, че има оферта 2 млн лв, казаха, че ще има договорка, това ми казаха  В.А. (баща ми): Ама казаха ли ти от коя страна ще има договорка  АЗ: От неговата уж  В.А. (баща ми): От кого?  АЗ: От Бойко, от кой  В.А. (баща ми): Кой ти каза?  АЗ: Стойчо, кой, после от отдръпна, после ми казаха за записа дето е Цветан Василев, после се отказаха, после си направиха профили и починаха да ти пишат  В.А. (баща ми): Искам да те питам нещо как си мислиш, че офертата идва от гнусотията (б.р. вероятно се визира Бойко Борисов) при положение, че аз после почвам да го бия и да вадя информация за убийството на тая. И точно преди местните избори да има тука икономически ресурс да го смачкам. При  положение, че договорката е, че прехвърля всички гласове на ВМРО. То няма логика, антилогично е всичко, което ми поднасяш като информация.  АЗ: На мен това ми се казва бе баща ми  В.А. (баща ми): Искам точно да ми предадеш каква беше дискусията вчера, как се свързаха с тебе, какво ти казаха  АЗ: Самички се свързаха по „Телеграм”, казаха кажи на баща ти, че искам да говорим с него от фалшив профил  В.А. (баща ми): Ти каза ли, че аз съм бесен  АЗ: Казал съм, че не иска да ви чува и вижда, предал съм, че приключваш отношения  В.А. (баща ми): Всичко е било тест! Никога в схемата изобщо не е влизал Боко, няма такава схема изобщо. Записът е било тест. Аз няма как да направя такъв запис. Защото аз му казах точно и ясно за Иванчева. Иванчева е под техен контрол.  АЗ: Тези хора към кого са  В.А. (баща ми): Към Цветан Василев  Искам да си смениш фейса, да ходиш с нормални панталони, не искам да ходиш като изпаднал германец, слагай си коланче, всичко прави впечатление, възлагат ти отговорна функция, ти скачаш на цялото статукво  Значи финансирането идва от Цветан Василев. И твоето НПО идва от там. Щом скачаш на БСП, ГЕРБ, ДПС.. той е срещу всички. Той играе ва банк. Обяснявам ти много просто нещата, слушай внимателно – аз, той, Иванчева – това сме хора ударени от системата, единствено аз попаднах в затвора, на него му предстои минимум 20 години, да не и 30, Иванчева вече е ушита, така че ние тримата сме с една съдба, разбираш ли?  Той няма друг вариант, той трябва да играе ва банк. С него се работи на божествена основа, той казва така – имаше заговор за твоето убийство, на никой не му се върза и беше оттеглена офертата, в монета Боко контролира изцяло ГДБОП с ония мръсник, където се появи по БТВ и говори като него. Но тепърва ще имат информация, викат ние не можем да те пазим, щото ти си много опасен. Значи началниците, които са на ББ знаят, че Гешев трябва да падне задължително. Аз им казах на 6-и ще говорим, имаме среща в Букурещ. Ти се занимаваш единствено и само с НПО-то. Повече не се ръчкаш, не питаш, не разпитваш нищо.  АЗ: Финансирането кога ще дойде? В.А. (баща ми): След 6-и ще видим. Чакам датата 6-и! Първоначално дискусията започна те ми скочиха много с фалшивия женски профил – при нас има разпореждане да Ви пуснем финансиране в рамките на 50 млн. Така ми скочиха. И аз казах тука дискусията приключва, вече лице в лице. И те изтриха профилите и изчезнаха. Заличиха тоя текст. Ти като му каза баща ми не иска да има нищо общо тъй тъй тъй ? АЗ: Той не искам да говоря, прехвърляй нещата. В.А. (баща ми): Кога стана? АЗ: Снощи. В.А. (баща ми): Казах им, че моето мнение за Гешев ще го чуят след 6-и, казах им, че финасираме протестите, всичко им казах, ние финансираме, Иванчева е под наш контрол. Каква беше тая схема с израелското посолство – така че се образува един много голям триъгълник в момента. АЗ: Ти получиш ли финансиране, трябва да се намесиш на протеста. В.А. (баща ми): Задължително! Отправна точка в момента е Гешев, съборим ли Гешев, Тиквата на баня . Той отвращава всички и неговите братя, които са в ложата. Той е луд, той е обезумял, до 30-а година искал да управлява каза по телевизията вчера. АЗ: Аз съм казал, че за да има сделка, трябва Капаро. В.А. (баща ми): Ако тези хора са тези, за които си мисля, знам какво да правя, всичко е в моите ръце. Избощо до ББ (б.р. Бойко Борисов) не са се докоснали, това е Цветан Василев, той е в дълбочината всичко, протести, мротести, всичко, платени, ние плащаме, трябва да се свали Гешев, защото Гешев е огледалният образ на Цацаров.Ако дойде друг, ще има баланс, както Радев. Значи ти като си предал за белия бус, информацията фактически стига до там. Ти каквото си предавал, всичко стига до Цветан Василев, не до ББ(б.р. Бойко Борисов) , както си мислиш. Ти не си го знаел. Ако ми дадат партия, няма да съм с Иванчева. На 6-и ще има подарък. След 6-и ще говорим АЗ: Внимавай да не те хванат като ти дават кеш! В.А. (баща ми): Аз съм таксиметров шофьор. Истината е, че отправна точка е Гешев, плаща се да се сваля. АЗ: За да бучиш срещу него, какви пари ще вземеш? В.А. (баща ми): Тук не се работи на парче, аз съм си обявил цената 50 млн лв. От там започва всичко. Писаха ми така – имаме разпорежда да ви отпуснем финансиране. На 6-и ще стане ясно какво влиза в това. Срещата ще бъде в Букурещ. Теб те гласят за НПО-то.Теб не те касае какво правя аз – Гешев, Мешев, скачане – аз си го поемам. АЗ: Имаш ли пари? В.А. (баща ми): Нямам лев, Пацо утре лети, ще ми даде пари. АЗ: Аз очаквах Цветан Василев да е в схемата В.А. (баща ми): Откъде си очаквал, почваш да ме съмняваш, по начина по който ми говориш Капитал, Василев вече почваш… АЗ: Наблюдавам медиите. В.А. (баща ми): Значи Прокопиев, Цветан Василев, кои други са заедно – „Да, България”, Косев и той е с тях. Там трябва да се играе много внимателно, много тънко. Този, който ми писа, се казва Пламен Димитров. Те подават хората на Иванчева по места, създават ядро и го подават към нея. Тоя на Боец същата работата, но всичко, което е създал той, пак отива към нея заради партията. Аз съм ЗА да падне Гешев, защото той трябва да се отиде, противно бетонира Бойко за още 7 години, имаш ли гласен прокурор, нямаш падане. Имаш мнозинство.  Нагласили са ми един подарък за 06-и, от него зависи всичко. Ела да ти дам до нас 5 лв да си купиш едни цигари. До вкъщи. Към настоящия сигнал прилагам и видеозапис, който е заснет в апартамента на Десислава Иванчева, намиращ се ж.к. Младост и в който тя изтърпява наложената и мярка за неотклонение „домашен арест”. На видеото тя отново потвърждава, че протестът на 12-и е организиран и целта е отстраняване на основния кандидат за главен прокурор Иван Гешев и „мачкане на системата”. Ето и какво съдържа видеозаписът: АЗ: Аз на моите се като трябва да им разправям за протеста на 12-и за Бойко Атанасов ли трябва да викат? Д.И: Против Гешев, трябва да свалим Гешев, пък кой ще дойде дето се казва няма значение. Е, има значение, естествено. АЗ: Смисъл той Бойко Атанасов пое ли ангажимент да ви махне поне обвиненията? Д.И: Нашите ли? Аз не съм се пазарила, аз не правя сделки, аз съм малко тъпо парче, разбираш ли? Малко съм и идеалист, малко съм и ку-ку. Говори по телефона…. АЗ: Не бе аз като цяло да им обяснявам структурата за Гешев, за какво са. Д.И.: Да, трябва да са наясно за какво са там, за да не стане като с циганите, вие за какво сте тука, ми де да знам (смее се). Това, което знам и което съм се разбрала, е че по принцип е да бутаме системата, нали, но основно е да се махне Гешев. На тази група, която е на 12-и, им е разрешено всичко, смисъл както дойдат нещата. АЗ: Смисъл падане на Гешев, на Кабинета? Д.И.: Да, но най-вече на Прокуратурата, на Гешев и следователно те хората искат, които ще са там, ще искат и правителството да си ходи. Да бутаме мафията и т.н. Аз мога да ти дам против Гешев едни такива цветни сме направили , на миналия протест бяха (търси ги в телефона си) или от Фейсбук можеш да си ги вземеш, на предишния протест ги бяхме качили. На „Да, България” са жълто и електрик, нашите са зелен. АЗ: Те и „Да, България” излизат? Д.И: Да, но те ще бъдат на 10-и. След като многократно настоявах в последните дни лично да ми бъде обяснено как ще се извърши плащането, Десислава Иванчева ме пренасочи към Георги Георгиев от Сдружение „Боец”, който по думите й трябваше да ми обясни всичко. Докато събирахме подписи пред НДК и след като попитах мога ли да бъда сигурен, че на момчетата, които уж ще доведа, ще бъде платено, тя се обади на въпросния Георгиев, за да ни определи среща. Ето и какво гласи направеният от мен звукозапис: Аз: Въпросът е тези момчета питата дали ще им бъде платено за това нещо. Д.И: Да, аз ще ги запозная лично преди самото мероприятие, вие ми кажете, вие ми кажете. Аз: Аз ще им кажа, че се потвърждава това нещо, защото те викат съмняваме се. Д.И: Е, не, как, на 12-и, ето сега ще говоря с Жоро (б.р. Георги Георгиев, Сдружение „Боец”)….. Само да видя как съм го записала – Боец или Жоро. А, ето го Набира го по телефона…. Д.И: Ало, ало…. ще съм кратичка, че тук събирам подписи, да те помоля, на 12-и живот и здраве ще искам да те запозная с много яка група, които са в твоя поглед и в твоите виждания на нещата за живота и вероятно мен ще ме пуснах в 5 часа, но ще те звънна утре като с тях си говорим, в 5 часа да ги посрещнеш и да ги видиш. Г.Г: не се разбира Д.И: Ами ти утре вечерта, ако можеш, например да дойдеш в 8 часа на Ариана, аз мога да им кажа в 8 часа. А? Г.Г: не се разбира Д.И: Добре! Ама трябва повече време да ми дадеш, за да мога да ги поканя и директно да ви запозная и да си размените контактите. Г.Г: не се разбира Д.И: А понеделник вечерта трябва да дойдеш до „Младост” обаче, защото ние с Били ще сме там, от 4 до 8 ще сме там, може да минеш оттам и ще ви запозная, ти ще ми кажеш от 4 до 8 в колко часа, за да не висят през цялото време. Г.Г: не се разбира Д.И: Добре. Договорихме се. Айде чао. Дотогава.  Д.И: не се разбира… разбираме се за понеделник в…. АЗ: Не бе аз ще им кажа, че каквото сме си писали и говорили за 12-и се потвърждава. Д.И.: Да! Д.И.: А сега искаш ли да се снимаме? АЗ: Айде да се снимаме. Ето я и снимката Веднага след като качих снимката в публичното пространство, във фейсбук страницата „Колажи и карикатури”, която има над 30 000 последователи се появи следната публикация Малко по-късно имах отново разговор с Десислава Иванчева във Фейсбук, в който аз попитах какво се случва със срещата с Георгиев от Боец и ще се осъществи ли тя. Ето какво гласеше той: Д.И: Не не става решили сме го, няма да се виждаш нито с мен нито с Георгиев! Днешната снимка където пуснаха Демократична България ! Променя всичко! Недей ми звъня и недей звъня на мене! Покрий се и се прибирай Не можем да те включим в системата! Ще изпокараш Иво (б.р Иво Прокопиев) и Цецо (б.р. Цветан Василев). Не ми звъни и пиши АЗ: Еййййййй Това е и последният разговор, който проведох с Десислава Иванчева, преди внасянето на сигнала. Той категорично доказва абсолютната симбиоза в схемите на Иво Прокопиев и Цветан Василев. Предвид всички изнесени факти и обстоятелства и предоставените към настоящия сигнал материали на запеметяващо устройство USB флаш като звукозаписи, видеозаписи и чатове, моля да бъдат предприети незабавни действия по предотвратяване на готвения опит за преврат на 12-и септември, който сам по себе си представлява състав на престъпление съгласно разпоредбата на чл. 95 от НК, която гласи, че който с цел да бъде съборена подровена или отслабена властта в републиката участвува в извършването на опит за преврат за насилствено завземане на властта в центъра или по места, или в бунт, или във въоръжено въстание, се наказва с лишаване от свобода от десет до двадесет години, с доживотен затвор или с доживотен затвор без замяна. Моля да бъде разпоредена незабавна проверка на всички замесени в тази престъпна организация лица. Дата: 11.09.2019  Град: София С Уважение: …………………………  Йордан Йордан Бонев", "date": "2019.09.10", "title": " Сигнал до прокуратурата за заговор между Цветан Василев, Иво Прокопиев, Десислава Иванчева, БОЕЦ и „Биволъ“ за организиране на преврат"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%81%d0%b5%d0%b4%d0%bc%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%b0%d0%bb%d0%b5%d1%8f-%d0%bd%d0%b0-%d0%ba%d0%bd%d0%b8/", "text": "Започна седмото издание на най-голямото пътуващо изложение в страната – „Алея на книгата“. Тази година в него се включват рекореден брой изложители. Над 70 издателства представят новите си заглавия в 23 шатри, разположени в пешеходната зона на булевард „Витоша“. За гостите е предвидена богата културна програма, включваща премиери на книги, срещи с автори, игри и работилници за деца, а входът за всички тях е свободен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Откриха седмото издание на „Алея на книгата“ (СНИМКИ)"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%bf%d0%b0%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d0%b4/", "text": "Районна прокуратура-Пловдив наблюдава досъдебно производство за това, че родител е оставил лице, намиращо се под родителски грижи без надзор и с това е създал опасност за неговото физическо здраве и развитие – престъпление по чл. 182 ал. 1 от Наказателния кодекс. На 6 септември 2019 г., на тел. 112 е бил подаден сигнал, че в двор на къща в гр. Пловдив  . На място е пристигнал полицейски екип, който установил, че от прозорец на втория етаж на постройката е паднало момиченце, на 1,3 г. Детето е настанено в болница, като към момента състоянието му е стабилно. По досъдебното производство са извършени процесуално-следствени действия – оглед на местопроизшествието, изготвен е фотоалбум, разпитани са свидетели и родителите на детето. За случая е уведомена Агенцията за закрила на детето, като е възложено нейни служители да се запознаят със случая и изготвят социален доклад, който да бъде представен по досъдебното производство. Работата по случая продължава, извършват се активни действия по разследването за установяване на фактическата обстановка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Прокуратура разследва падането на едногодишно дете от втория етаж на къща в Пловдив"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bc%d0%b0%d0%bb%d0%b8%d0%bd%d0%be%d0%b2-%d0%be%d0%b1%d0%b2%d0%b8%d0%bd%d0%b5%d0%bd-%d0%b2-%d1%88%d0%bf%d0%b8%d0%be%d0%bd%d0%b0%d0%b6-%d0%be%d0%b1%d0%b7/", "text": "Писал докладни на руски до ген. Решетников  Председателят на “Русофили” уреждал прехвърлянето на 500 000 евро от Цветан Василев към руски олигарх Председателят на движение “Русофили” Николай Малинов е обвинен в шпионаж по чл.105 от НК. Той е на свобода с гаранция от 50 хил. лв. Това каза на нарочен брифинг във връзка с шпионския скандал главният прокурор Сотир Цацаров. “В хода на разследване на престъплението е установена действаща схема за изпиране на пари. Събрани са данни, че тази схема се използва и за трансфер на финансови средства. По този начин се финансират мероприятия, които застрашават националната сигурност на страната”, каза Цацаров. От думите му стана ясно, че организациите, с които е работил Малинов, са базирани в Русия. Те са “Двуглав орел”, чийто председател е олигархът Константин Малофеев, с когото Малинов щеше да купува ТВ7 от Цветан Василев, и Руския институт за стратегически изследвания. “Наложена е забрана за срок от 10 г. на Леонид Решетников за влизане в страната ни”, поясни Цацаров. В хода на разследването е установено, че Малинов е приемал да изпълнява задачи срещу заплащане за съответните организации. “На 9 септември тази година са проведени 11 претърсвания на недвижими имоти, иззети са телефони, документи, които имат връзка с престъплението, за което Малинов е привлечен под наказателна отговорност”, допълни зам.- главният прокурор Иван Гешев. От думите му стана ясно, че е намерена и докладна на руски език, която разкрива връзките на Малинов с Малофеев и Решетников. От нея се разбира, че се готви придобиване на български фирми, медии и партия с цел влизане в политиката. Малинов заявява, че са предприели действия за прехвърляне на половин милион евро от Цветан Василев към Малофеев. Той казва, че от януари до март 2015 е постигната договореност за прехвърляне на активи в мобилен оператор и че “Дунарит” и “Авионамс” са авторитетни предприятия. “Повдигнато е обвинение на Малинов за това, че се е поставил в услуга на чужди организации, за да им служи като шпионин. За мен единствената разделителна линия в обществото следва да е дали си българофил, или българофоб. Ние не мразим никого и нищо, обичаме родината си и защитаваме националния интерес”, каза още зам.-главният прокурор.   Бившият главен редактор на “Дума” Юрий Борисов и настоящ секретар на “Русофили”:  Знаех, че ДАНС ни следи – Г-н Борисов, очаквали ли сте някога, че ще ви правят обиск и задържат за разпит?  – Не, индикации за конкретния екшън, който се разигра, нямах предварителни, но съм информиран косвено, че национално движение “Русофили” и неговите ръководни кадри са следени от ДАНС. Но бях изненадан сутринта в понеделник и не съм очаквал такова драстично поведение. – Какви въпроси ви задаваха при разпитите?  – Целият разговор, който протече, може да се обобщи в 2-3 въпроса – получавали ли сте пари от Константин Малофеев и Леонид Решетников, давали ли сте им някаква информация за България и как се финансира Национално движение “Русофили”. Това са въпросите при трите разпита, които ми бяха направени. – Питаха ли за г-н Малинов?  – Постоянно ми задаваха въпроси познава ли Решетников и откога, има ли фирми. Интересът към него определено е голям. – Вас арестуваха ли ви, или ви отведоха на разпит?  – Казаха ми, че съм задържан. Самият факт, че преди да слезем от колата пред СДВР ми сложиха белезници, говори достатъчно. – Днес председателят на руския Съвет на федерациите по международните работи Константин Косачов каза, че ще ви защитят, даже юридически. Вие познавате ли този човек?  – Аз лично не го познавам, но той е близък с Николай Малинов, те ни бяха домакини на една изложба. Русофилите намират в негово лице приятел и партньор. Въпреки че ще бъде добре да не ме защитават чужди държави, чужди институции, аз предпочитам нещата да си се решат в България, това си е български проблем, аз съм си български гражданин. И ми е изключително обидно да бъда обвинен в държавна измяна, защото аз си обичам родината, но може би не по този начин, по който някои искат. – Ще се проведе ли събора на русофилите на язовир “Копринка” на 14 септември?  – Аз лично съветвам да се проведе, защото веднъж годишно там се събират около 15 хил. русофили и това е уникално като форум не само в Европа, но и в света. – След тази “реклама” с арестите може да се съберат и повече.  – Аз не знам как ще приключат нещата. Реклама, реклама, ама не знам докъде ще стигнат? Ако политическата репресия продължава, аз предпочитам да не ме рекламират. – Не мислите ли, че за да предприеме прокуратурата такива действия, има събрани доказателства?  – Така е по закон, обаче след 4 часа разпит, те не ми посочиха един факт, който да коментирам. Аз молих да ми посочат поне един факт, който да ни уличава в шпионска дейност. Аз не съм обвинен, но белезниците ми говорят, че съм на прага да ме обвинят. Какъв беше този обиск с 10 човека вкъщи от 7.00 до 11.00 ч. Явно имат някакви доказателства, че аз държа в къщи документи, които потвърждават техните тези. – Какви документи бяха иззети?  – Иззеха ми телефона, лаптопа, една папка, на която пише “Николай Малинов” с изрезки на негови статии и интервюта, които бяха прототип на една негова книга. И иззеха от камината недоизгорели два листа. Единият беше поздравление на патриарх Неофит към русофилите и поздравления на бившия председател на Народното събрание Главчев до Национално движение “Русофили” по повод миналогодишния събор.   Ген. Леонид Решетников:  Америка стои зад скандала Руските медии реагираха активно на информацията за шпионския скандал в България. Бившият служител на Външното разузнаване на Русия ген. Леонид Решетников, чието име е замесено в скандала, коментира във фейсбук, че американцити са почнали кампания за търсене на руски шпиони в България. “С една дума се опитват да припишат на нашето Общество на руското историческо просвещение “Двуглав орел”, което работи само в Русия, някакви фантастични планове. Това им е достатъчно, за да громят българските патриоти”, пише Решетников, за кото имаше съмнения, че е бил замесен в изборите за президент на България. И ако той все пак е пенсионер, то официален представител на Русия – председателят на Съвета на федерациите по международни работи към парламента Константин Косачев, написа в своя фейсбук, че Москва ще защитава българските русофили по дипломатически, обществено-политически и, ако е уместно, по юридически път.   Президентът Румен Радев:  Здравият разум напуска българското политическо пространство “Шпионаж в полза на чужда държава е изключително тежко обвинение. За това очаквам от следствието да представи неоспорими факти”, каза президентът Румен Радев в Пловдив по повод шпионския скандал. “В противен случай ще остане съмнението, че български институции са употребени в режисиран вътрешнополитически сценарий. Очаквам наистина категорични доказателства, че българската външна политика не се е превърнала в заложник на вътрешнопартийни интереси”, каза държавният глава. На въпрос дали вижда атака срещу него с разпита на социолога Живко Георгиев, който е член на Стратегическия съвет към президентството, Румен Радев отговори, че здравият разум напуска българското политическо пространство и особено управляващите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Николай Малинов обвинен в шпионаж (обзор)\t"}
{"url": "https://trud.bg/%d1%82%d0%b8%d1%85%d0%be%d0%bc%d0%b8%d1%80-%d1%81%d1%82%d0%be%d0%b9%d1%87%d0%b5%d0%b2-%d0%be%d1%82-%d1%80%d1%83%d1%81%d0%be%d1%84%d0%b8%d0%bb%d0%b8-%d0%bd%d1%8f%d0%bc%d0%b0-%d0%be%d1%81%d0%bd/", "text": "„Вероятно са намерили основание, за да повдигнат обвинение на Николай Малинов по чл. 105 от НК. Не подлагам ма съмнение професионализма и компетенции на прокуратурата и институциите“, заяви пред   бившият директор на полицейската служба ЦСБОП и член на ръководството на движение „Русофили“ Тихомир Стойчев. Но според него това не е основание да се търси колективна вина от цялото движение и проруски настроените хора в България. Що се отнася до Юрий Борисов, то бившият директор на полицейската служба ЦСБОП го определи като „интелигент, който не би си позволил да служи на други, освен българските интереси“. Тихомир Стойчев смята, че през последните години се е променило отношението към Русия в България. „Два сайта в България се опитваха да оцапат едно цяло (обществено) пространство, като включиха и „Русофили“ и неправителствени организации, които са свързани със сферата на сигурността като Асоциацията на разузнавачите“, каза Стойчев. „Преглеждал съм внимателно оценките за състоянието на националната сигурност на Република България от 1998 г. насам. Има една негативна еволюция на нашите разбирания към съвременна Русия. Последната голяма оценка, която беше докладът от 2016 г. , която беше представена и в парламента през 2017 г., и в чието изготвяне бяха вели участие четири служби, се заговори със съвсем друга острота за Русия“, смята Стойчев. Бившият шеф на ЦСБОП заяви, че е предупредил членовете на движение „Русофили“ да внимават в действията си, защото след този доклад те може да бъдат в полезрението на службите. Експертът по сигурността не отрича, обаче, че „мощна държава като Русия, притискана от обстоятелствата, може да се превърне в опасност за България“. „Не познавам Малофеев, а с Решетников съм се виждал на две конференции за православие“, заяви Стойчев, като допълни, че не е виждал в движението да се разпределят и пари, дошли от чужбина.Той е станал член на движението, понеже се вълнува от руската история, а други членове харесват руска музика и приказки, някой пък виждат в Русия балансиращ фактор в съвременния свят. „Не мога да изключа, нито да потвърдя“, че сме били използвани като параван за шпионска дейност, заяви експертът, който сподели, че ще очаква с интерес развитието на разследването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Тихомир Стойчев от „Русофили“: Няма основание да се търси колективна вина от цялото движение и проруски настроените хора"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%b0-%d0%b1%d0%b8%d0%be%d1%81%d0%b0%d1%83%d0%bd%d0%b0-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%bd%d0%b0-%d0%bf%d0%b0%d0%bd%d0%b0%d0%b8%d1%80%d0%b0/", "text": "Посетителите могат да видят уникално подово отопление  Мобилна биосауна с джакузи, произвеждана в Япония, могат да видят посетителите на Международния технически панаир в Пловдив. Близо 700 фирми ще представят модерни  технологии, продукти и услуги за индустрията и дома по време на Международния технически панаир  от 23 до 28 септември. Сред тях са уникално подово отопление, изпитано в най-студените райони на планетата.   Изделието е първото в света с максимален клас на защита. То загрява  плочи с дебелина до 30 сантиметра и ги превръща в акумулатор, който излъчва топлина в продължение на 6 часа, без да харчи ток. Може да се използва както в дома, така и за обезледяване на пътища и стадиони. Триизмерно лазерно сканиране на сгради също е сред новостите на ЕСЕН 2019, Върховата технология се използва за съставянето на подробна  и прецизна информация за стари здания, паметници на културата, археологически находки. Улеснение при ремонта създава нов вид мазилка, която може да се нанесе върху стара настилка, например плочки в банята или паркет на пода. Тя се предлага в 1000 цвята.", "date": "2019.09.10", "title": " Мобилна биосауна показват на панаира\t"}
{"url": "https://trud.bg/%d0%ba%d0%b5%d0%b2%d1%80-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%bf%d0%b0%d1%80%d0%bd%d0%be%d1%82%d0%be-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d1%83%d0%b2%d0%b5%d0%bb%d0%b8/", "text": "Природният газ поевтинява с 0,11%  За момента КЕВР не е констатирала нарушения на лицензиите на спрените ТЕЦ-ове, но вероятно има нарушения на комплексните разрешителни, които се издават от МОСВ, заяви председателят на КЕВР Иван Иванов.  Снимка: Булфото Няма да има повишение на цената на топлинната енергия до края на тази година, заяви председателят на Комисията за енергийно и водно регулиране Иван Иванов. Той напомни, че съгласно заявлението, което е постъпило в КЕВР от “Булгаргаз”, се предвижда намаление на цената на природния газ с 0,11% за последното тримесечие на тази година. Иван Иванов добави, че спрените топлоелектрически централи – ТЕЦ “Брикел” и топлофикация Перник не влияят върху цената на тока за бизнеса. Освен това предвиденият планов ремонт на ТЕЦ “Марица Изток 1” е завършил предсрочно. За момента КЕВР не е констатирала нарушения на лицензиите на спрените ТЕЦ-ове, но вероятно има нарушения на комплексните разрешителни, които се издават от Министерството на околната среда и водите, каза още председателят на КЕВР. По думите му в следващите години едно от основните предизвикателства ще е прекратяването на злоупотребите на пазара на енергия и създаването на необходимата нормативна база, предвид свързването на българския пазар на природен газ със съседните страни.  Припомняме, че от 1 юли цените за битовите потребители на тока и парното у нас бяха увеличени. За клиентите на ЧЕЗ увеличението беше с 2,9%, за тези на EVN – 2,97%, а за “Енерго – Про” – с 2,8 на сто. Сметките за парно и топла вода се повишиха средно с 3,53%. Най-много поскъпна топлинната енергия в Габрово – с 9,93%, и в Разград – с 8,59%. След тях са Пловдив – 7,4%, Бургас – 7,36%, Велико Търново – 6,62%, Плевен – 6,03%. В София поскъпването на парното беше с по-малко от средното – 3,06%, а най-малко повишение имаше във Варна – под 2%.  Преди това цените на тока и парното бяха променяни последно през октомври 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Парното няма да поскъпва до края на годината (обзор)\t"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%80%d0%b5%d1%81%d0%be%d1%80%d1%8a%d1%82-%d0%bd%d0%b0-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b5/", "text": "Радвам се, че моето посещение съвпада с избора на ресор на еврокомисар, много важен ресор и много голям, и това е отношение към България и г-жа Габриел, персонално. Така председателят на Народното събрание Цвета Караянчева коментира пред журналисти .. По думите й, това е мегаресор с изключително голям бюджет, досега тези генерални дирекции са били разделени, разясни тя. По думите й, бъдещето са иновациите, образованието, младите хора. Караянчева пожела успех на Мария Габриел. Председателят на НС се срещна с председателя на Европейския парламент Давид Сасоли. Караянчева е в ЕП , за да открие експозицията „140 години български парламент“. С музикален поздрав ще се включат и солисти на пловдивската опера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Караянчева: Ресорът на Мария Габриел е много важен и голям"}
{"url": "https://trud.bg/%d0%be%d0%b1%d1%89%d0%b8-%d1%83%d1%80%d0%be%d1%86%d0%b8-%d0%bf%d0%be-%d0%bf%d1%80%d0%b8%d1%80%d0%be%d0%b4%d0%bd%d0%b8-%d0%bd%d0%b0%d1%83%d0%ba%d0%b8-%d0%b2-%d0%b8%d0%bd%d0%be%d0%b2%d0%b0%d1%82%d0%b8/", "text": "Учители по различни предмети се обединяват в час, за да преподават на децата свързани теми Половината от частните в класацията Свързването на природни науки и/или обществени в един урок. Това един от модерните методи на преподаване, на който ще разчитат иновативни училища у нас. Оказва се, че най-полезни за учениците са именно иновациите, които са свързани с промяна на учебните програми и разместване на съдържанието. Това заяви пред “Труд” зам.-председателят на комисията по иновации към МОН и директор на 51 СУ в София Асен Александров.  Преди старта на новата учебна година модерните школа, които преосмислят практиките си и въвеждат нови методи на преподаване за подобряване на образованието, нарастват до 395 от всички близо 3000 училища в страната. “Най-полезни за учениците са иновации, които представляват промяна в учебните програми и съдържание, така че да се осигурят междупредметни връзки. Наредбите позволяват да се разместват планове”, обясни Александров и уточни, че нововъведенията не трябва непременно да бъдат включват високи технологии. Така в някои училища, сред които и 51 СУ, разчитат на свързването на уроци по природните науки – физика, химия и биология, или пък обществените науки. “Например числата на Фибоначи може да бъде съвместен урок по биология, изобразително изкуство, музика, математика и физика. Златното сечение при изобразителното изкуство, което в математиката се нарича числата на Фибоначи, може да се види при фалангите на пръстите ни, които са в този порядък. Същото го има и във физиката, защото се оказва, че този порядък в Космоса е много важен”, разказа един от модерните уроци Асен Александров. По думите му има връзка между броя учениците и иновациите, като в София модерните училища са най-много. В голям процент от случаите все пак се разчита на обучение чрез въвеждане нови технологии като мултимедии, виртуална реалност, облачни технологии и др. Статистиката показва още, че почти половината от 200-те частни школа също са получили етикета “иновативни”.", "date": "2019.09.10", "title": " Общи уроци по природни науки в иновативните училища"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-%d0%b4%d0%b0%d0%b2%d0%b0%d0%bb-%d0%bf%d0%be-10-%d0%bc%d0%bb%d0%bd-%d0%bb%d0%b2-%d0%bc%d0%b5%d1%81%d0%b5%d1%87%d0%bd/", "text": "Парите били от кредити, отпускани на близки до банкера фирми Банкерът беглец Цветан Василев давал по 10 милиона лева на месец на ТВ7. Парите били от кредити, които били отпускани на близки до него фирми. Това стана ясно по време на делото за фалита на КТБ. Обвиняеми са 17 души и Цветан Василев, който се укрива в Белград. Днес беше първото заседание, на което основният свидетел Бисер Лазов започна да отговаря на въпроси. Някои от отговорите му бяха дълги и обстоятелствени, което изнерви адвокатите на подсъдимите и на няколко пъти те го прекъсваха. “Темата е сериозна. Не мога да отговарям като някакъв ром по някаква дедесарска тема”, отговори Лазов.", "date": "2019.09.10", "title": " Цветан Василев давал по 10 млн. лв. месечно на ТВ7"}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d0%b4%d0%b5%d0%bf%d0%be%d1%82%d0%be-%d0%b7%d0%b0-%d0%b3%d1%83%d0%bc%d0%b8-%d0%b2-%d1%88%d1%83%d0%bc%d0%b5%d0%bd/", "text": "Депото за предаване на стари автомобилни гуми се запали в Шумен във вторник след 13 часа. Площадката е до стадион „П.Волов“ на бул.“С.Велики“, гъст дим се разнесе над целия град. На мястото са струпани хиляди гуми, поне 1/6 от тях са пламнали по неизвестен начин. Инцидентът събра три пожарни коли, патрулки, кметът на града Любомир Христов също дойде на мястото със заместниците си. Човешка небрежност или умисъл е причина да пламнат гумите, коментираха присъстващи. Според шефа на Регионалната служба по пожарна безопасност гл. комисар Иван Иванов тепърва експертизи ще покажат причината за пожара. Неговите служители успяха да овладеят стихията за около 40 минути. Фадрома започна разчистване. Всички гуми ще бъдат преместени, но преди това една по една ще се обливат с пяна от огнеборците, за да не остане тлееща гума и да се предизвика нов пожар, поясни Иванов за „Труд“. Общината има договор от 3 г. с фирма за предаване на гумите, които се трупат на обширното място. Гражданите могат да ги носят в определени месеци. Наскоро дружеството е започнало да изнася гумите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Пламна депото за гуми в Шумен"}
{"url": "https://trud.bg/2-%d0%be%d1%82-%d0%b4%d0%b0%d0%bd%d1%8a%d0%ba%d0%b0-%d0%b2%d1%8a%d1%80%d1%85%d1%83-%d0%b4%d0%be%d1%85%d0%be%d0%b4%d0%b8%d1%82%d0%b5-%d0%b4%d0%b0-%d0%be%d1%82%d0%b8%d0%b2%d0%b0-%d0%b2-%d0%be%d0%b1/", "text": "Това ще увеличи собствения им ресурс с 800 млн. лева за 2019 г.  Местната власт остава в капана на субсидиите  Два процента от данъка върху доходите на физическите лица, които постъпват в бюджета, да се преотстъпват на общините. Предложението е на икономисти от Института за пазарна икономика и е подкрепено от Сдружението на общините в България. То ще бъде представено на премиера Бойко Борисов след местните избори, защото този проблем не е чисто финансов, обясни икономистът Петър Ганев. Изчисленията показват, че преотстъпването на 1/5 от приходите от подоходното облагане към общинските бюджети би увеличило ресурса им с близо 800 млн. лв. за 2019 г. Промяната във финансирането на общините се налага, защото въпреки увеличението на местните данъци и новите данъчни правомощия на местната власт, структурата на общинските бюджети остава една и съща. Общините остават в капана на трансферите и субсидиите и трудно могат да провеждат адекватна местна политика, посочи Ганев. Той даде за пример Община Враца, която е сред отличниците по усвояване на пари от ЕС, но болницата й е пред фалит, защото общината няма пари да я поддържа и чака средства от изпълнителната власт. Картината на общинските бюджети изглежда привидно добра през последните 10 години – има ръст на бюджетите, в последните 3 години дори има излишък. Ако към общинските бюджети бъдат прибавени европейските средства по различни оперативни програми се вижда, че ресурсът е по-голям с 1 млрд. лв. за 2018 г., отчете Петър Ганев. По думите му София-град няма достатъчно пари да изгради инфраструктурата на новите квартали. Курортните общини обаче имат по-голяма финансова самостоятелност, защото имат много сделки чрез имотния пазар. От своя страна главният икономист от ИПИ Лъчезар Богданов коментира, че икономиката ни се променя и сега от страната се изнасят двойно повече стоки в областта на електрическите съоръжения, автомобилните компоненти и части, медикаменти. В дела на износа намалява обаче ролята на стоманата, облеклата и текстила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " 2% от данъка върху доходите да отива в общините"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-479/", "text": "Николай Малинов обвинен в шпионаж Председателят на “Русофили” уреждал прехвърлянето на 500 000 евро от Цветан Василев към руски олигарх .Трябвало да създаде медии и партия. Писал докладни на руски до ген. Решетников.         “Двуглавият орел” на Малофеев и Решетников иска монархия Институтът за стратегически изследвания на Русия е наследник на аналитиците от разузнаването – анализ на „Труд“.             Джендъристката Манолова назад-напред Играе в кампанията за натиск срещу балансираната позиция на ГЕРБ за Русия. Прилага предизборна схема, подобна на тези в Армения, Грузия и Украйна, но профилът й не влиза в нея – коментар на д-р Илия Илиев.           С газовия хъб “Балкан” България се включва към европейските пазари ГЕРБ е партията на действието и това, което беше постигнато за 10 години, не бе направено за 30 години преди това, казва Станислав Стоянов, депутат от ГЕРБ от Великотърновски избирателен район, в интервю за „Труд“.         Жените гласуват за сефте през 1938 г. Дотогава мъжаги с тояги ги гонят от урните. Уж демократичната Търновска конституция безцеремонно отнема правата на нежния пол – „Легенди и истини в българската история“ с Росен Тахов.           Шарл Велики Силует на 21-годишния пилот Шарл Льоклер, новата звезда във Формула 1. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Вижте акцентите в броя на вестник „Труд“ във вторник, 11 септември 2019"}
{"url": "https://trud.bg/%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%b7%d0%b0%d1%8f%d0%b2%d0%b8-%d1%87%d0%b5-%d1%89%d0%b5-%d0%b0%d0%bd%d0%b5%d0%ba%d1%81%d0%b8%d1%80%d0%b0-%d0%b9%d0%be%d1%80%d0%b4%d0%b0%d0%bd%d1%81/", "text": "Израелският премиер Бенямин Нетаняху направи днес изключително спорното обещание да анексира Йорданската долина на Западния бряг, ако бъде преизбран на парламентарните избори на 17 септември, предаде АФП. „Има едно място, където можем да приложим нашия израелски суверенитет незабавно. Ако получа от вас, гражданите на Израел, ясен мандат за това… днес обявявам своето намерение да приложа с формирането на следващото правителство израелски суверенитет над Йорданската долина и северната част на Мъртво море“, каза Нетаняху в телевизионно обръщение. Висш палестински представител заяви, че този план за анексия унищожава всички шансове за мир между израелците и палестинците. „Той не само унищожава решението с две държави, но унищожава и всички шансове за мир. Това напълно променя нещата“, каза Ханан Ашрау пред АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Нетаняху заяви, че ще анексира Йорданската долина, ако бъде преизбран"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d1%85%d0%b0-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%84%d0%b8%d1%80%d0%bc%d0%b0-%d0%b4%d0%b0-%d0%b2%d0%bd%d0%b5%d1%81%d0%b5-%d0%b2/", "text": "56-годишен управител на фирма бе осъден от Варненския окръжен съд на 3 г. лишаване от свобода с 5-годишен изпитателен срок за неплатени данъци в особено големи размери. Сашо Ст. извършил престъпленията от март 2003 г. до януари 2005 г., посочиха от прокуратурата. Чрез фалшифицирани справки-декларации в НАП той избегнал плащането на близо 390 000 лв. ДДС, дължими от управляваното от него дружество „Ферос“ ЕООД. Магистратите задължиха Сашо Ст. да внесе в Министерството на финансите крупната сума заедно със законните лихви. Осъденият трябва да плати и разноските по проточилото се с години дело в размер на 1533 лв. Съдебният акт подлежи на обжалване пред Апелативния съд в 15-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Наказаха управител на фирма да внесе в хазната 390 000 лв."}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%b7%d0%b0-%d0%bf%d0%be%d1%82%d1%83%d1%88%d0%b0%d0%b2%d0%b0/", "text": "Кметът на Шумен Любомир Христов изказа благодарност към всички спомогнали за бързото потушаване на пожара в депото за непотребни автомобилни гуми.  , гумите пламнаха във вторник и тепърва ще се изясняват причините, довели до огъня. Градоначалникът се обръща екипите на Регионалната дирекция „Пожарна безопасност и защита на населението“, на ОДМВР-Шумен и КАТ, Военното формирование 54060, на „Спешна помощ“ и на председателя на Съвета на директорите на фирма „Видеолукс холдинг“ Тодор Белчев за бързата реакция. На място се отзоваха 6 пожарни коли с екип от 35 пожарникари от Шумен, Нови пазар и Велики Преслав заедно с ръководителя на пожарната комисар Иван Иванов, 25 служители на полицията и КАТ заедно с директора Ялчън Расим, екип на Центъра за спешна медицинска помощ, цялото кметско ръководство, ръководството на Общинския щаб за защита при бедствия и арии и заместник-областният управител Петко Шаренков. Само за 3 минути след поисканото съдействие от ръководството на фирма „Видеолукс холдинг“ изпратиха фадрома, с която беше ограничено разпространението на пожара. „Без тази машина потушаването щеше да бъде невъзможно и опасността огънят да се разпространи и да създаде сериозен проблем на града, беше напълно реална. Затова от ръководството на общината още веднъж изказват своята благодарност към всички, които взеха участие и помогнаха за предотвратяването на евентуални екологични последствия“, казва кметът. От общинската администрация съобщават още, че ще бъде въведено дежурство за наблюдение до окончателно овладяване на ситуацията. След незабавната проверка на място за замърсяване на атмосферния въздух не са констатирани отклонения в показателите на атмосферния въздух, съобщават от РИОСВ. Данните са обобщени от измерването по 26 показателя от замерването на специализирана апаратура за измерване при аварийни ситуации на Регионалната лаборатория в Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Кметът на Шумен благодари за потушаване на пожара в гумено депо\t"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%bc%d0%b5-140-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%83%d1%87%d1%80%d0%b5%d0%b4%d0%b8%d1%82%d0%b5%d0%bb%d0%bd%d0%be%d1%82%d0%be/", "text": "С официална церемония в Европейския парламент България отбеляза 140-ата годишнина от Учредителното събрание и приемането на Търновската конституция. Председателят на Народното събрание Цвета Караянчева и председателят на ЕП Давид-Мария Сасоли откриха изложбата „140 години от Учредителното събрание и приемането на Търновската конституция“. Караянчева подари луксозни копия на Търновската конституция и на Сребърната конституция на председателя на Европейския парламент. Книгите са дарение от Народното събрание на България за библиотеката на ЕП. Солисти на Пловдивската опера поздравиха със свои изпълнения гостите на откриването. Припомняме, че през 2019 година Пловдив е европейска столица на културата. Преди официалната церемония председателят на НС Цвета Караянчева и водената от нея парламентарна делегация разговаряха с председателя на ЕП Давид-Мария Сасоли. В делегацията са заместник-председателят на Народното събрание д-р Нигяр Джафер и народните представители Галя Желязкова, Емил Димитров и Полина Христова.", "date": "2019.09.10", "title": " Отбелязахме 140 години от Учредителното събрание в ЕП\t"}
{"url": "https://trud.bg/19-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%bb%d0%b0%d0%b4%d0%b5%d0%b6-%d0%b5-%d0%bd%d0%b0%d0%bc%d1%83%d1%88%d0%ba%d0%b0%d0%bd-%d1%81-%d0%bd%d0%be%d0%b6-%d0%b2-%d0%b3%d0%be%d0%b4%d0%b5/", "text": "Трима души са задържани за нападение с нож на 19-годишен младеж. Това съобщиха от пресслужбата ОДМВР-София. Около 22 часа на 7 септември в РУ- Годеч постъпил сигнал за сбиване между няколко души пред жилищен блок на ул. „Г. С. Раковски“. На място незабавно били изпратени полицейски служители, които установили 19-годишен местен младеж с прободни рани в областта на гърба и врата. Пострадалият бил транспортиран до болнично заведение. След оглед на местопроизшествието криминалистите от районното управление съвместно с колегите им от областната дирекция предприели активни оперативно-издирвателни действия, в хода на които установили и задържали извършителите на деянието-трима криминално проявени и осъждани мъже от Угърчин. Установено е и средството за извършване на престъплението – нож. След доклад на събраните доказателства в районната прокуратура в Костинброд 40-годишен е привлечен в качеството на обвиняем и му е наложена 72- часова мярка за неотклонение „задържане под стража“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " 19-годишен младеж е намушкан с нож в Годеч, арестувани са трима мъже"}
{"url": "https://trud.bg/%d0%ba%d0%be%d0%bb%d0%b0-%d0%b8-%d1%82%d0%b8%d1%80-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d1%87%d0%b5%d0%bb%d0%bd%d0%be-%d0%bd%d0%b0-%d0%bf%d1%8a%d1%82%d1%8f-%d1%80%d1%83/", "text": "Тежка катастрофа със загинал затруднява движението по пътя Русе – Плевен, в района на село Пейчиново. Сигнал за инцидента е подаден малко преди 16,30 часа, съобщиха от МВР. Челно са се блъснали автомобил и тежкотоварен камион. При удара на място е загинал шофьорът на лекия автомобил. Няма информация за други пострадали.  Движението в района е затруднено, регулира се в едната лента от екип на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Кола и ТИР се сблъскаха челно на пътя Русе – Плевен, има загинал"}
{"url": "https://trud.bg/%d1%80%d0%b8%d0%be%d1%81%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d0%b7%d0%b4%d0%b0%d0%b4%d0%b5-%d0%bf%d1%80%d0%b5%d0%b4%d0%bf%d0%b8%d1%81%d0%b0%d0%bd/", "text": "Регионалната инспекция по околната среда и водите в Стара Загора издаде предписания на ТЕЦ „Брикел” ЕАД – Гълъбово, до 25 септември да отстрани съхраняваните горива на площадката на топлоцентралата, които не са разрешени според действащото Комплексно разрешително. До 30 октомври 2019 г. е срокът за почистване на биомасата, съхранявана на площадката на Брикетна фабрика. Предписанията са издадени от експертите на РИОСВ – Стара Загора при извънредната проверка на място вчера, когато беше приложена принудителна административна мярка за спиране на котли от №1, 2, 3, 4, 5 и 6 на горивната инсталация за производство на топлинна енергия на ТЕЦ „Брикел“ ЕАД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " РИОСВ – Стара Загора издаде предписания на ТЕЦ „Брикел” за почистване на неразрешените горива"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-18-%d0%b3%d0%be%d0%b4%d0%b8%d1%88%d0%bd%d0%b0-%d1%87%d0%b8%d0%b5%d1%82%d0%be-%d0%b1%d0%b5%d0%b1%d0%b5-%d0%bf%d0%be%d1%87%d0%b8/", "text": "Районна прокуратура – Благоевград намери за виновна майка, чието бебе почина от задушаване с кърма. Прокуратурата изготви и внесе обвинителен акт срещу Г.С. (на 18 години) за причиняване на смърт по непредпазливост. Обвиняемата С. до края на м. май 2019 г. била в Дом за деца, лишени от родителска грижа в гр. Дупница. Поради забременяването й, от страна на социалните служби, била издадена заповед за настаняването й в звено „Майка и бебе“ гр. София. Тя не изпълнила заповедта и се укрила. По същото време Г.С. заживяла на съпружески начала с А.В., с когото работели като пастири в частна ферма. Двамата обитавали стая в хангар, намиращ се в двора на бившето ТКЗС в с. Падеш, община Благоевград. Помещението било оскъдно обзаведено, условията на живот не били добри. На 09.07.2019 г., в МБАЛ гр. Благоевград, обвиняемата С. родила момче. Детето се намирало в добро общо състояние. При изписването от болницата, лекарите й дали препоръки за правилно кърмене и полагане на адекватни грижи за новороденото. Освен това с епикриза тя била насочена към детска консултация, за проследяване на детето от общопрактикуващ лекар и наблюдение. Въпреки задълженията си като родител, С. не посетила незабавно след изписването й лекар – педиатър. Същевременно тя получила полагащите й се социални помощи за раждането на детето и подала молба за отпускане на социални помощи и за отглеждането му. Новороденото било отглеждано в стаята, обитавана от обвиняемата и А.В., при лоши битови и хигиенни условия. Било хранено приоритетно с кърма, която обаче не достигала. Само веднъж майката го завела на преглед при педиатър, като тогава било установено недохранването му. На 17.08.2019 г. обвиняемата Г.С., заедно с А.В. и бебето, посетили събор в с. Падеш, където останали до около 02.30 ч. След като се прибрали, легнали да спят, като детето било сложено помежду им. В ранните часове то се разплакало и майката го накърмила в легнало положение, след което не го повдигнала. Към 08:20 ч. обвиняемата била събудена от А.В., който видял кръв на устата и носа на бебето и установил смъртта му. Бил подаден сигнал на телефон за спешни повиквания 112, след което на място били изпратени полицейски служители. От изготвената по делото съдебно- медицинска експертиза е видно, че смъртта на детето се дължи на механична асфиксия (запушване) на дихателните пътища от стомашно съдържимо. Именно това е довело до остра дихателна недостатъчност, при липса на вродени аномалии. Предстои съдът да насрочи разпоредително заседание по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.10", "title": " Дадоха на съд 18-годишна, чието бебе почина от задушаване с кърма"}
