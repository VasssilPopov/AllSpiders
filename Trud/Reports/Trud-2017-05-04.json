{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%8a%d0%b1%d0%b8%d1%80%d0%b0%d1%82-%d0%be%d1%82%d0%bf%d0%b0%d0%b4%d1%8a%d1%86%d0%b8%d1%82%d0%b5-%d0%bf%d0%be-%d0%b5%d0%b2%d1%80%d0%be%d0%bf/", "text": "В Пловдив събират вече боклука по европейски модел и според директора на общинско предприятие „Чистота“ Иван Стоянов първите резултати от пилотния проект за разделно събиране на отпадъци от пластмасови, метални и хартиени опаковки в 50-литрови жълти чували от домакинствата в квартал „Коматево“ два пъти месечно са много добри. Община Пловдив продължава дейността си и по проекта за събиране на растителните отпадъци освен в Коматево и в другия краен квартал на града под тепетата – „Прослав“. Още при първите 2 събирания в Коматево на 21 и 27 април, съдовете са използвани изцяло по предназначение – за чист растителен отпадък. Следващите дати за обслужване на 930 контейнера тип „Кука“ в квартала са 5 и 10 май, а след 15 май отпадъкът ще се събира вече всеки понеделник и вторник. Разположените в квартал „Прослав“ 38 кафяви съдове тип „Ракла“ с вместимост 1100 куб.м досега са обслужени 3 пъти – на 20 и 28 април и 4 май, следващото събиране е на 9 май, а след 15 май ще се обслужват всеки четвъртък. Директорът на ОП „Чистота“ Иван Стоянов съобщи, че първият път в специализираните контейнери е имало смесен битов отпадък, но при второто събиране са преобладавали растителните отпадъци.„Умоляваме гражданите да изхвърлят в контейнерите само растителен отпадък. Така ще запазим града си чист, ще използваме събраното по предназначение и ще намалим смесения битов отпадък, който извозваме до депата в Шишманци и Цалапица“, призова Иван Стоянов.", "date": "2017.05.04", "title": " В Пловдив събират отпадъците по европейски модел"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-268/", "text": "Зорка Първанова, историк.Иван Добчев, режисьор, 70 г.Кубрат Пулев, боксьор, 36 г.Мая Манолова, омбудсман на Република България.Милен Михов, депутат от „Обединени патриоти“ в 44-ото НС, 56 г.Проф. д-р Рени Калфин, директор на Института по невробиология към БАН.Филип Трифонов, актьор, 70 г.", "date": "2017.05.04", "title": " Днес да почерпят"}
{"url": "https://trud.bg/%d1%81%d1%82%d0%b0%d1%80-%d0%bc%d0%b0%d1%88%d0%b8%d0%bd%d0%b8%d1%81%d1%82-%d0%bc%d0%b0%d0%b9%d1%81%d1%82%d0%be%d1%80%d0%b8-%d0%bf%d0%b0%d1%80%d0%bd%d0%b8-%d0%bbe%d0%b3%d0%b5%d0%bd%d0%b4%d0%b8-%d0%ba/", "text": "Ветеранът: Една жена трябва да си има всичко – здрав корпус, хубави буфери и очи като фаровеЛом е град на рибари и моряци от векове. Но на входа на крайдунавския град, след първите неколкостотин метра по грапавия паваж, край шосето се мярка не лодка или рибарска мрежа, а стар и излъскан като за парад парен локомотив. Красивата машина блести зад прозореца на малка къща, обкръжена от лози и овощни дръвчета. Това е домът на пенсионирания машинист Методи Младенов, а локомотивът е само част от цяла колекция модели на парни машини, изработени собственоръчно от бившия жепеец.– Парните локомотиви са събрали в едно красота и мощ. Те са едно от най-великите постижения на човечеството, затова ги обичам и се гордея, че съм управлявал такива чудесии три десетилетия – казва високият, леко прегърбен мъж. Заради хобито си бай Методи е превърнал антрето на къщата в работилница, отрупана с менгемета, клещи, чукове и купища метални парчета, от които извайва любимите си машини. За първи път Методи видял парен локомотив през 1943 г., когато бил петгодишно хлапе, в родното село Ружинци, спомня си ветеранът.– Беше бедно време, военни години. Майка ми беше болна от ревматизъм и трябваше да се лекува на баните във Вършец. Единственото превозно средство в селото ни бяха каруците и един файтонджия ни откара до гара Дреновец да хванем влака. Тогава видях тая машина – огромна, лъскава и мощна като хала. Като се зададе, земята се разтресе. Бях потресен. Цяла седмица във Вършец не се интересувах от нищо. От сутрин до вечер рисувах влакове – спомня си белокосият мъж. Красотата и устремът на обвитите в пара машини, които превозвали хора и стоки, така пленили въображението на селското момче, че тласнали целия му живот към железопътните релси. След като завършил училище и изкарал военната си служба, Методи се записал в жп училището в София и след две години излязъл с диплома за огняр. Четири години мятал по 10-20 т въглища на ден в пещта на локомотива, но се радвал, че е част от мощта на страхотната машина.Дни и нощи наред пътувал по жп линиите към Плевен, Варна, Карнобат, Провадия, Лом. Докато началниците забелязали огромния интерес на огняря към локомотивите и му дали възможност да постигне мечтата си – сам да управлява парните гиганти. Първо помагал на машинистите, докато изучил устройството и управлението на техниката, а после минал курсове в София и през 1965 г. сам хванал лостовете на мечтаната машина.– Първият локомотив, който поех в ръцете си, беше от вида парна лодка – спомня си с трепет ветеранът. – Страшна работа – 32 тона вода, 10 тона въглища и 60 тона тендер. Пет колелета по 15 тона на ос, 75-тонен красавец! – реди с възторг, сякаш описва мерките на манекенка старият жепеец. От любовта към локомотивите, с които работел, Методи се заровил в книгите и проучил историята на създаването им, която се оказала част от историята за войната, разрухата и възраждането на Европа след Втората световна война.– Масовото производство на локомотивите тип лодка е започнало през 1943 г. след краха на немската армия при Сталинград. Уплашен, че може да загуби войната, Хитлер разпоредил усилено производство на тези най-мощни за времето си машини, за да превозва към фронта армии и боеприпаси. 32 завода в Германия, Полша, Чехословакия и Франция бълвали по 5-6 локомотива на денонощие. Били произведени към 50 000 локомотива от този тип. Почти всички композиции, които влезли в Русия, обаче не излезли оттам.И за да запази величието на първите жп локомотиви, вече слезли от релсите, Методи започнал да изработва техни модели. Първият си минилокомотив направил още през 1969-1970 г.– Тогава превозвахме композиции цимент от Бели извор към цялата страна. Много се строеше. Струпваха се десетки влакове и чакахме с дни да ни натоварят. За да не стоя със скръстени ръце, почнах с пиличка, ножовка и клещи да правя копие на машината, която управлявах. Колегите ми се чудеха на акъла. Но като направих локомотива с всичките му чаркове, зинаха от изненада – смее се бай Методи. Майстореното на минимодели е като управлението на жп композиции – изисква много сръчност и внимание, смята машинистът. Заради тези си качества той не е допуснал нито една катастрофа в дългата си кариера. Дори през 1981 г. предотвратил тежък инцидент. На влизане с влака в гара Руска Бяла забелязал, че на коловоза му има друг влак и спрял композицията навреме. За постъпката му дори писали във в. “Железничарска трибуна”.След направата на първия модел работата погълнала цялото му време и той се заел пак с малките локомотиви чак след пенсионирането си през 1990 г. Досега е създал шест модела на парни машини от сериите 04, 01 и 03. Има и един дизел, но най-старият. Новите не харесва. Всички части бай Методи изработва от подръчни материали – парчета тел и ламарина, звънци на велосипеди, стари трансформатори и брави. Минали през ръцете му, парчетата метал заблестяват и наредени оформят локомотивните корпуси. Последната машина, която ветеранът майстори, е парен локомотив от типа 46.03, най-мощният в Европа, наречен от експертите “Баба Меца”. Това е тендерна машина, тежка 150 тона. На такава е работел и поетът огняр Никола Вапцаров.Колекцията от минилокомотиви на бай Методи е известна в цял Лом и често в дома му наминават хора да я разгледат. Влюбен от дете в красивите машини, старият жепеец сравнява всичко в живота, даже и жените, с тях. “Една жена трябва да си има всичко – здрав корпус, хубави буфери и очи като фарове, да те пронижат!” – съветва по-младите пенсионерът. Навремето избрал половинката си Станка пак покрай работата в жепето. При едно дежурство отишъл до магазин в Лом, загледал се в хубавата продавачка и не я оставил, докато не се оженили. С нея отгледали двама синове и трима внуци. ", "date": "2017.05.04", "title": " Стар машинист майстори парни лeгенди край Дунав"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b2-%d1%8e%d0%bd%d0%b0%d0%b9%d1%82%d0%b5%d0%b4-%d0%be%d0%b7%d0%b4%d1%80%d0%b0%d0%b2%d1%8f%d1%85%d0%b0-%d0%b7%d0%b0-%d0%b3%d0%be%d1%81%d1%82%d1%83%d0%b2/", "text": "Петима от контузените играчи в „Манчестър Юнайтед“ се възстановиха и ще вземат участие в предстоящия първи полуфинален сблъсък със „Селта“. Става въпрос за защитниците Крис Смолинг, Фил Джоунс, Ерик Байи, както и халфовете Пол Погба и Хуан Мата. Те зарадваха Жозе Моуриньо със здравословното си състояние. В последно време мениджърът няма много поводи за усмивки, но петимата възстановени футболисти със сигурност са повдигнали духа на Специалния. Наставникът на „червените дяволи“ нееднократно се оплака от интензивния график на отбора и именно „сгъстената програма е причината за многото играчи с травми в тима“.И Моуриньо не е далеч от истината. В следващите 20 дни на „Юнайтед“ предстоят 6 мача. В четвъртък е този със „Селта“. Следва двубой с „Арсенал“ (7 май), реванш в Лига Европа (11 май), две поредни гостувания във Висшата лига – на „Тотнъм“ (14 май) и „Саутхемптън“ (17 май), както и домакинство на „Кристъл Палас“ (21 май). Именно заради този цикъл от мачове завръщането на контузените играчи е от важно значение за „Юнайтед“. В самолета за Испания бяха качени и юношите Скот Мактоминей и Мати Уилок.", "date": "2017.05.04", "title": " Петима в „Юнайтед“ оздравяха за гостуването на „Селта“"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%b8%d0%b1%d1%80%d0%b0%d1%85%d0%b8%d0%bc%d0%be%d0%b2%d0%b8%d1%87-%d0%b8%d1%81%d0%ba%d0%b0%d0%bc-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd/", "text": "Каспер Долберг от „Аякс“, който е определян за новия Златан Ибрахимович, заяви, че иска трансфер в „Барселона“ или „Арсенал“. Повод за изказването на нападателя е информацията, че „Манчестър Юнайтед“ проявява сериозен интерес към него. Долберг има 42 мача и 19 гола за холандския тим през настоящия сезон, първи негов на „Йохан Кройф Арена“.„Целта ми беше просто да играя на ниво за резервите на „Аякс“ и да запиша няколко мача за първия тим, но всичко се обърка – шегува се датският талант. – „Юнайтед“ и „Сити“ са голяма стъпка за мен в този момент. Искам да играя, а не да мисля отсега за бъдещето си. Рано е. Мечтата ми е да премина в „Барселона“. В Англия харесвам „Арсенал“. Идол ми е Тиери Анри и заради това подкрепям тима на Арсен Венгер.“", "date": "2017.05.04", "title": " Новият Ибрахимович: Искам в „Барселона“ или „Арсенал“"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d0%bf%d1%80%d0%b0%d0%b2%d0%be%d1%82%d0%be-%d1%81%d0%b8-%d0%bd%d0%b0/", "text": "Испания може да използва правото си на вето в преговорите за Брекзит относно бъдещето на Гибралтар, пише британският вестник The Times. Мадрид иска да сложи край на това, което според испанските власти са „необосновани привилегии“ на Гибралтар.Заради ниските данъци Гибралтар се радва на „несправедлива конкуренция“ спрямо своя значително по-голям съсед, се отбелязва в изтекла информация от доклади на испанското Министерство на външните работи.Компаниите в Гибралтар плащат едва 10% данъци, докато данъка върху доходите на физическите лица е 20%.От другата страна на границата, в Испания, корпоративният данък е 28%, а данъкът върху личните доходи се различава в отделните региони. Най-висок е в богатата североизточна област Каталония, където достига до 56%.Гибралтар има право на свободно движение на стоки и хора към и от Европейския съюз, но като Великобритания не е част от митническия съюз.", "date": "2017.05.04", "title": " Испания може да използва правото си на вето в преговорите за Брекзит относно бъдещето на Гибралтар"}
{"url": "https://trud.bg/%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f%d1%82-%d1%82%d1%83%d1%80%d1%81%d0%ba%d0%b8-%d1%80%d0%b5%d0%b6%d0%b8%d1%81%d1%8c%d0%be%d1%80-%d0%b8-%d0%bf%d1%80%d0%be%d0%b4%d1%83%d1%86%d0%b5/", "text": "– Как се поражда идеята за създаването на фестивала „Документарист“?– Ходейки на разни документални фестивали по света, с мои приятели документалисти решихме да подберем най-добрите филми от тези, които не се показват в Турция и на другите международни фестивали, за да ги представим на турската публика и на всички любители на документалното кино. Нашият фестивал се провежда всяка година в края на май и началото на юни в рамките на една седмица. Отличава се с това, че при нас не се кандидатства за участие, а ние сами селектираме филмите. Също така не показваме документални филми, правени за излъчване по телевизията, а такива, които повече са кино и се представят в киносалоните. Солунският фестивал за документално кино, който се провежда от 19 години насам, е един от нашите модели. Подбираме и повечето филми от този фестивал.– Гледат ли хората документални филми, какъв е интересът според вас?– Документалното кино все повече заема своето заслужено място и сред програмите на международните филмови фестивали. Направи пробив и на Истанбулския филмов фестивал миналата година, на който успях да преброя поне 50 документални филма. Вече има и конкурсна програма. А при нас, на „Документарист”, се представят към 100 заглавия.– А интересът на медиите какъв е?– През последните години нарасна качеството както на продукциите, така и на културата на публиката, защото тя също се образова през тези години и доби навика да гледа документални филми. Нашата първа мисия, идеята, с която бяхме тръгнали в началото, може да се каже, че бе постигната. А именно да покажем и да докажем на всички, че документалният филм е творчески продукт на киното като изкуство. А създаването на трайна публика не се дължи толкова на медиите, колкото на фестивалите. Мейнстрийм медиите обръщат повече внимание на големите кинофестивали, но подминават малките като нашия, който е специализиран само за документално кино. Но слава богу това се компенсира чрез интереса на алтернативни медии, специализирани списания за кино, както и на много нови новинарски електронни сайтове, включително и социалните медии, които отразяват достатъчно и пишат за нашия фестивал.– Натъквате ли се на цензура или как се справяте с нея? Преди две години на Истанбулския филмов фестивал имаше скандален случай с опит за цензуриране на предварително селектирани филми от страна на турското Министерство на културата.– Все още цензурата в Турция продължава под формата на задължителното искане за сертификат от министерството, за да може да бъде показан на фестивал. Нещо като търговски лиценз, все едно е задължително филмът да бъде разпространен по кината. В началото този документ беше измислен уж за да защитава авторските права, но постепенно се превърна в работещ инструмент за цензуриране на документалните филма, които не са угодни на властта. Когато се кандидатства за този сертификат, комисия гледа филма и ако прецени, може да даде или откаже издаването на документа и даже да го спре, ако не им се понрави по политически причини, както се случи тогава с един филм на кюрдска тематика. Също така се плаща определена сума на министерството за този лиценз, но го изискват само за местните кино- и документални продукции за разлика от чуждестранните филми, за които това условие не се поставя. Лошото е, че този контролен механизъм постепенно започна да се прилага и да важи за всички кинофестивали в Турция. Нашият фестивал е един от малкото, да не кажа единствен, който не изисква представянето на такъв документ от министерството, и в този смисъл ние сме нещо като остров за свободни автори, защото смятаме, че това изискване не е справедливо. Преди, въпреки че съществуваше от години, този закон не се прилагаше, но изведнъж турските власти се сетиха за него, за да имат правна база да цензурират филми, които според тях не трябва да се срещнат с турската публика.– А българско участие на вашия фестивал има ли?– Да, обикновено от Балканския документален център BDC, с който създадохме общо филмово ателие и показахме много филми. Работим много добре с българските колеги от гилдията. България е много благодатна почва за много добри документални филми, повечето от които ние се стремим да покажем.– Вашето мнение за другите регионални фестивали?– Следя от 20 години насам Солунския, всяка година. Обикалям почти всички международни фестивали в света, но Солунският продължава да бъде мой фаворит и досега. Много фестивали имат своя възход и падение, добри и лоши години, променят концепцията си, но Солунският, откакто е създаден, следва една постоянна и много смислена линия на развитие нагоре и се превърна в традиционен. Преди всичко ми харесва, защото е балкански и спазва тази концепция изначално, успявайки да я доразвие. Мога спокойно да кажа, че с течение на времето се превърна в един от най-добрите европейски фестивали. Не виждам смисъл вече да ходя в Кан, Венеция, даже в Берлин, защото филмите, които показват там, така или иначе всички ги гледаме и тук. Освен това се радваме и на една много добра и интелигентна публика, навици за гледане на качествени филми, изградени тъкмо благодарение на Солунския фестивал, който съществува от 57 г. и е успял за това време да възпита собствена публика. С радост откривам, че има и много млади хора, които идват и от съседните балкански страни, това ни обнадеждава. Това се дължи до голяма степен на следваната правилна фестивална политика. В началото допускаха грешки, но бързо се отказаха от тях. Водеха например кинозвезди от Холивуд, после разбраха, че това не привлича повече интерес, и спряха да го правят. Форматът за срещи на професионалистите „Агора” и докмаркет са места за размяна на най-добрите идеи. В Солун можете да дойдете само с голата си идея и само след две години да я облечете в филм, който вече да участва на фестивали. Това означава, че Солунският фестивал уважава хвърчащите в космоса идеи и дава шанс тези проекти да бъдат материализирани, така да се каже.– Как според вас се развива балканското кино?– През последните години румънското кино е сред фаворитите на много международни кинофестивали, както и турското съвременно кино. Според мен може да се направи паралел между тенденциите в двете киноиндустрии. По някакъв начин те поставят акцента върху личността, тоест от успехите на отделни кинорежисьори последователно се изгражда успехът на едно кинопоколение, което се възприема като успех на националното кино. В някои западноевропейски страни например, в които държавата следва една определена културна политика за развитие на киното като изкуството, подпомагайки тяхното финансиране, техническо оборудване и най-вече образованието (създавайки специализирани киноучилища и киноуниверситети ) като Дания, Холандия, Финландия, документалното кино е стъпило здраво и има много сериозни корени и свои институции, които са създадени, за да го разширяват и поощряват. Независимо че в Румъния и Турция системата работи много лошо поради липсата на конкретна и далновидна политика и въпреки инертността и даже порочността на системата, защото държавата не проявява интерес към това изкуство, напротив, тя се бои от него… Въпреки това се появяват някои смели режисьори, които правят невероятни филми при изключително трудни условия, дори при извънредни условия, както е у нас. Но въпреки всички тези препятствия и спънки те печелят международни награди. За съжаление дори и след световно признание шансът им да пробият в собствената си родина е сведен до минимум, защото трудно се намират дръзки разпространители, тъй като те не искат да се конфронтират със системата, която се налага на изкуството отгоре. ", "date": "2017.05.04", "title": " Известният турски режисьор и продуцент Неджати Сьонмез специално за в. „Труд“:  Държавата се страхува от документалното кино"}
{"url": "https://trud.bg/%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%b5-%d0%bf%d0%be%d0%b4-%d0%b2%d1%8a%d0%bf%d1%80%d0%be%d1%81/", "text": "Еманюел Макрон, кандидатът за президент на Франция, сочен за фаворит преди втория тур на 7 май, опита да поднесе изненада и да смали перспективите на другия претендент – Марин льо Пен. Той заяви за Би Би Си, че Европейският съюз (ЕС) трябва да се реформира, иначе ще бъде изправен пред перспективата за Фрекзит. Усетил е предизборният му щаб, че победата е под въпрос.Веднага след първия тур всички френски аналитици и социологически агенции в страната се устремиха да набиват за напълно гарантирания негов успех поне с 20% разлика. Побързаха да подкрепят Макрон тежко загубилите на първия тур кандидати от системните партии: „без особена радост“ десният Франсоа Фийон и социалистът Бенуа Амон с мизерните си 6,2%, но пък с ентусиазъм. Мощно и с всички средства съдействие му оказват знакови министри от правителството, например премиерът Бернар Казньов и външният Ален Жупе. Дори явният антисистемен Жан-Люк Меланшон, водач на „Непокорената Франция“ и борец за връщане на независимостта на Франция, не даде рамо на антилибералната претендентка открито, а двусмислено призова гласувалите за него на 7 май да го направят по съвест. Не спряха да работят за Макрон политици, наблюдатели и медии от брюкселските евросъюзни институции, от почти всички столици в Западна Европа.Следователно въобще не е сигурна победата на всестранно фаворизирания Макрон над люто злепоставяната Льо Пен. Дори не им се мисли на политиците и бюрократите в ЕС за победа на водачката на Националния фронт след огромния провал на традиционните либералнодесни и леви партии във Франция. Както не си представяха демократично избрания Брекзит във Великобритания и влизането на Доналд Тръмп в Белия дом като президент на САЩ.Но и двете разтърсващи пропукалия се глобалистически небостъргач събития се случиха. Въпреки почти пълния либерален контрол върху медиите и социолого-политологическата прислуга на вкопчилите се във властта си световни финансово-икономически структури. Французите твърдо отхвърлиха десните и левите именно като окончателно загубили, меко казано, полезността си за страната. Давайки извънредно много гласове за крайнодясната Льо Пен и крайнолевия Меланшон, почитател на Фидел Кастро и Хуго Чавес. На преден план с ужасяващ либералните псевдодемократични партии и политици излезе протестният срещу тях вот на широки слоеве от населението. Кандидатката на крайнодесните несъмнено ще получи още повече гласове от остро недоволните от социално-икономическото положение в страната. Въпросът е защо голямата част от гласувалите за Фийон, Амон и Меланшон да гласува за политинженерния ляво-десен продукт Макрон. По същество те имат пред себе си само един що-годе убедителен аргумент за такъв вот: да не допуснат Льо Пен да стане президент.  Нищо друго не родиха да подадат за манипулативна пропагандна употреба бонзите на неолибералната парадигма. Никаква особена радост не може да предизвика в душите на огромния процент недоволни французи Макрон, той събира в политическия си облик всичко онова, което те силно желаят да отхвърлят. Явни и безспорни са връзките му с напълно изхарчилия се президент Оланд и политиката на правителството, с най-едрия финансов капитал и дома Ротшилд, с ЛГБТ и мулти-култи групите за натиск, с глобалистките и други антинационални сили във Франция и извън нея.Същевременно Марин льо Пен ловко посяга към доскорошните електорати на голистите, социалистите и дори комунистите. В своя реч от тези дни тя повтори почти едно към едно изказване с десен акцент на Фрасоа Фийон преди две седмици. „Избирането на Еманюел Макрон, който е една по-млада, незряла и объркана версия на Франсоа Оланд, би означавало Франция окончателно да остане в затвора ЕС“, каза тя на митинг и несъмнено добре са я чули много крайно недоволни от терористичната активност и извънредното положение в страната.Евентуалната загуба на Макрон би се превърнала в по-голяма загуба за държащите контрола над Евросъюза сили, отколкото за старите политически елити във Франция. Без нея политическото джудже Германия няма как да продължава да доминира в ЕС след вече случилия се Брекзит. Очевидно центробежните сили в съюза силно ще се ускорят след това. С огромния и всестранен натиск за него може и да успее да стане президент, но неблагоприятните за френската и евросъюзната политика последствия тепърва ще се разширяват и задълбочават.Мощен протестен вот На преден план с ужасяваща либералните псевдодемократични партии и политици излезе протестният срещу тях вот на широки слоеве от населението. Кандидатката на крайнодесните несъмнено ще получи още повече гласове от остро недоволните от социално-икономическото положение в страната. Въпросът е защо голямата част от гласувалите за Фийон, Амон и Меланшон да гласува за политинженерния ляво-десен продукт Макрон.", "date": "2017.05.04", "title": " Победата на Макрон е под въпрос"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%81%d0%ba%d0%b8-%d0%b6%d1%80%d0%b5%d0%b1%d0%b5%d1%86-%d0%b7%d0%b0-%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5/", "text": "Кримбек Кушербаев, губернатор на област Кизилорда, подари расов млад казахстански жребец на Стойчо Младенов. Най-голямото име в града покани треньора на „Кайсар” на специална вечеря, тъй като не успя да присъства на празника му по случай 60-ия юбилей. Освен това Младенов получи и местна носия, която е известна като пазител на семейството.В Кизилорда конете са на почит. Животното на Стойчо е само на няколко месеца. По време на вечерята, на която присъстваха всички футболисти, треньори и директори на „Кайсар”, на видеостена се прожектираха снимки от живота на Младенов. Губернаторът изказа благодарност на българския треньор и му подари сертификата за жребеца.В своя личен сайт Младенов благодари на Кушербаев за топлото отношение.„Хората в Кизилорда трябва да са горди, че той е губернатор – написа Екзекуторът на „Ливърпул“. – Откакто станах треньор на „Кайсар“, г-н Кушербаев прави всичко възможно да се чувствам така, все едно тук съм роден. Той не успя да присъства на празника по случай рождения ми ден и организира специално тържество, което наистина ме трогна. Завинаги ще пазя в сърцето си този спомен. Оставам признателен за топлото отношение.“", "date": "2017.05.04", "title": " Губернаторски жребец за Стойчо Младенов"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d1%81%d1%82%d0%b0%d0%bd%d0%be%d0%b2%d0%b8%d1%89%d0%b5-%d0%b7%d0%b0-%d0%b3%d0%b0%d0%b7%d0%bf%d1%80%d0%be%d0%bc-%d1%81%d0%b5/", "text": "Българското становище по преговорите между Европейската комисия и „Газпром“ се очаква да пристигне в Брюксел днес, информира .По антимонополното дело срещу руския газов доставчик Москва предлага да поеме ангажименти към 7 засегнати европейски страни, сред които и България.Предложенията включват възможност за препродаване на руския газ от страните, в които се доставя, определяне на цената на горивото по пазарни механизми и осигуряване на достъп до западните хъбове. България не е съгласна с предложените от „Газпром“ ангажименти, защото не били достатъчно добре дефинирани. Затова страната ни е изпратила допълнителни въпроси.Има и съмнения, че се въвежда нова неравнопоставеност на българските потребители в сравнение с тези в Западна Европа като един от примерите е, че „Булгартрансгаз“ ще трябва да поеме отговорност за качеството на пренасянето гориво вместо „Газпром“. Иначе България подкрепя предлаганата от Европейската комисия позиция по делото срещу „Газпром“, както и бързото приключване на процеса.  ", "date": "2017.05.04", "title": " Българското становище за „Газпром“ се очаква да пристигне в Брюксел днес"}
{"url": "https://trud.bg/%d0%be%d1%81%d0%bf%d0%be%d1%80%d0%b2%d0%b0%d0%bd-%d0%b4%d0%b5%d0%b1%d0%b0%d1%82-%d0%bc%d0%b5%d0%b6%d0%b4%d1%83-%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%b8/", "text": "Финален телевизионен дебат броени дни преди втория тур на президентските избори във Франция. Словесният спор между двамата претенденти за Елисейския дворец беше белязан от конфронтации и взаимни обвинения в лъжи, цинизъм и елитарност. Според последните социологически проучвания центристът Еманюел Макрон води с 60 на сто срещу лидерката на националистите Марин льо Пен, която за момента получава 40 % подкрепа. Кой ще влезе в Елисейския дворец ще стане ясно на 7-ми май.Двамата претенденти за президентския пост се изправиха очи в очи в оспорван дебат в последен опит да привлекат на своя страна 18-те процента от гласоподавателите, които все още се колебаят кого да изберат. Кандидатите размениха множество обиди в телевизионния ефир – Еманюел Макрон обвини Марин льо Пен в лъжи и напразни обещания, а тя заяви, че центристът се грижи само за интересите на френския елит.Според нея, Макрон е кандидат на яростната глобализация, готов да продаде Франция и да се откаже от независимостта на страната. Макрон, обаче, обвини Льо Пен, че използва страха на хората, в опит да повлияе на гласоподавателите. Въпреки ожесточения спор, двамата кандидати успяха да изложат и своите планове за президентския мандат. Еманюел Макрон обеща да се бори с безработицата, като се фокусира върху малкия и среден бизнес.По отношение на заплахата от тероризъм, той заяви, че ще засили мерките за сигурност, но предпочита да работи заедно с другите европейски държави, вместо да изолира Франция и да затвори границите. Макрон още веднъж потвърди симпатиите си към Европейския съюз и заяви, че еврото трябва да остане като официалната валута на страната.„Искам да увеличим силата на еврото и да построим силна европейска политика. Политика, която ще защитава интересите на Франция“, заяви Еманюел Макрон.Марин льо Пен се обяви за защита на правата на френските граждани. По отношение на безработицата, тя твърдо заяви, че френските работници трябва да са приоритет и допълни, че компаниите, които назначават чужденци, трябва да плащат данък. Льо Пен обвини своя опонент, че не обръща достатъчно внимание на заплахата от тероризъм. Според нея, ислямският фундаментализъм трябва да бъде изкоренен, а това може да стане само със затварянето на границите.„Сигурността и тероризма са важни проблеми, които липсват от вашия манифест. Това означава, че сигурността на нашите съграждани и борбата срещу ислямския фундаментализъм не е ваш приоритет“, каза Марин льо Пен.Тя допълни, че според нея чужденци, нарушили закона, трябва да бъдат екстрадирани. Льо Пен не пропусна да потвърди и желанието си да напусне Европейския съюз и Шенген. Според неофициални източници, Еманюел Макрон е победител във вчерашния дебат с подкрепата на близо 60 процента от зрителите. Крайното решение на Франция, обаче, предстои тази неделя. ", "date": "2017.05.04", "title": " Оспорван дебат между Еманюел Макрон и Марин льо Пен преди втория тур на президентските избори"}
{"url": "https://trud.bg/%d0%be%d1%81%d0%b5%d0%bc-%d0%b4%d1%83%d1%88%d0%b8-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%82%d0%b5%d0%b6%d0%ba%d0%b0/", "text": "8 души остават в болницата в Монтана след  при която турски тир изхвърли от пътя автобус с пътници, предава .21-годишна студентка почина, а трима от пострадалите са в критично състояние. Общо 12 души са минали за преглед през МБАЛ-Монтана.Началникът на хирургията д-р Красимир Каменов каза, че сред ранените има такива с гръдни травми, черепно-мозъчни травми и други сериозни контузии.Пострадала е и бременна в осмия месец жена, на която още вчера се наложи да бъде направена операция и бебето да бъде извадено. То е момченце и е в добро състояние, но заради преждевременното раждане е на апаратно дишане.Състоянието на майката е стабилизирано.Автобусът падна от 2 метра височина в дере снощи малко преди 20 часа в района на село Смоляновци между Монтана и Видин. Задната част на тира е ударила автобуса странично и го е изхвърлила в дерето. При ограничение от 60 км/ч в участъка, камионът се е движил със 100.Пострадал при инцидента каза, че всичко се е случило за секунди, но след това хората са чакали 90 минути да дойдат линейки и „Гражданска защита“. По думите му паника не е имало.До полунощ пътят в района на катастрофата остана затворен.", "date": "2017.05.04", "title": " Осем души остават в болница след катастрофата край Смоляновци"}
{"url": "https://trud.bg/%d1%81%d0%b0%d1%89-%d1%81%d0%bf%d0%b8%d1%80%d0%b0%d1%82-%d0%ba%d1%80%d0%b0%d0%bd%d1%87%d0%b5%d1%82%d0%be-%d0%bd%d0%b0-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8%d1%82%d0%b5/", "text": "Докладът на „Америка за България“ е мракобесно полицейско мероприятиеЧерният списък на „антидемократични пропагандисти“, публикуван на 11 април от една от неразличимите една от друга фондации от синьото АОНСУ, в който са изброени мнозина от най-качествените български журналисти, харесвани от над 80% от българите, както и доста международни светила, постави за пореден път въпроса защо такова тоталитарно мракобесие и нелепи номенклатурни организа- цийки все още съществуват в България след десет години членство в ЕС.Да, докладът на фондацията е по характер полицейски, разузнавателен. Той обслужва партийно „Да, България“ и ГЕРБ и макар небрежно скалъпен и почти негоден като разузнаване, е платен с половин милион лева от американския данъкоплатец. Но при все това в него се громят като „антидемократични“ и няколко български журналисти и медии за това, че били изразили известна симпатия и към президентския кандидат Тръмп! Който междувременно отбелязва стоте си дни като президент на САЩ! Американският данъкоплатец плаща на никому неизвестни български псевдоучени да заклеймяват известни български журналисти, че симпатизирали на американския президент.В коментар в „Гласове“ вече приведох аргументи за горните си оценки; по-долу се занимавам само с въпроса доколко такива мракобесни полицейски мероприятия изразяват действителните  позиции и интереси на САЩ и доколко са местна българска инициатива – и какво ги очаква в близко бъдеще. Фондация „Америка за България“, спонсорът на „изследването“, е операция на американската федерална агенция за международно развитие – USAID. Историята й води началото си от ликвидирането на Българо-американския инвестиционен фонд, създаден от Конгреса на САЩ през 1990 г. в изпълнение на Закона за подкрепа на източноевропейската демокрация от 1989 г. Такива фондове са създадени в почти всички бивши социалистически страни и те се управляват oт бюрото на USAID за Европа и Евразия под надзора на Държавния департамент и службата на координатора на американската помощ. Фондовете развиват инвестиционна и търговска дейност – в България предимно в ипотечно кредитиране в жилищното строителство и туризма.След влизането на източноевропейските страни в ЕС фондовете се ликвидират като изчерпали предмета си на дейност и с парите от продажбата на активите им се създават нови операции – също поделения на USAID. Фондация „Америка за България“ е създадена в края на 2006 г. по договореност между местния инвестиционен фонд (в ликвидация) и самата USAID. Фондацията е организация с нестопанска цел с предмет на дейност сътрудничество в областта на изкуствата и културата, селското стопанство и околната среда, гражданското общество и демократичните институции, хората в неравностойно икономическо положение, образованието и библиотеките и археологията и културния туризъм.Не оспорвам положителната й роля поне в някои от тези насоки. Но по линия на „гражданското общество и демократичните институции“ резултатът от работата й безспорно е негативен; не е постигната и дори не се преследва заявената й цел – според финансовия й отчет за 2015 г., одитиран от „Делойт“ – „да представи щедрото лице на американския народ и да въплъти най-високите стандарти на американския морал, прозрачност и основни ценности“.Българските НПО, които фондацията финансира, корумпират и изкривяват медийната среда, спъват развитието на истинско гражданско общество у нас, насаждат атмосфера на псевдонаучно мракобесие, фалшива пропаганда на чужди интереси, груб партиен и корпоративен клиентелизъм. Печално известната Ивет Добромирова е директор комуникации на „Америка за България“, която финансира с половин милион лева несъстоятелен проект на група други бивши протестъри, които обвиняват „антидемократичните пропаганди-сти“, че „спъвали съдебната реформа“, чернели светлите образи на Плевнелиев и Борисов, Обама и Хилъри, и хвалели Тръмп.Така че тези уж „американски“ НПО всекидневно нагнетяват антиамериканизъм у 80% от българите. И атакуват действащия американски президент като недемократичен и нелиберален злодей. Това няма как да му хареса.Тези НПО се явяват пряк наследник на духа на тоталитарното АОНСУ при ЦК на БКП – а и не само на духа. В тях си вадят хляба и маслото мнозина от децата на тоталитарните идеолози на Живковия режим – и дори частният университет, в който някои от тях се водят на основна работа, е разположен в бившата сграда на АОНСУ.Особено важно е, че в другите източноевропейски страни създадените след приемането им в ЕС нови структури не включват тоталитарни идеологически и пропагандистки програми. В Унгария новият инвестиционен фонд HAESF запазва строго икономическия си фокус. В Полша новата фондация „Свобода“ има дейност и в областта на НПО, но тя е неполитическа, свързана е с помощ за малки регионални организации да кандидатстват по европроекти за развитие. В Румъния новият фонд има също строго инвестиционен характер.Синьото АОНСУ следователно е чисто български специалитет, изпросен от нашата българска политическа НПО общност с цел нейната продължаваща издръжка от американския данъкоплатец напук на всякаква необходимост от това след приемането ни в ЕС.Но пясъчният часовник на хранилката изтича. На 24 април американското сп. „Форин полиси“ съобщи, че Тръмп предвиждал да съкрати драстично помощта за развитие през 2018 финансова година и да закрие самостоятелната USAID, като я понижи до отдел на също вече страдащия от силни съкращения Държавен департамент.Списанието цитира 15-страничен бюджетен документ, с който се било сдобило, дето се предвиждало пренасочване на средствата от развитие в чужбина към сферата на сигурно-стта. За това вече бил съобщил и на закрита среща с личния състав на USAID и нейният и.д. администратор Уейд Уорън. Говорило се за закриването и на поне две трети от бюрата на USAID по света. Ще има съпротива срещу тези мерки в Конгреса, от Маккейн и други, но няма да успеят да ги отменят – още повече че сега Тръмп, след пиар акциите си в Сирия и край бреговете на Корея, се радва на поне временно затишие от страна на медиите, службите и демократите.Трябва да отбележим, че финансирането на българските политически НПО намаляваше твърде осезателно и през последните няколко години. Според същия финансов отчет за 2015 г. средствата за грантове за политическите НПО в България са намалели от 6,161 млн. щ.д. през 2014 г. на 2,278 млн. през 2016 г. – почти три пъти. Другите дейности на фондацията, освен образованието, не са отбелязали стръмен спад. Но сега става дума за качествено нов етап, впрочем отдавна закъснял, в дефинансирането на тези паразитни структури.А и в самата остатъчна USAID също ще се води борба на живот и смърт между програмите и в нея има много малък шанс финансирането на нелепи тоталитарни доклади – доноси за български „недемократични пропагандисти“ – да получи надмощие над такива „дреболии“ като борбата с ебола и СПИН в Африка, с които, разбира се, също се занимава USAID.Разбира се, всичко това не отменя нуждата и ние, набедените в доноса от 11 април „антидемократични пропагандисти“, да продължаваме да громим със силата на свободното слово доносниците от синьото АОНСУ и да сезираме компетентните наши и европейски институции и самия американски президент за безобразията им. Да кажем „не“ на тоталитаризма, „не“ на цензурата!", "date": "2017.05.04", "title": " САЩ спират кранчето на политическите НПО в чужбина"}
{"url": "https://trud.bg/%e2%80%8b%d0%b1%d0%b8%d0%b2%d1%88%d0%b8%d1%8f%d1%82-%d0%b5%d0%bd%d0%b5%d1%80%d0%b3%d0%b8%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d1%83%d0%bc%d0%b5%d0%bd-%d0%be%d0%b2%d1%87/", "text": "Бившият министър на енергетиката Румен Овчаров е призован да се яви в следствието тази сутрин, информира . Все още не е ясно за какво ще бъде разпитван той.Румен Овчаров е сред обвиняемите по делото за АЕЦ „Белене“. Срещу него са повдигнати и две обвинения във връзка с концесията на „Мини Бобов дол“.  ", "date": "2017.05.04", "title": " ​Бившият енергиен министър Румен Овчаров е призован да се яви в следствието"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%be%d1%89%d0%b5-%d1%82%d1%80%d0%b8%d0%bc%d0%b0-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80%d0%b8-%d0%b2-%d0%bf%d0%bb%d0%be%d0%b2/", "text": "Още трима мъже са задържани за притежание на наркотици в Пловдив и областта, съобщиха от дирекцията на полицията в града под тепетата. 27-годишният асеновградчанин е арестуван, след като изхвърлил на земята две полиетиленови пликчета, съдържащи 0,983 грама марихуана, при опит за проверка от служители на реда. Полицаите в Карлово пък заловиха 18-годишен местен ученик с 0,161 грама амфетамин. Около 22.10 часа в понеделник в района на Централна жп гара 24-годишният пловдивчанин Ф.М. пък бил спипан с 0,312 грама хероин. Материалите по случаите са докладвани на прокуратурата.През последното денонощие на територията на Областна дирекция на МВР-Пловдив са регистрирани 19 криминални престъпления – 8 кражби, 3 притежание на наркотици и 8 други. Разкрити са 10 престъпления.", "date": "2017.05.04", "title": " Заловиха още трима наркодилъри в Пловдивско"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%bf%d0%b5%d1%87%d0%b5%d0%bb%d0%b8-%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0/", "text": "Деветокласникът от Професионалната гимназия по електротехника и електроника в Пловдив Петър Петров спечели последната голяма награда от кампанията „Влез в час с данъците 3“ за учебната 2016/2017 г. на НАП. Запаленият по компютърната техника ученик от специалност „Микропроцесорна техника“, получи  портативен говорител. За кампанията Петьо разбира от свой близък и успява в последния момент да направи регистрация в сайта на НАП. За по-малко от 2 часа успява да стане „младши експерт“ по данъчно-осигурително законодателство и допуска само три грешки от решените всички тестове в кампанията. Дори се чувства достатъчно подготвен и дава съвети на майка си.До края на учебната година на фенстраницата във Facebook „Влез в час с данъците“ НАП ще организира куиз, където учениците ще могат да играят за малки поощрителни награди – портативно зарядно, слушалки и тефтери с химикалка за тъч скрийн екрани, брандирани с логото на кампанията.", "date": "2017.05.04", "title": " Ученик от Пловдив спечели последната голяма награда от кампанията „Влез в час с данъците 3“"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d0%b2%d0%ba/", "text": "Областният управител на Пловдив Здравко Димитров взе участие днес в залесителната кампания „100 дръвчета – 100 деца-мечтатели“, която се провежда по инициатива на журналистите от радио TNN. Първото училище, което се сдоби с „дърво на мечтите“, пък беше СУ „Св. Св. Кирил и Методий“. Областният управител засади първата фиданка в двора на училището и поздрави децата. „Както вашите учители сеят у вас семената на знанието и те поникват, а вие се превръщате в образовани и успешни хора, така и вие, с много любов трябва да се грижите за тези дървета, за да растат здрави и силни. Грижете се за тях и сбъдвайте мечтите си!“, пожела на децата Здравко Димитров.Малчуганите окичиха дървета и храсти с красиво изработени картички, на които бяха написали мечтите и желанията си, свързани с училището, града и страната. Всички желания ще бъдат оформени като албум, който журналистите ще подарят на управляващите. Кампанията продължава пред тази и следващата седмица в училищата „Цар Симеон Велики“, „Константин Величков“, „Найден Геров“, „Васил Левски“ и „Свети Седмочисленици“ и детските градини „Мир“ и „Космонавт“. Целта е тази акция да се превърне в ежегодна традиция с приемственост от самите ученици.", "date": "2017.05.04", "title": " Областният управител на Пловдив се включи в инициативата „100 дръвчета – 100 деца-мечтатели“"}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%bf%d0%be%d1%87%d0%b8%d0%bd%d0%b0%d0%bb%d0%b8%d1%8f-%d1%81%d0%bb%d0%b5%d0%b4-%d1%81%d0%b1%d0%b8%d0%b2%d0%b0%d0%bd%d0%b5-%d0%b2-%d1%87%d0%b0%d1%81/", "text": "Продължава разследването на смъртта на 14-годишния Радослав, който на училище „Христо Ботев“ в град Славяново, Плевенско, информира  Ръководството твърди, че момчето е имало тежко заболяване, което е довело до фаталния завършек. Родителите обаче са категорични – става дума за убийство, което сега директорката опитва да потули.Училището остава затворено до края на седмицата.Инцидентът е станал в час по биология пред очите на ученици и преподавател. Между двете момчета, които делели един чин и били братовчеди, възникнал конфликт, който за кратко е прераснал в бой. Починалото момче паднало на чина и на земята, след което е настъпила смъртта му.Властите са иззели записите от камерите в класната стая.Според учителите случилото се е нещастен случай, продиктуван от вече съществуващо епилептично заболяване. Директорката на школото подчерта, че персоналът на училището е направил всичко по силите си, за да помогне на Радослав.Близките твърдят, че детето е било здраво, като доказват това с документи. Думите им се потвърждават и от личния лекар. Майката на момчето посочи, че то е имало единствено вродена катаракта на очите, която е била коригирана с лазерна операция.„Сутринта го изпратих на училище, не на война“, каза бащата на Радослав, който посочи, че на няколко пъти са се оплаквали от агресивното поведение на другото момче, но не е имало резултат. „Това не може да бъде нещастен случай, това е убийство“, подчерта мъжът.Хора от града поискаха ръководството на училището да бъде сменено, като разказаха за пияни учители, които тормозят децата, за хаос в сградата и липса на медицинско лице за стотиците ученици.Другото момче, участвало в инцидента е задържано за 24 часа. За момента прокуратурата разследва причиняване на смърт по непредпазливост.", "date": "2017.05.04", "title": " Бащата на починалия след сбиване в час ученик: Изпратих го на училище, не на война"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%bc%d0%b8%d1%80%d0%bd%d0%be-%d1%80%d0%b5%d1%88/", "text": "В Казахстан продължават преговорите за мирно решаване на конфликта в Сирия.Стана ясно, че правителството в Дамаск подкрепя направеното от Русия предложение за създаване на четири зони на деескалация, с което се цели слагане на край на сраженията в шестгодишната гражданска война.", "date": "2017.05.04", "title": " Продължават преговорите за мирно решаване на конфликта в Сирия"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d1%80%d0%b0%d1%86%d0%b0-%d0%b7%d0%b0%d0%bf%d0%bb%d0%b0%d1%88%d0%b5%d0%bd%d0%b0-%d0%be%d1%82-%d1%84%d0%b0%d0%bb%d0%b8%d1%82-%d0%b7%d0%b0%d1%80%d0%b0%d0%b4/", "text": "Община Враца е под заплаха от запориране на сметките и фалит заради наложени по проекта за воден цикъл глоби от над 27 милиона лева. След няколкомесечно спиране на строителните работи и прекратяване на договори с изпълнители, дейностите по водния цикъл са възобновени. Крайният срок за довършване на проекта обаче се отлага за 2020 година, информира .Основна причина за спиране на работата по подмяна на водопроводи и канализация в града е заради некачествената работа на една от фирмите-изпълнители. След извършено видеообследване на мрежата се оказа, че над 25 на сто от подменените тръби са брак. Сега фирмата отново ще разкопава улици, за да ги смени за своя сметка.„Има едно забавяне, когато се влиза в режим на неустойки, има извършени неща, които обаче не се сертифицирани и неразплатени“, каза Борислав Димитров, оперативен директор на „ПОНССТРОЙ инженеринг“.Добрата новина за водния цикъл на Враца е, че все пак проектът ще бъде завършен, защото е осигурено финансиране от още 88 милиона лева, каза заместник-кметът Мария Попова. Вече има и реални действия по най-трудната част от него – реконструкция на 33 км магистрален водопровод от язовир Среченска бара, където тече процедура по отчуждаването на имоти по трасето на строителството.„Общо 480 имота засяга това трасе, голяма част са частни, но по него съществуват всички видове собственост, известни в правния мир в България“, коментира Мария Попова.От общината казаха още, че освен наложените санкции по проекта в размер на повече от 27 милиона лева, непрекъснато изплащат обезщетения и на граждани, спечелили съдебни дела за понесени щети по разкопаните улици.", "date": "2017.05.04", "title": " Община Враца заплашена от фалит заради глоби по водния цикъл"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b5-%d1%81%d1%80%d0%b5%d1%89%d0%b0%d1%82-%d1%81%d1%8a%d1%81-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b2%d0%b8%d0%ba/", "text": "Основните правила за безопасност на работата при отстраняване на възникнали аварии в обсега на пътното платно и измененията на Закона за движение по пътищата са поводът за съвместните срещи между служители на сектор „Пътна полиция“ и работници от „ВиК“ ЕООД в Пловдив. Първата бе в сряда, а втората ще е в петък в пречиствателната станция за отпадни води на „Ягодовско шосе“.Инициативата е част от комплексните превантивни мерки за предотвратяване на тежки пътни инциденти и намаляване на пътнотранспортния травматизъм на обслужваната от Областна дирекция на МВР-Пловдив територия.", "date": "2017.05.04", "title": " Полицаи се срещат със служители на „ВиК“ в Пловдив заради мерки за безопасност при работа"}
{"url": "https://trud.bg/%d0%b6%d0%b5%d1%80%d1%82%d0%b2%d0%b0-%d0%b8-%d0%bd%d0%b0%d0%b4-200-%d1%80%d0%b0%d0%bd%d0%b5%d0%bd%d0%b8-%d0%b7%d0%b0-%d0%b4%d0%b5%d0%bd-%d0%bf%d1%80%d0%b8-%d1%80%d0%b0%d0%b7%d0%bc%d0%b8%d1%80%d0%b8/", "text": "Напрежението във Венецуела не стрихва. В сряда силите за сигурност влязоха в ожесточени сблъсъци с демонстранти, разгневени от указа на президента Николас Мадуро за създаване на алтернативен парламент. Момче на 17-години загина и над 200 човека бяха ранени при сблъсъци на няколко места в столицата Каракас, съобщи .Демонстрантите опитаха да стигнат до сградата на Националното събрание, но пътят им бе препречен от Националната гвардия на магистралата „Франсиско Фахардо“, по която се стига до центъра на столицата.Силите на реда използваха сълзотворен газ, бронирани автомобили и водни оръдия да отблъснат протестиращите. Млади демонстранти с качулки и маски замеряха жандармеристите с „коктейли Молотов“ и с камъни. В мелето загина 17-годишен демонстрант, съобщи прокуратурата.Още над 200 души са били ранени при сблъсъци със силите на реда, съобщи Херардо Блиде, районен кмет от опозицията.За последния месец, по данни на прокуратурата, при почти ежедневните протести с искане за предсрочни избори и за оставка на президента Мадуро, са загинали 32 души .", "date": "2017.05.04", "title": " Жертва и над 200 ранени за ден при размириците във Венецуела"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d0%b7%d0%b4%d1%80%d0%b0%d0%b2/", "text": "– Г-н Здравков, напоследък се появи нова полемика, която раздели столичани – строителството на небостъргачи в София. Пасва ли този вид сгради на визията за развитието на града? – С Общия устройствен план от 2009 година се определиха смесени многофункционални зони. В тях няма ограничение на кота корниз, тоест липсва лимит за височина. В комбинация с член 27, алинея 3 от Закона за устройство на територията, в който също има пропуски, се дава възможност да не се спазват градоустройствените параметри за височина, плътност на застрояване и коефициент на интензивност.– На прост език това какво означава? – Има един градоустройствен параметър – озеленяване (другото може да се заобикаля – б.а.). Така започна състезанието с високите сгради между самите предприемачи. В момента имаме една сграда от 125 метра на „Цариградско шосе“. Издадох разрешение за строеж на втора, която е зад нея и по проект е 202 метра, а сега идва следващата инициатива за 215 метра на бул. „Черни връх“. На този етап ограничението, което имаме за кота корниз, е само изискването на Ръководство „Въздушно движение“ за безопасен коридор за самолетите, кацащи на летище София.– Как ще се регулира високото строителство? – Идеята е да създадем законови правила, които да регламентират височината – да е ясно ограничението в кота корниз. Защото вземането на решения по целесъобразност е изключително неправилно. Отделно е необходимо да намерим мястото на бъдещото сити. Една част от него вече се формира около метростанцията на Интер експо център. Естествено е високите сгради да бъдат около Централната гара, както е в много държави. В западното направление ще се развие бъдещото продължение на метрото по бул. „Царица Йоанна“ до Околовръстното шосе и там би могло да се направи комплекс от високи сгради. За всички останали райони трябва да се намери регламентация на височината, защото в момента липсват правила в тази сфера и е съвсем логично предприемачите да се възползват.– Наистина ли има състезание между предприемачите за все по-високо строителство? – Това състезание е най-малкият проблем. По-важното е, че подобна сграда увлича към себе си огромен брой автомобили и натоварва територията, където е построена. Защото тази територия вече е с определени градо­устройствени параметри. Затова искаме да създадем система за дефиниране и анализ на трафика. Тоест трафикът към тези сгради да бъде изследван не само на базата на местата за гариране и паркиране, а да е ясно как се стига и влиза в самото здание. Защото повечето инвеститори във вече оскъдната градска територия искат да захранват сградите през 6-метровите улици. При едностранното паркиране на тези артерии пропускливостта им става изключително ниска. И ако във въпросната сграда бъдат изградени например 500 паркоместа и тези коли трябва да минават през улица с широчина 6 метра, с паркирали коли от едната страна, представете си какво става – реално до „небостъргача“ ще се стига и влиза повече от час. При обратния вариант – излизането, ще е същото. Трябва да си дадем сметка, че в България не сме свикнали да живеем и работим в такива места. Тепърва ще трупаме горчив опит, защото подобно работно пространство се напуска от половин до един час.– Тогава къде е мястото на тези сгради? – Мястото им е там, където има перфектна логистика, обезпеченост с метро, всякаква инженерна инфраструктура – нови водопроводи, ток, канализация, за да не се претоварва градската мрежа. Така че дебатът в обществото води в посока създаване на правила, с които да се определи къде да се издигат високите сгради.– Регламентът на София изостанал ли е, или просто не може да се развива с темповете на новото строителство? – При последното изменение на Общия устройствен план през 2009 г. може би никой не е очаквал, че технологиите ще се развият толкова бързо. Опитът, който натрупаха инвеститорите, дава възможност за високо строителство. Но то е изключително скъпо. Има и много сериозни изисквания за обезпечаването му, за да бъде сградата сигурна.– Как ще се намери балансът между новите високи сгради и идеята София да бъде зелен и дишащ град? – Ще намерим място на ситито и така ще определим точно къде е територията за развитие на модерното строителство. Трябва да запазим историческия център с ясно ограничаване в кота корниз, като този център ще е основно пешеходен. Така София може да бъде прекрасен зелен град. Плътността на застрояване на историческия център дава възможност да се развият максимален брой пешеходни връзки. Зеленият град е система от мерки, които включват не само озеленяване, но и мобилност. Както казах, ако някоя висока сграда бъде построена на място, до което не стига достатъчно градски транспорт, до нея хората ще отиват с автомобилите си. Но да вземем за пример Париж – там от няколко месеца има забрана до и в офисните сгради да има паркоместа. Така се преминава към вариант обществен паркинг, който е скъп. Във френската столица няма как да се паркира неправилно и хората започват да ползват градски транспорт или да пътуват за работа с велосипед. Това е пример за система от мерки, които реализират зелени политики. Защото зеленият град всъщност е съставка от много компоненти.– Споменахте историческия център. Паметниците на културата не са във вашия ресор, но като експерт как ще коментирате случая със събарянето на Двойната къща на бул. „Васил Левски“, който предизвика обществен дебат? – Чудесно е, че има такъв дебат, защото обществото показва, че обръща внимание на случващото се и това променя мисленето на инвеститорите. Имаме желанието да регулираме нормативната уредба и в тази посока. Двойната къща беше оставена като паметник на културата в подробния устройствен план. Трябваше да се запазят фасадите й, като това решение все още е в сила. Считам, че е необходимо тези сгради да бъдат защитени в максимална степен с бъдещи промени в законодателството, но не само с репресивния механизъм на глобите. Той е едната страна. Другата трябва да се търси. Каква ще е тя – данъчни облекчения за собствениците, директни субсидии или чрез други механизми, не мога да кажа. В момента собствениците на паметници на културата не ги виждат като историческа ценност, а като възможност за голяма печалба. За да запазим духа на София и същевременно да я превърнем в модерен европейски град, трябва да съхраним нейното минало. Там се крие духът на столицата.– Какви са проблемите на София, които трябва да бъдат решени през следващите 4-5 години? Какво предстои след това, защото се работи по визия на града до 2050 г? – В краткосрочен план можем да посочим коригирането на всички пропуски в нормативната уредба, даващи възможност да се претоварва градът. Идеята на кмета г-жа Йорданка Фандъкова, която подкрепям напълно, са промени, спиращи практиката да се действа по целесъобразност. Тоест когато разгърнете плана на София, да сте абсолютно наясно във вашата собственост какво може да се прави и строи. Тази информация трябва да стане обществено достъпна и ние вече работим по това. Необходимо е и да намерим формулата, по която Столичната община да започне да придобива терените, нужни за реализирането на улици, озеленяване. При бюджета, който имаме, трябва да посочим ясни приоритети и затова създадохме работни групи, които да ги очертаят. Спешните неща в града са породени от вече реализираното застрояване, което е направено, без да има подходяща инфраструктура, улици, тротоари. В по-дългосрочен хоризонт общинският съвет възложи изработването на визия до 2050 г. В тази визия трябва да посочим целите си – да сме наясно какъв искаме да бъде нашият град. В момента нивата на моторизация тук са едни от най-високите в Европа. Промяната в приоритетите идва от инвестициите, които прави Столичната община в развитието на градския транспорт, в изграждането на велоалеите. Трябва постепенно да убедим хората да слязат от автомобилите, като им предложим два фактора – цена и време. Когато им покажем, че има начин да се придвижат от точка А до точка Б по-бързо и по-евтино, отколкото с личната си кола, те постепенно ще свикнат.– Може ли да посочите конкретно някой проблемен район? – Проблемите, които възникнаха след реституцията през 90-те години, са във всички квартали без изключение. Напоследък доста се шуми за „Младост“, но ситуацията е идентична в „Левски Г“, „Обеля“, „Мусагеница“, „Дружба“. Реституцията на земя в реални граници създаде всичко това. Не може в градоустройствено планираната схема на даден комплекс, където са подредени училища, детски градини, жилищни блокове, зелени площи, да се върнат имоти във вида, в който са били преди десетки години. Много от тези имоти се възстановиха от съда и сега основното напрежение е между техните собственици и хората в блоковете. Подробните устройствени планове са гражданският договор, който трябва да се спазва. Когато такъв план е приет, той е единственият законов механизъм, по който да се развива правилно комплексът.– Подробният устройствен план на „Младост“ е приет сравнително скоро, през 2009 г., нали така? – Да, след поредица от тежки обществени обсъждания. Той представлява един вид договор между собствениците на имоти и притежателите на жилища. Въпросът е, че когато се обяснява как този план е остарял, трябва да се предложи нещо друго. Подчертавам, че в изработването на тези документи участват всички страни – не само онези, които имат апартаменти, но и собствениците на терени. Разглеждат се исканията за застрояване на имотите. Ако обърнем внимание на първия вариант на плана до този, окончателно одобрен през 2009 г., то трябва да се каже, че застрояването е намалено с около 70%. Тръгне ли се към нов план, всички хора с искания за ново строителство ще бъдат въвлечени отново в процеса и ще могат пак да изтъкнат аргументите си. Както сега се поемат конкретни обещания, че „Младост“ ще стане зелен, да не се случи точно обратното. Защото параметрите на комплекса като плътност на застрояване са 21%. В нашия анализ, който неведнъж съм цитирал, пише, че 117 000 квадратни метра частни терени вече са резервирани за озеленяване. Тепърва предстои процедура за изкупуването на тези имоти.– Откъде дойдоха данните за над 400 000 кв. м в „Младост“, които са предвидени за ново застрояване? – Анализът, който се направи, е на базата на подробните устройствени планове, които не са тайна. От 2009-а стоят на сайта ни. Лесно е да се направи сметка като брой етажи, разгъната застроена площ. Именно планът предначертава къде може да се строи. Инвеститорите го гледат и си правят сметка. Така са сключени доста сделки. Сега идват хора и казват: „Аз съм си купил имот заради одобрения устройствен план на „Младост“. Сега не мога да строя, както е записано в плана. Кажете ми какво да правя?“ Такива собственици на имоти ще заведат дела и ще ги спечелят. Последствията – всички софиянци ще плащат съответните неустойки. Затова накарах колегите да направят анализ на предвиденото в устройствения план на „Младост“ застрояване и показах данните. Но веднага тръгнаха спекулации по отношение на площта за нови строежи спрямо квадратурата на комплекса. Препоръчвам, преди да се прави това, малко и да се чете. Процентът на озеленяване в „Младост“ е изключително висок. При нормативен процент за жилищните комплекси от 15 на сто във всички микрорайони на „Младост“ зелените площи са 28,89% – почти двойно. При плътността за застрояване – нормативен процент 40, в момента е 21 на сто – двойно по-малко.– Има ли изход от този омагьосан кръг, в който са собственици на имоти с окончателни съдебни решения в тяхна полза и жителите на кварталите, които не искат да се строи? – Именно заради това поддържаме непрекъсната комуникация с районните кметове, които най-добре познават всеки случай. Не подхождаме с общо решение, защото има реституирани имоти в детски площадки, такива, които са буквално под прозорците на някой блок. Търсим изход за всеки казус.– Това не отклонява ли вашето звено от същинската работа? – Затова седя на този стол, за да намирам решения. Не трябва да се тръгва с позиция „Ще направим мораториум върху строителството“. Да, такава забрана е решение, но временно. То ще ни даде възможност, на мен и на кмета на дадения район, да си седим спокойно и да си почиваме в следващите две-три години. Повярвайте, на мен ще ми е най-комфортно – няма да се налага да издавам разрешителни за строежи, да се срещам с гневни хора. Но така прехвърляме проблема на следващото управление, при което ще изтече забраната. Това не е решение на задачата, а просто нейното отлагане. Собствеността върху терени в комплексите е законен факт. Нека намерим начин, който минава през диалог. Никой не иска да му се строи под прозорците.", "date": "2017.05.04", "title": " Главният архитект на столицата Здравко Здравков пред „Труд“: София ще бъде модерен град с пешеходен исторически център"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%b7%d0%b0%d0%b4%d0%ba%d1%83%d0%bb%d0%b8%d1%81%d0%bd%d0%be-%d1%81%d0%b0-%d0%bf%d1%80%d0%b0%d0%b2%d0%b5%d0%bd%d0%b8-%d0%b4/", "text": "„Задкулисно са правени договорките за новото правителство.” Това заяви говорителят на ПГ на „БСП за България” Елена Йончева по БНР. Според нея възможността в коалиционното споразумение да се отстояват различни политики дава възможност да се търсят плаващи мнозинства. „Така че в парламента ще има задкулисни договорки, може би и купуване, приобщаване на гласове. Затова смятам, че съставеното правителство ще бъде правителство на задкулисните договорки”, каза Елена Йончева. Тя припомни и случая от вчера, когато мнозинството не подкрепи създаването на комисия за нарушенията в АПИ, въпреки съмненията за корупция.На въпрос дали всичко, което се случва около пътищата ни е повлияло Лиляна Павлова да не получи вицепремиерско място, а министерство за европредседателство, Йончева каза: „Оставам с впечатлението, че се търсят места за конкретни хора”. Според нея има и доста странни предложения за министри. „Пример е Екатерина Захариева, предложена за външен министър, която няма абсолютно никакъв досег с дипломацията и то в момент, когато отношенията на Балканите са изключително деликатни и много напрегнати. Или предложението Цецка Цачева да бъде правосъден министър, която обяви края на съдебната реформа и каза също, че националният интерес е над отделните човешки права”, припомни Йончева и допълни, че ако един правосъден министър в Западна Европа каже подобна реплика, едва ли ще има повече политическо бъдеще.Елена Йончева определи като скандална фигура- Румен Порожанов, предложен за министър на земеделието и храните. Тя припомни, че той е бил Изпълнителен директор на Фонд „Земеделие” и е бил проверяван от ДАНС. През 2016 г, когато той е бил директор на фонда, след одит от ЕК, са били спрени милиони евро по европрограми. „Около него има много въпроси, които нямат отговор”, коментира кандидатурата му Йончева.", "date": "2017.05.04", "title": " Елена Йончева: Задкулисно са правени договорките за новото правителство"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8-%d1%81%d0%bf%d0%b5%d1%86%d1%87%d0%b0%d1%81%d1%82%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%be%d0%b3%d1%80%d0%be%d0%bc%d0%b5%d0%bd-%d0%bd/", "text": "Сръбските специални военни части били задържали огромно количество оръжие и боеприпаси, което е било прадназначено за нелегално прехвърляне на територията на Република Македония. Оръжието е било задържано в южната част на Сърбия, в непосредствена близост до македонската граница.Това пише в днешния си брой белградския вестник „Блиц“, цитиран от . Сръбското издание твърди, че „е получило ексклузивната новина от Агенцията за военна сигурност /ВБА/“.Според „Блиц“, оръжието е било предназначено за партийните структури за най-големите албански партии, чиито ръководители са участвали във въоръжения конфликт в Македония и Косово. Според същите източници оръжието е задържано миналата седмица.„В пратката е имало няколко хиляди пушки, автомати, минохвъргачки и ръчни бомби. Целият този арсенал е бил открит недалеч от Прешево и Буяновац. Това е станало в момент, когато един чужд гражданин и двама сръбски от албански произход, са се опитвали чрез нелегални канали да го прехвърлят в Македония….Става въпрос за огромно количество оръжие, което очевидно е предназначено за използване, ако се стигне до разпалването на сблъсъци в Македония или пък да се предизвикат инциденти с него“, казва още неназованият източник пред изданието.Според него оръжието е можело да бъде използвано и за вземането на властта в Скопие.Акцията е била част от операциите на ВБА и на други спецслужби на Сърбия, които са били проведени по искане на държавното ръководство в Белград и епроведена при пълна секретност. За нея знаели само началникът на ВБА и държавните лидери.", "date": "2017.05.04", "title": " Сръбски спецчасти заловиха огромен нелегален арсенал, предназначен за Македония"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2%d1%80%d1%8a%d1%87%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5%d1%82%d0%be-%d1%81%d0%b8-%d0%b7%d0%b0-%d0%ba%d0%b0%d0%b1/", "text": "Лидерът на ГЕРБ Бойко Борисов връчи на президента Румен Радев „Ще издам указ, с който ще предложа на Народното събрание да ви избере за министър-председател на оглавеното от Вас правителство. Пожелавам успех, лично на Вас и на министрите“, посочи президентът Радев.Малко по-късно президентът Радев издаде указ, с който предлага на Народното събрание да избере Бойко Борисов за министър-председател на Република България.Предстои съставът на правителството да бъде гласуван в пленарна зала, новият кабинет ще положи клетва в присъствието на държавния глава.", "date": "2017.05.04", "title": " Борисов връчи списъка с министрите на Радев, президентът пожела успех"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%be%d1%81%d0%bd%d0%be%d0%b2%d0%b0%d1%82/", "text": "Основателят на една от най-великите алтърнатив метъл групи Faith No More Били Гулд посети Павликени и се срещна с кмета инж.Емануил Манолов. Градът беше една от спирките на турнето ‘LEMMY LIVES ON’ – концерта в прослава на ЛЕМИ КИЛМИСТЪР, а заедно с българските музиканти от TANGRA MEGA MULLETS пътува и басистът на калифорнийската банда.Били Гулд е за четвърти път в България. Пред инж.Манолов той сподели, че Faith No More в момента са в творческа пауза, но планират голямо турне в Европа през следващата година и се надяват да включат в него и 2-3 български града. Впечатление на американеца направило, че Павликени е много зелено място. Когато погледнал града през прозореца на хотелската си стая, Гулд видял червените покриви и зеленината на парковете, което много му харесало.Заедно с Били Гулд при кмета на Павликени беше и басисът на Д2 Александър Обретенов. Той сподели, че шоуто ‘LEMMY LIVES ON’ е преминало с успех през няколко български града. Това е безпрецедентно събиране на важни фигури в съвременната българска рок сцена в една формация – TANGRA MEGA MULLETS. Сборната формация на радио Тангра мега рок се състои от Александър Обретенов – бас (също и в Д2, Panican whyasker, Бичето); Васил Първановски – китара (Odd crew); Деян Драгиев – Даката – барабани (Panican Whyasker, Ревю и др.). Вокалите се поемат от Васко Райков от Odd Crew, Димитър Василев – Нуфри от Panican Whyasker и Bastardolomey, Александър Първанов – Шута от Vendetta и Piranha, Стефан Йорданов – Стифф от Insmouth и Redrum и Насо Русков от Babyface clan. Те забиха в култовия местен локал „Лебеда“, където всяка есен се организира и „Павликени рок фест“.Инж. Манолов изпрати своя гост с бутилка българска ракия от избата в село Караисен и с почетен плакет от Община Павликени.", "date": "2017.05.04", "title": " Кметът на Павликени посрещна основателя на Faith No More Били Гулд с българска ракия"}
{"url": "https://trud.bg/%d0%ba%d0%be%d1%81%d0%be%d0%b2%d0%be-%d1%89%d0%b5-%d0%bf%d0%be%d0%b4%d0%b0%d0%b4%d0%b5-%d0%bc%d0%be%d0%bb%d0%b1%d0%b0-%d0%b7%d0%b0-%d1%87%d0%bb%d0%b5%d0%bd%d1%81%d1%82%d0%b2%d0%be-%d0%b2-%d0%b5%d1%81/", "text": "Енвер Ходжай, министърът на външните работи на Косово, обяви, че до края на годината страната му ще подаде молба в за получаване на статут на кандидат за присъединяване към Европейския съюз, съобщава македонската „“.„Искаме да видим Сърбия, Македония, Босна и Херцеговина, Черна гора като част от ЕС, но смятаме, че трябва да бъдем наградени за работата, която свършихме в нашата страна и в рамките на диалога, точно както и нашите колеги в Белград“, подчерта Ходжай по време на визита в Брюксел в отговор на въпрос каква е целта на подобна стъпка, при положение, че Косово не отговаря на основните изисквания за статут на кандидат за членство в ЕС.", "date": "2017.05.04", "title": " Косово ще подаде молба за членство в ЕС до няколко месеца"}
{"url": "https://trud.bg/%d1%82%d0%be%d0%b2%d0%b0%d1%80%d0%b5%d0%bd-%d0%b2%d0%bb%d0%b0%d0%ba-%d0%b5-%d0%b4%d0%b5%d1%80%d0%b0%d0%b9%d0%bb%d0%b8%d1%80%d0%b0%d0%bb-%d0%ba%d1%80%d0%b0%d0%b9-%d0%bf%d0%b8%d1%80%d0%b4%d0%be%d0%bf/", "text": "Товарен влак е дерайлирал в района на гара Пирдоп, съобщиха от БДЖ.Заради инцидента ще бъдат въведени промени в маршрута на влаковете, пътуващи по Подбалканската линия. В засегнатия участък пътниците ще бъдат превозвани с автобуси.Очаква се да започне разчистване на релсовия път.", "date": "2017.05.04", "title": " Товарен влак е дерайлирал край Пирдоп"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d0%bb%d0%b0%d1%82%d0%b0-%d0%ba%d1%80%d0%b0%d0%b9-%d1%81%d0%bc%d0%be%d0%bb%d1%8f%d0%bd%d0%be%d0%b2%d1%86%d0%b8-%d0%bc%d0%bb%d0%b0%d0%b4%d0%b0-%d0%b6%d0%b5%d0%bd/", "text": "Загиналата в край монтанското село Смоляновци 21-годишна студентка е от Белоградчик, научи репортер на „Труд“. Сред ранените има още пет души от града.Произшествието стана към 19.31 ч. в местността „Коритарска бара” край Смоляновци – на около 30 км от Монтана. Автобусът е пътувал от София за Видин и е паднал в дерето от височина около 2 метра.Според местни жители ТИР го е засякъл и ремаркето е ударило машината с пътници. От удара рейсът е излетял от платното, паднал е в дере и се е преобърнал.Младата жена е починала на място. Много от пътниците се оказаха затиснати под ламарините на разбитата машина.", "date": "2017.05.04", "title": " Загиналата край Смоляновци млада жена е от Белоградчик"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d0%b8%d0%bc/", "text": "Временна парламентарна комисия ще решава дали да бъде свален депутатският имунитет на лидера на „Воля“ и зам.-председател на НС Веселин Марешки. Тя ще бъде гласувана в петък, решиха днес народните представители като включиха точката в дневния си ред.Имунитетът на Марешки беше поискан от главния прокурор с цел даване на разрешение за възбуждане и провеждане на наказателно преследване срещу него.Предложението е било внесено от председателя на НС Димитър Главчев и подкрепено от 203 народни представители. Един гласува „против“, а двама се въздържаха.", "date": "2017.05.04", "title": " Парламентарна комисия ще решава за имунитета на Марешки, гласуват я в петък"}
{"url": "https://trud.bg/%d0%bf%d0%b5%d0%b2%d0%b8%d1%86%d0%b0-%d0%b4%d0%be%d0%ba%d0%b0%d1%80%d0%b0-range-rover-velar-%d0%b2-%d0%bd%d1%8e-%d0%b9%d0%be%d1%80%d0%ba/", "text": "Британската певица Ели Голдинг показа дългите си крака и новия Range Rover Velar в Сентръл Парк в Ню Йорк. Русокосата музикантка се появи в къси дънкови шорти, бяла ризка и сандали на висок ток на премиерното представяне на модела за Северна Америка. На Ели Голдинг бе оказана честта да бъде първият човек в Щатите, който шофира Range Rover Velar и тя се отблагодари с изпълнения на живо от сърцето на Манхатън, които бяха излъчвани онлайн за целия свят. Блондинката даде старт на събитието с баладата Love Me Like You Do, познат на меломаните от челните места в хит класациите и от филма „Петдесет нюанса сиво”.Първият екземпляр Range Rover Velar, представен на премиерата от Ели Голдинг, ще бъде продаден на търг с благотворителни цели в Ню Йорк. Там британската марка е изключително популярна. Няма друг град в света, където да се продават повече автомобили Range Rover. „Аз винаги съм била почитателка на тези коли”, призна самата изпълнителка, след като навъртя първите си километри зад волана на Velar. Новият модел се позиционира по размери между по-малкия Range Rover Evoque и по-големия Range Rover Sport, като носи характерните за бранда качества – лукс, елегантност, здравина, проходимост, сигурност. Автомобилът е с олекотена алуминиева архитектура. Предлагат се високотехнологични двигатели на дизел и бензин с мощност от 180 до 300 конски сили. Водачи като Ели Голдинг ще оценят новата инфо-развлекателна система Touch Pro Duo, която освен мощен и кристален звук предлага много практични функции и забавления.", "date": "2017.05.04", "title": " Певица докара Range Rover Velar в Ню Йорк"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%81%d0%b5-%d0%be%d1%82%d0%ba%d0%b0%d0%b7%d0%b0%d0%bb-%d0%be%d1%82-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81/", "text": "Вежди Рашидов е бил кандидатурата на Борисов Борисов за министър на културата в третия му кабинет, но се е отказал в последния момент. Това каза самият той пред журналисти в Народното събрание. Рашидов бе на поста в предишните две правителства на ГЕРБ, а по настоящем е депутат.„Благодаря на Борисов! До последно аз бяха негова кандидатура. Едва миналия ден отидох да го уведомя за решението, за мен това беше най-трудно“, каза Рашидов.Той обясни решението си: „Не сте свикнали да се отказват от власт ли? Има много причини за това. Минаха 10 години, аз съм бил два мандата министър. Второ – когато живееш в една среда, където се отчита скандалът, но не направеното, става много. Трето – аз имам професия. Борисов има правото да подновява състава и да има млади хора да работят“, посочи Вежди Рашидов.Той отрече Патриотите да са причина за отказа му, като ги нарече „диалогични и изключително точни хора“. „Причината съм лично аз“, каза скулптурът.", "date": "2017.05.04", "title": " Вежди Рашидов се отказал от министерския пост в последния момент"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2%d0%b0-%d0%be%d1%89%d0%b5-%d0%bf%d0%be-%d0%b3%d0%be%d0%bb%d1%8f%d0%bc%d0%b0-%d0%b1%d0%be%d0%bc%d0%b1%d0%b0-%d0%b2-%d0%bf%d0%bb%d0%be/", "text": "Нова, още по-голяма, неизбухнала бомба беше открита в пловдивския квартал „Тракия”, където преди два дни багер се натъкна на друг стар боеприпас. Ден по-късно, след като мястото беше охранявано от полиция повече от 18 часа, при оглед бяха открити още две бомби, които сапьори преместиха до военен полигон, където да бъдат обезвредени.Днес изкопните работи за полагане на подземни комуникации е продължила, но е трябвало отново да бъде спряна – заради новооткритата бомба, съобщава .Полицията пак огради терена, който ще остане с ограничен достъп, докато не бъде прочистен.В района преди години е имало военно поделение и се смята, че боеприпасите може да са останали от него.", "date": "2017.05.04", "title": " Откриха нова, още по-голяма, бомба в Пловдив"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%be%d0%bf%d1%80%d0%b5%d0%b4%d0%b5%d0%bb%d1%8f%d0%bd%d0%b5%d1%82%d0%be-%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b8%d1%82/", "text": "„Начинът, по който се определят депутатските заплати, в момента е неадекватен и несправедлив. Има нужда от нов подход за изчисляване на заплатите на народните представители. Трябва да спрем непрестанния им растеж“. Това заяви от парламентарната трибуна зам.-председателят на ПГ на „БСП за България“ Крум Зарков.Той заяви, че ако прогнозите на управляващите се сбъднат, само след месец два, всеки един от народните представители ще трябва да обяснява на избирателите защо е повишил за пореден път заплатата си. „Нормално е в страна, в която 2,5 млн. българи живеят под или около прага на бедността, това да дразни справедливо хората“, каза още той.Крум Зарков изтъкна, че полицаи, пожарникари, военни- работят, заедно с порциона за храна и извънредния труд, за заплата по-малка от средната за страната.„Според нашия правилник ние взимаме три пъти средната заплата за страната.“- припомни социалистът. Той подчерта, че са малко професиите, с толкова честа индексация на заплатите като депутатските. „Заплатите трябва не само да се замразят, но и да се намалят. Това трябва да е първа стъпка към преосмисляне на начина на определяне на заплатата“, категоричен бе зам.-председателят на ПГ на левицата.Крум Зарков обясни, че предложението на БСП е основната работна заплата на народните представители да бъде определена към декември 2016г., преди да влезе в сила последното преизчисление. Той посочи като аргумент справедливия гняв на българите, че депутатите още не са започнали да работят, а си увеличават заплатите.Крум Зарков призова народните представители да покажат този знак за солидарност и осъзната своята отговорност.", "date": "2017.05.04", "title": " Крум Зарков: Определянето на заплатите на народните представители не е справедливо"}
{"url": "https://trud.bg/%d0%b8%d0%b2%d0%be-%d1%85%d1%80%d0%b8%d1%81%d1%82%d0%be%d0%b2-%d0%b3%d0%b5%d1%80%d0%b1-%d0%bd%d0%b0%d0%bf%d1%80%d0%b0%d0%b2%d0%b8-%d0%be%d0%b3%d1%80%d0%be%d0%bc%d0%bd%d0%b8-%d0%ba%d0%be%d0%bc/", "text": "„Това правителство няма да направи нищо от абсолютно належащите за България реформи. В управленската програма на ГЕРБ не присъстват предизборните им обещания. Те са направили огромни компромиси с патриотите заради управлението.” Това заяви народният представител от „БСП за България” Иво Христов пред БНТ.Според него няма нищо изненадващо в новия кабинет „Борисов 3”. „Той няма да се различава нито от кабинета „Борисов 2”, нито от „Борисов 1”. Това е едно правителство на страха – да не се правят резки движения и да не се клати лодката, да не се предприемат каквито и да е управленски драстични реформи, тъй като това може да доведе до спадане на рейтинга на кабинета и поставяне под въпрос на властта”, посочи Иво Христов.По думите му редица от министрите са чиновници, а не политически лица, бушони, които  много лесно могат да бъдат сменяни. По думите му Борисов продължава да назначава т.нар. „красиви и умни” в проблемните министерства, които да служат за буфери. „Целта е ГЕРБ да бъде предпазен от политически негативи”, обясни още той.Христов видя и нова революционна стъпка в управлението на България с предлагането на Екатерина Захариева за вицепремиер с ресор – външни работи, като в същото време ще отговаря и за съдебната реформа. „Това означава, че съдебната реформа е продукт за външна, а не за вътрешна консумация. Да не се излагаме пред чужденците и да им покажем, че правим нещо”, разтълкува той.", "date": "2017.05.04", "title": " Иво Христов: ГЕРБ направи огромни компромиси с патриотите заради управлението"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%ba%d0%b0%d0%b1%d0%b8%d0%bd%d0%b5%d1%82-%d0%ba%d0%be%d0%b9-%d0%ba%d0%be%d0%b9-%d0%b5-%d0%b1%d0%b8%d0%be%d0%b3%d1%80%d0%b0%d1%84%d0%b8%d0%b8-%d1%81%d0%bd/", "text": "Министър-председател – Бойко Методиев БорисовРоден е на 13 юни 1959 г. Председател на ГЕРБ, министър-председател на България за трети мандат. (Първият: 27.07.2009 – 21.02.2013, вторият: 07.11.2014-14.11.2016.)Бойко Борисов бе главен секретар на МВР (2001-2005) и кмет на София (2005-2009). Като главен секретар на МВР бе удостоен със званието генерал-лейтенант. От 1985-1990 г. е преподавател във Висшия институт за подготовка на офицери на МВР. Заместник министър-председател – Томислав Пейков ДончевРоден е на 6 август 1973 г. в Габрово. Завършил е философия във ВТУ „Св. св. Кирил и Методий“. Магистърът по стопанско управление. вицепремиер по европейските фондове и икономическата политика в кабинета „Борисов 2“ (2014-2017).Кмет на Габрово (2007-2010), министър по управление на средствата от ЕС в кабинета „Борисов 1“, депутат в 42-рото НС(май 2013 – август 2014). Заместник министър-председател по икономическата и демографската политика – Валери Симеонов СимеоновРоден е на 14 март 1955 г. в град Долни чифлик, област Варна, в семейство на военен (запасен полковник от армията) и учителка. Завършва ямболската математическа гимназия с пълно отличие. На 17 май 2011 г. е сред тримата учредители на политическа партия „Национален фронт за спасение на България“. През 2014 и 2017 г. е избран за народен представител съответно от Патриотичния фронт и „Обединени патриоти“. Заместник министър-председател по обществения ред и сигурността и министър на отбраната – Красимир Дончев КаракачановРоден е на 29 март 1965 г. в град Русе. Председател на ВМРО и съпредседател на коалиция „Обединени патриоти“. Завършил е Софийския университет „Св. Климент Охридски“ със специалност история. Доктор по международно право и международни отношения. Депутат в 38-ото, 40-ото, 43-тото и 44-тото народно събрание. Зам.-председател на 43-тия парламент. Кандидат за президент на изборите през 2016 г. Заместник министър-председател по правосъдната реформа и министър на външните работи – Екатерина Спасова Гечева-ЗахариеваРодена на 8 август 1975 г. в Пазарджик. Магистър по право на Пловдивския университет „Паисий Хилендарски“. От 2001 до 2003 г. е адвокат. От август 2009 г. е заместник-министър на регионалното развитие и благоустройството. От януари 2012 г. е главен секретар на президента. Вицепремиер и регионален министър в два служебни кабинета – на Марин Райков и на Георги Близнашки. Правосъден министър в кабинета „Борисов 2“. Министър на финансите – Владислав Иванов ГорановРоден е на 30 април 1977 г. в Плевен. Завършил е счетоводство и контрол в Стопанската академия „Д. А. Ценов“ в Свищов. Работил е в Министерство на земеделието и горите. Получава магистърска степен през 1999 г. От 2001 до 2009 г. е началник-отдел „Социални разходи“ в Министерство на финансите. В първия кабинет на Бойко Борисов заема поста заместник-министър на финансите, а във втория е финансов министър. Министър на вътрешните работи – Валентин Иванов РадевРоден е на 6 февруари 1958 г. в град Елин Пелин. Завършил е Висшето военно артилерийско училище в Шумен с магистърска степен „Инженер по боеприпаси и химия на взривните вещества“. Магистър е по икономика от УНСС. Професионалната си кариера започва като началник на служба „Артилерийско въоръжение“. Бивш зам.-министър на отбраната, депутат от ГЕРБ. Министър на регионалното развитие и благоустройството – Николай Нанков НанковРоден е на 19 декември 1983 г. в Севлиево. Има магистърска степен по специалността „Регионално развитие и управление“ от Софийския университет „Св. Климент Охридски“. Нанков е народен представител в 43-тото народно събрание. Бил е заместник-министър на регионалното развитие в периода 2011-2013 г. Областен управител на Ловеч е през 2009-2011 г. Министър на труда и социалната политика – Бисер Христов ПетковРоден на 6.09.1963 г. в град Монтана. Завършил е икономика и организация на вътрешната търговия във ВИИ „Карл Маркс“-София. Специализирал е икономика в Австрия и Англия. Бил е председател на Държавната агенция за осигурителен надзор при МС и заместник-председател на Комисията за финансов надзор, ръководещ управление „Осигурителен надзор“. Директор на НОИ.Министър на правосъдието: Цецка Цачева ДанговскаРодена на 24 май 1958 г. в с. Драгана. Завършила е право в Софийския университет „Св. св. Климент Охридски“. До 1991 г. работи като юрисконсулт в Окръжния народен съвет в Плевен. От 1992 г. работи като адвокат. Цачева е първата жена, председател на българския парламент. На президентските избори през 2016 г. бе кандидат за президент на ГЕРБ, но загуби от Румен Радев. Министър на образованието и науката – Красимир Георгиев ВълчевКрасимир Вълчев е роден на 9 юни 1975 г. По образование е финансист. През септември 2009 г. става главен секретар на МОН. От 2002 г. работи в Министерството на финансите и е бил ангажиран с държавния бюджет в частта му за образование. Като главен секретар на МОН и експерт в МФ той е участвал в дейностите по регламентиране на делегираните бюджети, изготвяне на разходните стандарти и др. Министър на здравеопазването – Николай Кирилов ПетровРоден е на 29 август 1959 г. в гр. Средец. Завършва медицина във ВМИ-Варна през 1985 г. От 1991 г. е зам.-началник на отделението по анестезиология и анимация във ВМА-Бургас.През 2009-а става президент на Дружеството на анестезиолозите в България.От 3 юни 2014 г. е началник на ВоенномедицинскаТА академия. От 13 март 2013 до 29 май 2013 г. е здравен министър в служебното правителство на Марин Райков. Министър за българското председателство на Съвета на ЕС 2018 – Лиляна ПавловаРодена е на 6 декември 1977 г. в София.Завършва международни икономически отношения в УНСС. До 2009 г. е началник-отдел в дирекция „Национален фонд“ в Министерството на финансите. От 2009 г. е заместник-министър на регионалното развитие и благоустройството. Павлова е регионален министър в предишните два кабинета на Бойко Борисов. Министър на културата – Боил Василев БановРоден е на 26.05.1971 г. в София.Завършва режисура за драматичен театър в НАТФИЗ „Кръстьо Сарафов“. От 14 години е директор на Драматично-куклен театър „Иван Димов“ – Хасково. В предишното правителство беше заместник на Вежди Рашидов и отговаряше за театралните въпроси, когато скулпторът ръководеше културното министерство, а преди това бе зам.-министър на културата и в правителството на Георги Близнашки. Министър на околната среда и водите – Нено Ненов ДимовРоден е през 1964 г. в София.Магистър по математика от СУ „Св. Климент Охридски“ от 1991 г. Доктор по физика на БАН от 1997 г. Главен секретар на МОСВ (1997-1999), зам.- министър на околната среда и водите (1997-2001), член на УС на Европейската агенция по околна среда (1997-2002), член на преговорния екип за членство на България в Европейския съюз, депутат (2005-2009). Министър на земеделието, храните и горите -Румен Андонов ПорожановРоден е на 17 август 1964 г. в Разлог.Завършил в УНСС икономика и управление на селското стопанство.От 2009 до 2011 г. е началник на кабинета на министъра на финансите. От март 2011 до август 2013 г. е изпълнителен директор на Държавен фонд „Земеделие“ (избран отново за поста на 27 ноември 2014 г.)От 6 август до 7 ноември 2014 г. е министър на финансите в кабинета „Близнашки“. Министър на транспорта, информационните технологии и съобщенията – Ивайло Ангелов МосковскиРоден е на 19 юли 1972 г. в Плевен.Завършва УНСС със специалност „Публични финанси“ и финансов мениджмънт в Стопанска академия в Свищов.През 2009 г. става зам.-министър на транспорта, информационните технологии и съобщенията. Транспортен министър и в двете досегашни правителства на Бойко Борисов. Заема поста от май 2011 до март 2013 г. и е назначен повторно ноември 2014 г. Министър на икономиката – Емил Любенов КараниколовРоден е 3 юни 1980 г.Завършва право в УНСС през 2001 г. От 2004 до 2006 г. е юрисконсулт в Столичната община, а от 2006 г. е сътрудник в кабинета на зам.-кмета по сигурността Юлия Ненкова. През 2010 г. става директор на специализираната администрация в Областна управа-София. От май 2011 г. е изпълнителен директор на Агенцията за приватизация и следприватизационен контрол. Министър на енергетиката – Теменужка Петрова ПетковаРодена е на 18 януари 1967 г. Магистър по счетоводство и контрол от УНСС. Преминава обучения в министерствата на финансите на Ирландия, Великобритания и Португалия.Министър на енергетиката в кабинета „Борисов 2“ от 7 ноември 2014 г. Зам.-министър на финансите в кабинета „Близнашки“(2014 г.). В периода 2010-2013 г. е директор на Агенцията за финансова инспекция (АДФИ). Министър на туризма – Николина Панайотова АнгелковаРодена е на 30 ноември 1979 г. в Крумовград. Магистър по право в УНСС.През 2013 г. става заместник-министър на регионалното развитие и благоустройството. На 6 август 2014 г. вече е министър на транспорта, информационните технологии и съобщенията в служебното правителство на Георги Близнашки. Министър на туризма в кабинета „Борисов 2“. Министър на младежта и спорта – Красен Кирилов КралевРоден е на 2 януари 1967 във Варна. Завършва медицинския университет в града, след това специализира глобален маркетинг и управление на политически кампании в университета на Южна Каролина и Асоциацията на националните рекламодатели на САЩ.Кралев е сред учредителите на политическа партия „Новото време“. На 7 ноември 2014 г., Кралев става министър на младежта и спорта на България.", "date": "2017.05.04", "title": " Новият кабинет – кой кой е (БИОГРАФИИ, СНИМКИ)"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d1%89%d0%b5-%d1%82%d1%8a%d1%80%d1%81%d1%8f-%d0%b1%d0%b0%d0%bb%d0%b0%d0%bd%d1%81-%d0%bc%d0%b5%d0%b6%d0%b4%d1%83-%d0%b5%d0%ba%d1%81%d0%bf%d0%b5/", "text": "Вярно е, че политическата ми кариера е свързана с десницата, но приемам номинацията си по-скоро като експертна. Това заяви в кулоарите на парламента номинираният за министър на околната среда и водите от квотата на Обединени патриоти Нено Димов.Той обясни, че е експерт в сферата на околната среда и в кариерата си е извървял цялата йерархия – от младши специалист до зам.-министър. „През последните 5 години преподавам в Софийския университет „управление на околната среда“, така че приемам по-скоро номинацията си като експертна“, каза Димов.„В работата си ще търся най-добрите експертни решения, но ми е пределно ясно, че има решения, които дори експертно да са добри, може да не са добри политически. Това са онези сфери, в които трябва да се намери политически баланс. Там ще се следва правителствената политика и ще се търси именно този баланс“, посочи новият екоминистър.Имаме дясно консервативно правителство и експертните решения трябва да бъдат съобразени с този тип политика, подчерта Димов.„Няма да направя компромис с едно нещо – спазването на законите, обеща новият министър на околната среда и водите.Той каза още, че е нормално е зам.-министрите да са част от политическите формации в управлението.", "date": "2017.05.04", "title": " Нено Димов: Ще търся баланс между експертните решения и политическия профил на кабинета"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%89%d0%b5-%d0%bd%d0%be%d1%81%d0%b8%d0%bc-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0/", "text": "Ще носим политическа отговорност за хората, които сме предложили. Това е обявено, записано в нашето споразумение, че ние можем и имаме правото да предлагаме хора, които не са политически ангажирани. Това заяви пред журналисти в парламента номинираният за вицепремиер Валери Симеонов.Той каза още, че лично е поискал да отговаря за борбата с демографската криза. Заложили сме си сериозни цели, затова пожелах да отговарям за икономиката и демографията.Поемаме отговорността изцяло върху себе си, няма да има прехвърляне на топката, както в предишни управления. Ще отговаряме за цялостното поведение на правителство, каза Валери Симеонов и допълни, че има желание за цял 4-годишен мандат.На въпрос какви ще бъдат приоритети му в изпълнителната власт, Валери Симеонов отговори: „Програмата. Четете програмата”.Валери Симеонов не коментира кой ще поеме ръководството на парламентарната група на „Обединени патриоти”, след като двама от съпредседателите – той и Красимир Каракачанов, влязат в изпълнителната власт.„В България, в Народното събрание, ръководители дал Господ”, заяви Симеонов.Нашите министри са трима – Красимир Каракачанов, Нено Димов и Емил Караниколов. До последно в обществената телевизия и Румен Порожанов се представяше за наше предложение, но той е предложение на ГЕРБ.", "date": "2017.05.04", "title": " Валери Симеонов: Ще носим политическа отговорност за назначенията си"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b7%d0%b0-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d0%bd%d0%b0%d0%b4-%d1%83%d0%bd%d0%b8%d1%84%d0%be%d1%80%d0%bc%d0%b5%d0%bd-%d1%81/", "text": "Издирван за нападение над полицай се предаде в сливенската полиция тази сутрин, съобщиха от ОД на МВР-Сливен. Мъжът е пристигнал в районното управление със своя адвокат.Мъжът е от ромския квартал „Надежда“, където вчера имаше полицейска акция след сигнал за силна музика. Двама мъже бяха арестувани за нападение на полицаи и повреда на служебни автомобили. Един от служителите бе настанен в болница със средна телесна повреда. При акцията е била оказана съпротива, което е наложило използването на всички законови средства за овладяване на конфликта.В момента тече разпит на мъжа.", "date": "2017.05.04", "title": " Издирван за нападение над униформен се яви в полицията в Сливен"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2%d1%8a%d0%b2-%d0%b2%d0%bb%d0%b0%d1%81%d1%82%d1%82%d0%b0-%d0%bf%d1%80%d0%b0%d1%89%d0%b0%d0%bc%d0%b5-%d0%b3%d1%80%d0%b0%d0%bc/", "text": "Във властта трябва да влизат грамотни хора, а не партийни функционери. Това заяви в кулоарите на парламента Красимир Каракачанов от „Обединени патриоти“, на въпрос за министерските номинации на неговата формация – Нено Димов и Емил Караниколов, за които се твърди, че не са достатъчно близки до ОП. В новия кабинет Каракачанов е номиниран за за вицепремиер и военен министър.„В края на краищата ние влизаме в едно управление не за да си покажем партиите, а да покажем, че идеите ни могат да бъдат реализирани от компетентни хора“, посочи Каракачанов и добави, че след като е предложил някого, носи политическата отговорност за номинацията си.По отношение на заместник-министрите и областните управители, Каракачанов каза, че бъдещите кандидатури ще са компетентни и дейни.Той отрече, че Павел Шопов ще бъде заместник-министър на транспорта и информационните-технологии.", "date": "2017.05.04", "title": " Каракачанов: Във властта пращаме грамотни хора, а не партийни функционери"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6/", "text": "Столични полицаи задържаха двама мъже непосредствено след кражба на автомобил, съобщават от пресцентъра на МВР.Софиянците А.Н. /43 г./ и П.К.-Тъпото /32 г./, и двамата с множество криминални прояви, свързани с моторни превозни средства, са задържани половин час след полунощ на 1 май в ж.к. „Манастирски ливади”. Полицейска операция е проведена от служители на секторите „Престъпления, свързани с МПС” и „Кобра” при СДВР. В хода й двамата били арестувани, непосредствено след като направили опит да укрият в гаражна клетка, взета от тях под наем за целта, противозаконно отнет от кв. „Редута” лек автомобил „Мазда 6”.При задържането мъжете оказали яростна съпротива, което наложило употреба на физическа сила и помощни средства – белезници. Последвали процесуално-следствени действия в жилищата на двамата задържани. Оттам полицаите иззели множество технически средства, съотносими към престъпната им дейност, в това число устройства за заглушаване на GPS сигнали, ключове за автомобили, мобилни телефони, компютри, метално устройство за взломяване тип „тирбушон” и множество части от МПС.Първоначално А.Н. и П.К. са задържани с полицейски мерки за срок до 24 часа. След доклад на материалите, събрани в рамките на образуваното досъдебно производство, в Софийската районна прокуратура, на двамата са повдигнати обвинения за престъпление по чл. 346 от НК. Наложени са им мерки за неотклонение „задържане под стража“ за срок до 72 часа. Работа по документиране на цялостната им престъпна дейност продължава.Само преди няколко месеца А.Н. бе арестуван, след като в двора на дома му бяха установени множество укрити крадени автомобили от марките „Мазда”, „Пежо” и „Ситроен”, някои от тях цели, други разфасовани на части. За деянието мъжът престоя в следствения арест със 72-часова мярка за неотклонение. ", "date": "2017.05.04", "title": " Столични полицаи задържаха двама мъже непосредствено след кражба на автомобил"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b3%d0%bb%d0%b0%d1%81%d1%83%d0%b2%d0%b0-%d0%bd%d0%be%d0%b2%d0%b8%d1%8f-%d0%ba%d0%b0%d0%b1%d0%b8%d0%bd%d0%b5%d1%82/", "text": "Започна заседанието, на което трябва да бъде гласуван съставът на новото правителство.Димитър Главчев прочете указа на президента, с който предлага Бойко Борисов да бъде излъчен за министър-председател.Цветан Цветанов представи биографична справка за кандидата за премиер Борисов.", "date": "2017.05.04", "title": " Парламентът гласува новия кабинет"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b4%d0%b5%d0%bd%d0%b8%d1%86%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d1%82%d1%80%d1%8f/", "text": "Рано е да давам оценка на това правителство. Все още не сме видели дори управленската му програма. Тя ще бъде факт и му пожелавам успех. Това заяви президентът Румен Радев на влизане в Народното събрание преди гласуването на новия кабинет с премиер бойко Борисов.На въпрос дали служебният министър по евроинтеграцията Деница Златева е трябвало да продължи работата си и в кабинета „Борисов 3“, държавният глава каза: „Според мен, държавнически погледнато, да. Но това е лично нейно решение“.„Надявам се да има приемственост в областта на председателството на Съвета на ЕС, сигурност на външната политика”, добави Радев.Според президента е рано да се съди дали кабинетът ще изпълни 4-годишния си мандат. „Това зависи от управленската програма, от начина на реализация на политиките, от приоритетите, които са поставени, но има като че ли един стремеж на всяка цена да бъдат изкарани 4-те години. За мен това гарантира стабилност, но не е най-важният критерий. Най-важният критерий е добре свършената работа“, подчерта Румен Радев.", "date": "2017.05.04", "title": " Радев: Деница Златева трябваше да остане в правителството, но това е лично нейно решение"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-ha%d0%bc%d0%b8pa%d0%bce-ce-%d0%b2-%d0%b8c%d1%82op%d0%b8%d1%87eck%d0%b8-%d0%bco%d0%bce%d0%bd%d1%82-%d0%b7a-c%d0%b2e%d1%82a/", "text": "Πo вoлятa нa бългapcĸия нapoд ГEPБ и Oбeдинeни пaтpиoти пoeмa oтгoвopнocттa зa yпpaвлeниeтo нa Бългapия в cлeдващитe 4 гoдини. Haмиpaмe ce в иcтopичecĸи мoмeнт зa cвeтa и зa Eвpoпa – пoлитичecĸaтa нecигypнocт, иĸoнoмичecĸи пpoблeми, нecигypнocттa в paйoнa. Това заяви от парламентарната трибуна Бойко Борисов – лидер на ГЕРБ и номиниран за министър-председател от най-голямата парламентарна група, преди гласуването на персоналния състав на Министерски съвет.Преодоляваме различията си, продължаваме по пътя на евроатлантическата интеграция, каза Борисов и благодари на служебното правителство за всичко свършено за българското председателство на Съвета на ЕС.Нашето общо разбиране е, че гражданите ни се нуждаят от сигурност в държавата и институциите и от отговорно управление, каза Борисов. Ще предприемем мерки за сигурността на гражданите, защита на националните ни граници, които са наш основен приоритет.Продължаваме активната работа по ограничаване на контрабандата и борба със сивата икономика. „Обществото ни има очакване и ще отговорим на него с продължаване на съдебната реформа“, посочи Борисов. „Ще предложим нов антикорупционен закон, който ще създаде единен антикорпуционен орган“, обясни той и допълни, че ще се създаде нов ред за борба с корупцията. „Поемаме ангажимент до края на 2018 година да бъдат изпълнени 17- те препоръки от Механизма за сътрудничество и оценка“, каза още лидерът на ГЕРБ.Основната цел на България е интеграция в Еврозоната, каза още Борисов. Валутният борд остава неприкосновен, подчерта той.Борисов изтъкна, че енергийната сигурност също е ключова.По думите му образователната система ще бъде основа за извисяване на българския дух, ангажира се с увеличаване на бюджета за образование. Ежегоден ръст на средствата за наука, изграждането на технологични центрове. „Ангажираме се с увеличаване на инвестициите в образованието и увеличаването на бюджета за образование“, обясни Бойко Борисов и допълни, че правителството предвижда и ежегоден ръст на средствата за наука. „Подобряване на здравето на нацията е стратегически приоритет за управлението ни“, коментира лидерът на ГЕРБ.Борисов изтъкна като приоритети на правителството му и демонополизация на НЗОК, както и преодоляването на регионални дисбаланси.Друг приоритет е завършване на магистралния пръстен на страната, за да се намалят регионалните различия. Нямаме основание да се откажем от изграждането на модерна инфраструктура, каза Борисов. „Това ще помогне за развитие на регионите и намаляване на регионалните различия“, заяви той и уточни, че правителството поема ангажимент за доизграждането на АМ „Хемус“, АМ „Струма“, АМ „Калотина-София“, Южната дъга, разширението на метрото в София и други.Ще се въведе електронна винетка и ТОЛ такса за тежкотоварните автомобили, каза още Бойко Борисов.„В името на българските граждани и българската държава, ПП ГЕРБ и коалиция „Обединени патриоти” преодоляваме различията си, вижданията си по много въпроси и постигнахме съгласие по основните приоритети в работата на съвместното ни правителство”, подчерта още Борисов.", "date": "2017.05.04", "title": " Бойко Борисов: Ще защитим границите, ще ограничим контрабандата. Влизането в Еврозоната е приоритет"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d0%b5-%d1%81%d1%8a%d0%bc-%d0%be%d1%81%d1%82%d0%b0%d0%b2%d0%b8%d0%bb%d0%b0-%d1%81/", "text": "Не съм оставила съдебната реформа. Това каза пред журналисти на влизане в сградата на парламента народният представител от ПГ на ГЕРБ и бъдещ вицепремиер и министър на външните работи Екатерина Захариева.„Ще разчитам на хора като Ради Найденов, който е един от най-добрите дипломати. Един министър трябва да има екип. Чувствам се подготвена. Има какво да уча, човек винаги има какво да учи“, коментира Захариева.Попитана защо е изоставила съдебната реформа, Захариева отговори с думите: „Напротив, предложението на премиера Борисов е да бъда вицепремиер, който ще отговаря за правосъдната реформа, така че не съм я оставила със сигурност“.", "date": "2017.05.04", "title": " Екатерина Захариева: Не съм оставила съдебната реформа"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd/", "text": "И аз очаквах Лиляна Павлова да оглави Министерството на регионалното развитие и благоустройството (МРРБ). Това заяви номинираният за титуляр на ведомството Николай Нанков, досегашен заместник-министър пред БТВ.Той обаче не пожела да разкрие нищо „от кухнята” – защо се е стигнало именно до неговата номинация. „Премиерът е номинирал кандидатите, не е редно аз да коментирам”, каза Нанков.Той увери, че Павлова му е дала съвети за бъдещата работа, а той самият се надява приятелските им отношения да се запазят.„Министерството на Лиляна Павлова, свързано с подготовката на председателството на Съвета на ЕС, е не по-малко важно като ресор – то е изключително отговорно”, подчерта той.По отношение на приоритетите в МРРБ той заяви, че санирането е задължително в дългосрочен план, но ще има промени в програмата, като поетапно ще започне да се въвежда съфинансиране от страна на собствениците.Сред останалите приоритети е балансираното развитие и намаляването на диспропорциите в районите в страната.", "date": "2017.05.04", "title": " Новият регионален министър Николай Нанков: И аз очаквах Лиляна Павлова да е титуляр"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b1%d1%81%d0%bf-%d1%89%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%bf%d1%80%d0%be%d1%82%d0%b8%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb/", "text": "БСП ще гласува против правителство,  предложено от Бойко Борисов, поради 3 причини, каза лидерът на БСП Корнелия Нинова от парламентарната трибуна.Първата е сериозните различия по нашите идеи и програми за развитието на икономиката, за борба с бедността, за модерно образование, свързано с икономиката, за достъпно здравеопазване, корупцията и престъпността. В наше лице ще имате алтернатива на вашата програма, с конкретни предложения идеи и разумни аргументи..Втората причина, поради която няма да подкрепим предложеното правителството, е заради това, че приоритетите за управление, които определиха сега, са отказ от предизборните ви обещания. Това е правителство на подмяната на това, което обещахте, заяви Нинова.Третата причина – заради несигурността на България, която залагате в коалиционното споразумение.„Поздравяваме „Обединените патриоти” за израстването от „България вън от ЕС и НАТО” до „Ще продължим неотклонно по пътя на европейската интеграция”. Поздравления, имаме един приоритет, по който всички партии в този парламент сме абсолютно единодушни – бъдещото на България е европейското бъдеще”, допълни още Нинова.Сигурно знаете, че въпреки приоритетите ви бедност и доходи, в коалиционното споразумение не се споменава думата бедност. „В предизборната програма сте предвидили допълнително мерки за подпомагане на енергийно слабите хора – увеличиха се цените на газа, парното. Отказали сте се в коалиционното си споразумение от това“, коментира тя. „Това не е отстъпление, това е тотална промяна на политиката ви спрямо енергийно бедните“, посочи тя. „Това не е въпрос на програма, а на морал – оставям го без коментар“, допълни лидерът на БСП.Относно програмата за саниране Корнелия Нинова посочи, че коалиционното правителство я продължава, въпреки заключението на служебния кабинет, че са допуснати лоши практики и завишени референтни стойности. „Увеличавате финансирането за саниране, отново с подмяна в политиката“, поясни тя и уточни, че българските граждани ще бъдат натоварени да плащат за санирането.", "date": "2017.05.04", "title": " Нинова: БСП ще гласува против правителство, предложено от Бойко Борисов"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8%d0%bd-%d1%81-1000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b0-%d1%82%d1%83/", "text": "Англичанин ще плати санкция от 1000 лева, след като съдът в Разлог потвърди наказателното постановление на кмета на община Банско Георги Икономов.54-годишният чужденец С. Д. извършвал туристическа дейност незаконно. При извършена проверка на 11.08.2015 г. към 15,30 часа в къща в Банско, стопанисвана от нарушителя, комисия от общински служители установила, че се настаняват туристи в обекта, без обектът да е категоризиран от общината. В момента на проверката е имало трима туристи. Затова кметът наложил административно  наказание „глоба“ от 1000.00 лв. за нарушението.Собственикът обжалва наказанието пред съда в Разлог. Магистратите са категорични, че лице, извършващо туристическа дейност в туристически обект, е длъжно да предоставя туристически услуги в категоризиран туристически обект или в обект, на който е издадено временно удостоверение за открита процедура за категоризиране. Безспорно установено е по делото, че към момента на проверката в туристическия обект е извършвана туристическа дейност и жалбоподателят, стопанисващ обекта, не е притежавал удостоверение за категория на процесния обект.Решението подлежи на обжалване с касационна жалба в 14-дневен срок от получаване на съобщението от страните пред Административен съд-Благоевград.", "date": "2017.05.04", "title": " Англичанин с 1000 лв. глоба за незаконна туристическа дейност в Банско"}
{"url": "https://trud.bg/7-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d0%bb%d1%83%d0%b4%d1%81%d1%82%d0%b2%d0%be-%d1%81-%d0%bc%d0%b0%d0%bb%d0%be%d0%bb%d0%b5%d1%82%d0%bd%d0%b0/", "text": "Седем години затвор при първоначален строг режим за блудство с малолетна получи мъж от Гоце Делчев. Районният съд уважи иска от 8500 лева на родителите на пострадалата девойка за причинени неимуществени вреди.Магистратите в Гоце Делчев постановиха най-строгата присъда за това престъпление на О. Ч. заради тежкото му криминално минало. Мъжът има куп ефективни присъди за най-различни престъпления, сред които и десет години затвор за убийство, които той е излежал в периода от 2005 до 20013 година.Поредното престъпление рецидивистът извършил на 26 февруари 2015 година в дома си в Гоце Делчев. Там той подмамил 14-годишната М. К., след което осъществил блудствени действия след употреба на сила срещу беззащитното момиче.Пострадалата М. И. К. е ученичка в Помощно училище в Гоце Делчев.През 2014 година двамата се запознали във фейсбук и комуникирали онлайн. Макар и на профила на подсъдимия да нямало негова снимка, М. К. го познавала по физиономия. Една вечер през лятото на 2014 година пострадалата К. заедно с приятелката й Е. И. били в градския парк. Около 20.00 часа в парка отишъл и подсъдимият Ч., който заплашил момичета с нож и ги подгонил, но те успяли да избягат и да се приберат с такси.М. К. споделила за случилото се с родителите си. След този случай М. К. нямала контакт с подсъдимия Ч.Около 14.30 часа на 26.02.2015 година подсъдимият Ч. се обадил на М. К. по мобилния телефон и й се извинил за случая в парка, казал й, че иска да се срещнат, за да й се извини лично очи в очи. Тъй К. М. К. се съгласила да се срещнат, за да си няма повече проблеми с него, подсъдимият й обяснил къде живее и се уговорили да се срещнат на стълбите пред дома му.Когато К. стигнала къщата му, подсъдимият я хванал с едната ръка за косата й, а с другата ръка затиснал устата й. Така я завлякал до стая на втория етаж, където осъществил блудствени действия. След като удовлетворил нагона си, той я изгонил.Магистратите бяха категорични, че престъпното деяние е извършено от подсъдимия Ч. с  пряк умисъл. Той е съзнавал, че пострадалата не е навършила 14-годишна възраст и не е съгласна да участва в осъществяването на блудственото действие.", "date": "2017.05.04", "title": " 7 години затвор за блудство с малолетна"}
{"url": "https://trud.bg/%d0%b4%d0%b5%d0%bd-%d0%bd%d0%b0-%d1%82%d1%80%d0%b0%d1%83%d1%80-%d0%b2-%d1%81%d0%bb%d0%b0%d0%b2%d1%8f%d0%bd%d0%be%d0%b2%d0%be-%d0%b7%d0%b0%d1%80%d0%b0%d0%b4%d0%b8-%d0%b7%d0%b0%d0%b3%d0%b8%d0%bd%d0%b0/", "text": "Днес в Славяново е ден на траур в памет на починалия вчера по време на час осмокласник. Пред сградата на кметството е спуснато черно знаме.Двама психолози от Националната мобилна група към просветното ведомство започват работа с децата от класа, в който стана трагичният инцидент, информира  До този момент няма повдигнато обвинение по случая. Досъдебното производство за причинена смърт по непредпазливост, е срещу неизвестен извършител, уточниха от Окръжната прокуратура в Плевен.„Към настоящия момент няма повдигнато обвинение. Вчера е било задържано за срок от 24 часа по Закона за МВР момчето, което всъщност е нанесло няколко удара, вследствие на което е паднало на земята и впоследствие е починало другото дете. Не е вземана мярка за неотклонение по отношение на заподозряното лице. Причините за смъртта ще станат известни, след като бъде изготвено заключението по съдебно-медицинската експертиза“, каза прокурор Рени Кирилова, говорител на Окръжна прокуратура-Плевен.", "date": "2017.05.04", "title": " Ден на траур в Славяново заради загиналия вчера осмокласник"}
{"url": "https://trud.bg/%d0%b8%d0%b7%d0%b1%d0%be%d1%80%d1%8a%d1%82-%d0%bd%d0%b0-%d0%bd%d0%be%d0%b2%d0%b8%d1%8f-%d0%ba%d0%b0%d0%b1%d0%b8%d0%bd%d0%b5%d1%82-%d0%bf%d1%80%d0%b5%d0%b7-%d0%be%d0%b1%d0%b5%d0%ba%d1%82%d0%b8%d0%b2/", "text": "Страната ни и нейните граждани се нуждаят от отговорно управление, заяви днес в Народното събрание лидерът на ГЕРБ Бойко Борисов, който е номиниран за премиер. „По волята на българския народ двете политически формации – ПП ГЕРБ и коалиция „Обединени патриоти“ поемаме отговорността за управлението на България в следващите 4 години, подчерта той.БСП няма да подкрепи правителство, предложено от Бойко Борисов, заяви от парламентарната трибуна лидерът на БСП Корнелия Нинова.", "date": "2017.05.04", "title": " Изборът на новия кабинет през обектива на „Труд“"}
{"url": "https://trud.bg/%d1%81-%d1%88%d0%b5%d1%81%d1%82%d0%b2%d0%b8%d0%b5-%d1%89%d0%b5-%d0%b1%d1%8a%d0%b4%d0%b0%d1%82-%d0%be%d1%82%d0%b1%d0%b5%d0%bb%d1%8f%d0%b7%d0%b0%d0%bd%d0%b8-114-%d0%b3%d0%be%d0%b4%d0%b8%d0%bd%d0%b8/", "text": "Благоевградската общественост ще почете паметта на Гоце Делчев с шествие по централните улици на града до площад „Македония“ на 4 май. На тази дата се навършват 114 години от смъртта на българския революционер. Първият лъч от шествието ще тръгне под съпровода на Биг Бенд- Благоевград от сградата на Община Благоевград в 18.15 часа. В него ще се включат ученици от Професионална гимназия по туризъм и лека промишленост „Гоце Делчев“.Вторият лъч ще тръгне в същия час от паметника на Тодор Александров, предвождан от Детски духов оркестър. Участие в шествието ще вземат общественици, представители на ВМРО, Младежки Македонски научен институт, клуб „Традиция“ и възпитаници на Център за личностно и творческо развитие на децата на Благоевград. От 18.30 часа ще бъдат положени венци и цветя пред паметника на Гоце Делчев, който се извисява на площад „Македония“ в областния център на Пиринско. В същия ден, от 13.30 часа в зала 201 на V корпус към ЮЗУ „Неофит Рилски“- Благоевград ще бъде прожектиран филм „Още ли бродиш“, разказващ за съдбата на тленните останки на Гоце Делчев след неговата смърт в с. Баница и съдържа уникални кадри, непоказвани досега.Георги (Гоце) Николов е един от най-значимите български революционери, водач и идеолог на Българските македоно-одрински революционни комитети, по-късно известни като Вътрешна македоно-одринска революционна организация.", "date": "2017.05.04", "title": " С шествие ще бъдат отбелязани 114 години от смъртта на Гоце Делчев в Благоевград"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%bd%d0%b0%d1%83%d1%87%d0%b0%d0%b2%d0%b0-%d0%b1%d0%bb%d0%be%d0%bd%d0%b4%d0%b8%d0%bd%d0%ba%d0%b0%d1%82%d0%b0-%d0%ba%d0%be%d0%b3%d0%b0%d1%82%d0%be-%d0%be%d1%82%d0%b8/", "text": "– Никога досега не се съмнявах във верността на жена си. Но откак се преместихме от Ямбол във Варна това не е така.– Защо, какво се случи във Варна?– Нищо. Но забелязах, че когато се развали телевизорът ни, техникът беше същият. Късно вечерта. Някой звъни на пожарната. Чува се притеснен женски глас:– Ало, трима мъже се опитват да се качат на терасата ми!– Имате грешка това е пожарната, а не полицията – отговаря пожарната.-Не, точно вас търся. Мъжете имат нужда от стълба! Трима дебели германци излизат от затвора и се заклеват да повторят всичко, което чуят. Минават покрай една детска градина и децата започват да им викат:– Трима дебели германци, трима дебели германци!Продължават напред и виждат дете с топка, което вика:– Раз-два-три, бум в стената, раз-два-три, бум в стената!Продължават, виждат една жена да вика:– За едно пакетче семки, за едно пакетче семки!Продължават и виждат едно семейство, което вика:– Отиваме на пътешествие, отиваме на пътешествие!Тръгват да пресичат и виждат убита жена. Полицай ги вижда и ги пита:– Koй я уби?Те решели, че е удачен момент да повторят всичко:– Трима дебели германци, трима дебели германци!– Как я убихте?– Раз-два-три, бум в стената, раз-два-три, бум в стената!– Защо я убихте?– За едно пакетче семки, за едно пакетче семки.– О, идвате с мен в затвора!– Отиваме на пътешествие, отиваме на пътешествие! Отива блондинка при гледачка:– Кажи ми как ще изкарам лятната ваканция?– Ще имаш много емоции и секс и накрая ще ядеш голям бой.– Ама как така?– Мъжът ти ще научи. Възрастна и строга учителка пита децата:– Какво дава кокошката?– Яйца – отговорила Марийка.– Точно така. А какво дава кравата?– Мляко – отговорила Стефка.– Правилно – казала учителката. – А какво дава овцата?Иванчо ядосан отговорил:– Дава уроци и гадни задачи за домашно. – Миличка, четвъртък почва световното, ще има мач. Ето ти две стотачки, остави ме на мира и си измисли нещо.– Благодаря. То даже не ми трябват чак двеста лева, за да правя нещо без теб два часа.– Какви два часа? Не искам да те виждам през следващия месец. Една стопаджийка спира шофьор на камион и го пита:– Може ли да ме закарате до Варна?– Разбира се, не отказвам на бременни жени.– Но аз не съм бременна!– Е, до Варна има много път… Адвокат посещава беден англичанин, вади от папката официален документ и започва да чете:– Поръчано ми е да ви съобщя, че е починал ваш далечен роднина и цялото му имущество е завещано на вас. Получавате имението заедно с всички заобикалящи го гори, сто хиляди лири стерлинги и любимото му куче.Наследникът дръпва от лулата си, изпуска облак дим и пита:– А каква порода е кучето? Възрастни съпрузи се разхождат в парка. Жената казва:– Пешо, помниш ли как ме чакаше ей на онази пейка преди 38 години?– Помня, там пак седи някакъв идиот. В музея гид обяснява на посетителите:– Това е синът на фараона, това е жената на фараона, това е братът на фараона, а това е мумията на фараона.– А мумията каква му се пада на фараона? – попитал учуден един от посетителите. – Защо изоставяш мъжа си?– Защото ме заблуди! Едно време ми разправяше, че в леглото е като орел.– И какво?– Ами аз да не съм орнитолог? Откъде да знам, че орлите правели секс веднъж в годината? Шepлoĸ Xoлмc и д-p Уoтcън paзглeждaт cлeди oт пoдмeтĸи нa мecтoпpecтъплeниeто. Извeднъж Xoлмc ĸaзвa:– Уoтcън, вcичĸo e яcнo. Kpaдeцът e нocил oбyвĸи нoмep 46.– Зa бoгa Xoлмc, ĸaĸ paзбpaxтe?– Eлeмeнтapнo, дpaги ми Уoтcън, ĸpaдeцът cи e зaбpaвил oбyвĸaтa. Πpecтapeлият cъp Джoн ceди нa пeйĸa в пapĸa. Haблизo минaвa гoтинa мaдaмa. Лopдът пpoшeпвa нa cлyгaтa cи:– Джeймc, бъpзo ми дaй изĸycтвeнaтa чeлюcт! Иcĸaм дa й пoдcвиpнa. Мъж сяда пред телевизора, за да гледа повторението на мача, който е изпуснал. Жена му го пита:– Искаш ли да ти кажа резултата от мача?– Не, не искам. Мачът няма да ми е интересен. Остави ме да гледам!– Както искаш. Но гол няма да видиш. – Иванова, съпругът ви е голям подлец!– Защо, Георгиева, какво ви е направил?– Ми или момче, или момиче.", "date": "2017.05.04", "title": " Какво научава блондинката, когато отиде при гледачка"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%b8%d0%b3%d1%83%d1%80%d0%b5%d0%bd-%d1%81%d1%8a%d0%bc-%d0%b2-%d1%82%d0%b2%d1%8a%d1%80%d0%b4%d0%b0%d1%82/", "text": "Отговорността е огромна, но съм сигурен в твърдата воля и решителност, с която Бойко Борисов ще работи за просперитета на България. Това каза председателят на ПГ на ГЕРБ Цветан Цветанов от парламентарната трибуна.„Вярвам, че заедно с МС и парламентарната подкрепа, ще може да се постигне политическа и институционална стабилност, която е най-важна за страната ни“, заяви той.„Убеден съм, че с тази номинация и с възможността Бойко Борисов да състави кабинет ще даде възможност да се движим в единствения път за България- европейския“, обясни Цветан Цветанов и благодари на всички депутати, които ще подкрепят номинацията.„Пожелавам успех на Бойко Борисов и МС и се надява, че днес полагаме началото на добро бъдеще за България“, каза още той.", "date": "2017.05.04", "title": " Цветан Цветанов: Сигурен съм в твърдата воля и решителност на Борисов"}
{"url": "https://trud.bg/%d0%b7%d0%bc%d0%b8%d1%8f-%d0%bf%d1%80%d0%be%d0%bf%d1%8a%d0%bb%d0%b7%d1%8f%d0%bb%d0%b0-%d0%b2-%d0%be%d1%84%d0%b8%d1%81-%d0%bd%d0%b0-%d1%84%d0%b8%d1%80%d0%bc%d0%b0-%d0%b2-%d0%bf%d0%be%d0%bb%d1%81%d0%ba/", "text": "Змия пропълзяла в частна фирма на ул. „Индустриална” в Полски Тръмбеш. Сигнал за влечугото бил подаден в сряда в 13,42 часа в оперативния център на пожарната във Велико Търново.Двама огнеборци пристигнали на място, хванали студенокръвното животно и го пуснали на безопасно място извън града.", "date": "2017.05.04", "title": " Змия пропълзяла в офис на фирма в Полски Тръмбеш"}
{"url": "https://trud.bg/%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%b4%d0%bf%d1%81-%d1%89%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%bf%d1%80%d0%be%d1%82%d0%b8%d0%b2-%d0%bf%d1%80%d0%b5%d0%b4%d0%bb%d0%be/", "text": "Ще гласуваме против предложения кабинет, на изборите имаше не малко неизвестни. Това каза от парламентарната трибуна лидерът на ДПС Мустафа Карадайъ преди гласуването на състава на кабинета „Борисов 3“. „Основният въпрос беше накъде след изборите, с голяма сила той стои и сега“, коментира той.„Въпросът трябва да се разглежда в контекста на интензивно променящата се обществено политическа обстановка в района“, обясни Мустафа Карадайъ. „Следвайки демокрацията, правата на гражданите и националната сигурност трябва да се фокусираме и в европейските проблеми“, допълни той. „Българските граждани очакват решителни мерки за справяне с бедността и демографската криза“, заяви лидерът на ДПС. „Възможно ли е изобщо да се постихне успех – нашият отговор е не“, коментира той.„ГЕРБ за втори пореден път избра коалиция, както се видя от предния мандат, това не носи стабилност и реформи“, поясни Мустафа Карадайъ. Според него да направиш вицепремиер по демографските въпроси националист е цинизъм. „Твърдението, че европейските ангажименти и председателството на Съвета на ЕС изискват такъв кабинет е невярно, защото не отговаря на европейската политическа практика“, посочи Мустафа Карадайъ. По думите му програма за управление просто има общи фрази и пожелания. „Ние проповядваме заедно обединение, толерантност и мир“, заяви лидерът на ДПС, което според него е условие за общото ни бъдеще, могат да създадат мнозинство на ценностна основа.„Рано или късно независимо от подмяната и лъжите народът мъдро ще отсъди. Кой обаче ще плати за изгубеното време – най-голямата партия ще плати най-висока цена за своята безотговорност днес“, коментира Мустафа Карадайъ. „Това ще бъде труден мандат за ГЕРБ, но лошото е, че ще бъде труден и за всички български граждани и за демокрацията“, каза още той.", "date": "2017.05.04", "title": " Карадайъ: ДПС ще гласува против предложения кабинет"}
{"url": "https://trud.bg/%d0%b6%d0%b5%d0%bb%d1%8c%d0%be-%d0%b1%d0%be%d0%b9%d1%87%d0%b5%d0%b2-%d0%be%d1%87%d0%b0%d0%ba%d0%b2%d0%b0-%d0%bd%d0%b8-%d0%ba%d1%80%d0%b0%d0%b9%d0%bd%d0%be-%d0%b4%d1%8f%d1%81%d0%bd%d0%b0-%d0%b8-%d0%ba/", "text": "В крайна сметка г-н Борисов обещахте промяна и приоритети във водената политика, вместо това ни предлагате отново от същото. Това каза от парламентарната трибуна зам.-председателят на ПГ на „БСП за България“ Жельо Бойчев преди гласуването на състава на кабинета „Борисов 3“.„Спомням си първия ви лозунг на програмата- да превърнем страховете на хората в надежда за нацията, но четейки управленските ви приоритети и гледайки персоналния състав на кабинета е- „Надежда всяка тука оставете““, посочи той.„Доколкото познавам политиката на г-н Горанов- очаква ни крайно дясна и консервативна политика“, коментира Жельо Бойчев.Според него това, с което „блестят“ коалиционните приоритети е липсата на конкретни ангажименти и ясни цели в финансовата и икономическата политика. „Няма как да подкрепим правителството, липсва каквото и да е намерение за структурна модернизация на българската икономика“, заяви Жельо Бойчев.", "date": "2017.05.04", "title": " Жельо Бойчев: Очаква ни крайно дясна и консервативна политика"}
{"url": "https://trud.bg/%d1%81%d0%ba%d1%83%d0%bb%d0%bf%d1%82%d0%be%d1%80%d0%b8-%d0%b2%d0%b0%d1%8f%d1%82-%d0%be%d1%82-%d0%ba%d0%b0%d0%bc%d1%8a%d0%ba-%d1%84%d0%be%d1%80%d0%bc%d0%b8-%d0%be%d1%82-%d0%bc%d0%be%d1%80%d1%81%d0%ba/", "text": "Пет нови скулптури, претворяващи красотата на морското дъно ще украсят най-стария ни черноморски курорт Св. Св. Константин и Елена. Творбите ще майсторят на открито от русенски варовик български автори – участници в III пленер „Докосване до природата“, организиран от фондация „Св. Св. Константин и Елена“ с финансовата подкрепа на едноименния холдинг, община Варна, „Скални материали“-Русе и „Фрапорт туин стар еърпорт мениджмънт“.Изработката на каменните шедьоври всяка година се превръща в атракция за първите летовници в курорта. Пред очите им Снежана Симеонова ще извае подводната флора, следваща посоката на водните течения в „Природно“, а Кристиян Жейнов ще претвори необичайния морски обитател – турбеларията, чиито вълнообразни съкращения изумяват с ефирните си движения. Танцът на растения и риби под водата, наподобяващ спиралата на живота, ще представи Кирил Георгиев в „Метаморфози“. Кирил Йотов ще стилизира в „Камъче“ сърцето като една от най-любимите форми, извайвани от вълните, а Иван Стоянов ще подчини своята композиция на старозаветната легенда за Мойсей, който с жезъла си разцепил морето на две и проправил път по дъното за израилския народ.Завършените творби ще бъдат показани в обща изложба на празника на курорта – 21 май. В рамките на пленера е предвидена и богата съпътстваща програма от изложби, лендарт, конкурс за рисунка на асфалт, детски празник и творчески работилници за подрастващи в неравностойно положение.", "date": "2017.05.04", "title": " Скулптори ваят от камък форми от морското дъно"}
{"url": "https://trud.bg/%d1%82%d0%b0%d0%ba%d1%81%d0%b8-%d0%b1%d0%bb%d1%8a%d1%81%d0%bd%d0%b0-%d0%bc%d0%be%d1%82%d0%be%d1%80%d0%b8%d1%81%d1%82-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%82%d1%8a%d1%80/", "text": "Такси блъсна моторист на ул. „Христо Ботев” в центъра на Велико Търново. Мотористът се движел с предимство, когато таксиджията решил да се включи в потока и връхлетял върху двуколесната машина.Младият мъж излетял от мотора, но за щастие не е пострадал. Мотоциклетът обаче е със сериозни щети. Двамата шофьори се споразумели помежду си и дори заедно събрали пръснатите по асфалта части от мотора.Уплаха преживяло възрастното семейство, което било наело таксито. Клиентите станали неволни свидетели на инцидента.", "date": "2017.05.04", "title": " Такси блъсна моторист в центъра на Търново"}
{"url": "https://trud.bg/%d0%bf%d1%81%d0%b8%d1%85%d0%b8%d1%87%d0%bd%d0%be-%d0%b1%d0%be%d0%bb%d0%b5%d0%bd-%d0%b1%d1%83%d0%b9%d1%81%d1%82%d0%b2%d0%b0%d0%bb-%d0%b2-%d1%80%d0%b5%d1%81%d1%82%d0%be%d1%80%d0%b0%d0%bd%d1%82-%d0%b2/", "text": "Бързи производства за незаконно съжителство на семейни начала и за хулиганска проява са  започнати в полицейското управление в Елена.На 2 май в 10,30 часа е извършена проверка в жилище в село Майско, обитавано от Д.Н. на 19 години и 14-годишно момиче, с което живее на съпружески начала, без да са сключили брак. В РУ Елена е образувано бързо производство за престъпление по чл.191, ал.1 от НК.В сряда в 17 часа е подаден сигнал, че Р.Г. на 39 години от Златарица ритнал стол в ресторант на хотел в Елена, обиждал и псувал персонала на ресторанта. За непристойните действия, грубо нарушаващи обществения ред е образувано бързо производство за престъпление по чл.325, ал.1 от НК. За Р.Г. има данни, че страда от психично заболяване и е настанен в Държавната психиатрична болница във великотърновското село Церова кория.", "date": "2017.05.04", "title": " Психично болен буйствал в ресторант в Елена"}
{"url": "https://trud.bg/%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%bf%d1%80%d0%b8%d0%b2%d0%bb%d0%b5%d1%87%d0%b5-%d0%ba%d0%b0%d1%82%d0%be-%d0%be%d0%b1%d0%b2%d0%b8%d0%bd%d1%8f%d0%b5%d0%bc/", "text": "Специализираното звено “Антикорупция“ – СГП привлече като обвиняем Христо Ангеличин – бивш заместник министър на външните работи, за безстопанственост.Той е обвинен в това, че от  15.01.2016г. до 22.07.2016г., като длъжностно лице – заместник-министър на външните работи, при условията на продължавано престъпление /с две деяния/, в нарушение на задълженията си да наблюдава и контролира  дейността на  дирекция „Управление на собствеността и материално-техническо осигуряване” в МВнР не е упражнил  достатъчен контрол  върху работата на  директора на тази дирекция. В резултат на това са последвали значителни щети за Министерство на външните работи в размер на 494 458,03 лева , изплатени по силата  на две споразумения сключени между МВнР и МЗХ, на търговско дружество, която сума е недължимо платена, поради неспазване от страна на търговското дружество на ценовото му предложение  – престъпление по чл.219 , ал.2 , вр. ал.1 , вр чл.26  , ал.1 от НКОбвинението е по наказателно производство, образувано на 19.01.2017г. от СЗА във връзка с установеното в хода на разследването непровеждане на обществена поръчка от МВнР по реда на Закона за обществените поръчки за осигуряване на въздушен транспорт, хотелски настанявания и медицински застраховки при служебни пътувания за служителите на Министерство на външните работи.Вместо да се спази закона, тъй като са налице основания за провеждане на процедура за възлагане на обществена поръчка по реда на ЗОП, МВнР са сключили две споразумения /от 15.01.2016г. и от 22.04.2016г./ с Министерство на земеделието и храните, по силата на които са ползвали услугите на търговско дружество чрез МЗХ. С това търговско дружество  МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ.Разследването продължава.", "date": "2017.05.04", "title": " „Антикорупция“ привлече като обвиняем бившия външен зам.-министър Христо Ангеличин"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b8%d0%b7%d0%b1%d1%80%d0%b0%d1%85%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%bc/", "text": "Депутатите избраха Бойко Борисов за министър-председател със 133 гласа „за“, 100 „против“ и 0 – „въздържали се“.„Министър-председателят на България за трети път се казва Бойко Борисов“, обяви Димитър Главчев.  ", "date": "2017.05.04", "title": " Депутатите избраха Бойко Борисов за министър-председател"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%b5%d0%bb%d0%b8%d1%82-%d1%81%d0%b5/", "text": "Слави Трифонов ще потърси правата си пред Народното събрание. Това той обяви сам той в писмо до медиите.Припомняме, че Трифонов даде на парламента две седмици от свикването му да започне конкретна работа по приемането на решенията от референдума.Ето и текста на цялото писмо:", "date": "2017.05.04", "title": " Слави Трифонов: Политическият елит се самозабрави, отивам да търся правата си пред парламента"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d0%b4%d0%be%d0%b1%d1%80%d0%b8%d1%85%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%b1%d0%be%d1%80%d0%b8%d1%81%d0%be/", "text": "Със 133 гласа „За“ народните представители подкрепиха новото правителство на България.Против гласуваха 101 души, въздържаха се 0.", "date": "2017.05.04", "title": " Депутатите избраха кабинета „Борисов 3“"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d0%b4%d0%be%d0%b1%d1%80%d0%b8%d1%85%d0%b0-%d0%bd%d0%be%d0%b2%d0%b8%d1%8f-%d0%ba%d0%b0%d0%b1%d0%b8%d0%bd%d0%b5%d1%82/", "text": "Със 134 гласа „За“  депутатите одобриха структурата на новия кабинет с министър-председател Бойко Борисов.Против гласуваха 100 души. Въздържали се – 0.", "date": "2017.05.04", "title": " Парламентът одобри структурата на правителството"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d1%82-44-%d0%bd%d1%81-%d0%bf%d0%be%d0%bb%d0%be%d0%b6%d0%b8%d1%85%d0%b0-%d0%ba%d0%bb%d0%b5%d1%82%d0%b2%d0%b0-%d0%b2-%d0%bf%d0%b0/", "text": "Министър-председателят Бойко Борисов и министрите в новоизбраното правителство положиха клетва.Министрите от кабинета „Борисов 3“ се заклеха с думите: „Заклевам се в името на Република България да спазвам Конституцията и законите на страната и във всичките си действия да се ръководя от интересите на народа. Заклех се.“След като те се заклеха да спазват законите и Конституцията на България прозвуча химна на Р България и химна на Европа.Честито на всички ноизбрани, с това приключи днешното заседание, обяви председателят на НС Димитър Главчев.", "date": "2017.05.04", "title": " Министрите от 44 НС положиха клетва в парламента"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%bf%d1%8a%d1%82%d0%bd%d0%b8-%d0%b8/", "text": "Трима граждани пострадаха при пътни инциденти за денонощие във Великотърновска област. В сряда около 14,25 часа във Велико Търново на ул. “Никола Габровски” лек автомобил „Oпел астра”, управляван от С.Х. на 39 години от Лясковец, блъснал пресичащата пътното платно на пътека тип „зебра” 23-годишна пешеходка. Пострадалата е с  контузия на опашни прешлени, не е настанявана в болница.Около 15,40 часа в стражишкото село Сушица пък станало пътнотранспортно произшествие между лек автомобил „Фолксваген голф”, управляван от неправоспособния К.П. на 41 години от същото село, и лек автомобил ВАЗ с водач М.М. на 61 години. Пострадала е жената, управлявала лек автомобил ВАЗ, която е с  контузия на гръден кош и е освободена след преглед в болница за домашно лечение. 19-годишният пътникът във „Фолксваген”-а  след преглед в МОБАЛ Велико Търново е освободен за домашно лечение.", "date": "2017.05.04", "title": " Трима граждани пострадаха при пътни инциденти за денонощие в Търновско"}
{"url": "https://trud.bg/%d0%b8%d0%b7%d0%bf%d0%b8%d1%82%d0%b2%d0%b0%d1%82-%d0%b3%d0%b8%d0%bc%d0%bd%d0%b0%d0%b7%d0%b8%d1%81%d1%82%d0%b8-%d1%87%d1%80%d0%b5%d0%b7-%d1%81%d0%bc%d0%b0%d1%80%d1%82%d1%84%d0%be%d0%bd%d0%b8/", "text": "Учители от Варненската търговска гимназия „Г. Раковски“ изпитват учениците си чрез смартфоните им. Нововъведението стана възможно след участие на пет учителки в обучение по програма „Еразъм+“ на Европейската комисия по образование.Миналото лято Юлияна Сотирова, Екатерина Мешкова, Нели Вичева, Калина Добрева и Валентина Иванова добили опит в университетите в Дъблин, Лийдс и Малта как да прилагат иновативни технологии при преподаване и оценяване на учениците. Освен изпитването чрез смартфон те ползват в часовете си и редица други онлайн инструменти, чрез които гимназистите трупат знания по информатика, счетоводство, биология и химия и английски език по забавен и развлекателен начин.", "date": "2017.05.04", "title": " Изпитват гимназисти чрез смартфони"}
{"url": "https://trud.bg/%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d1%81%d0%b4%d0%b0%d0%b2%d0%b0-%d0%b2%d0%bb%d0%b0%d1%81%d1%82%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2/", "text": "Служебният премиер Огнян Герджиков предаде властта на новото правителство.„Г-н премиер искам да ви поздравя с успеха ви. И с избирането ви за 5 път като министър-председател“, каза Герджиков.Служебният кабинет успя да направи едни сериозни и демократични избори. Успя да ви завещае една пълна хазна, която с вашата фискална политика вие оставихте, а ние продължихме, каза още служебният премиер.Искам да ви пожелая от мое име, от името на моя кабинет, успехи за напред. Защото те ще бъдат не само ваши, а ще бъдат и успехи на България, завърши Герджиков.Благодаря, че проведохте честни избори, ако не бяха честни, нямаше да сме ние, заяви Борисов.Ние сме хора, които оценяват доброто, когато има нещо добро направено е почтено да го подчертаеш – благодаря на служебното правителство и на президента Радев, че днес дойде в парламента, свършихте доста работа.Бих искал да опровергая една теза, която се налага – последните които могат да бъдат упреквани, че искат да управляват за власт – това сме аз и колегите, отбеляза Борисов.Винаги сме считали, че демокрацията е най-хубавото, което се е случвало на България.Ще положим всички усилия, старание, мъдрост да стане по-добре в България и да избегнем хаоса. Ще положим максимално старание. Ако имаше по-добри щяха да са в парламента или щяха да са ни победили, каза още Борисов.След церемонията по сдаването на властта министрите ще отидат в стоите министерства, за да заемат постовете си.", "date": "2017.05.04", "title": " Герджиков сдаде властта на Борисов"}
{"url": "https://trud.bg/%d1%80%d1%83%d1%81%d0%b5%d0%bd%d0%b5%d1%86-%d0%b7%d0%b0%d1%81%d1%82%d0%b0%d0%b2%d0%b0-%d0%bf%d1%80%d0%b5%d0%b4-%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f-%d1%81%d1%8a%d0%b4/", "text": "Апелативният съд във Велико Търново насрочи дата за разглеждане на дело за зверско убийство на жена на пътя Русе – Бяла. Подсъдим е съпругът на умъртвената жена.  Първото заседание по въззивното дело ще се проведе на 29 май.Със своя присъда от 13 февруари тази година Окръжният съд в Русе е признал Бахар Селим /34 г/ за виновен в това, че на 31 май 2016 г на главен път Русе-София, умишлено умъртвил Джейлян Селим /27 г/. Русенецът заклал жена си от ревност. Изпадналият в ярост мъж се нахвърлил върху съпругата си с нож и захванал да я мушка. Тя се опитала да избяга, излизайки от автомобила, но била настигната от Бахар, който продължил да забива острието в тялото и. След като видял безжизненото тяло на съпругата си, Бахар Селим сам се обадил на телефон 112 и съобщил за убийството. По-късно вечерта бил открит и арестуван в дискотеката на село Пиргово. Според обвинителния акт убийството е извършено предумишлено, с особена жестокост и по особено мъчителен начин. Заради тези обстоятелства първоинстанционният съд го е осъдил на доживотен затвор.Тъй като делото е разгледано по съкратеното съдебно следствие, като подсъдимият е признал изцяло фактите, изложени в обстоятелствената част на обвинителния акт. Съгласил се е да не се събират нови доказателства. Поради това, на основание чл. 58 ал. 2 и ал. 3 от НК, определеното наказание „доживотен затвор“ е заменено с 25 години лишаване от свобода, при първоначален строг режим.Със същата присъда, Бахар Селим е осъден да заплати на родителите на убитата и малолетния и син кръвнина от по 150 000 лева на всеки от триматаДелото в Апелативния съд във Велико Търново е образувано по въззивна жалба от служебния защитник на Бахар Селим В жалбата се прави оплакване, че постановената присъда е неправилна, необоснована, при допуснати нарушения на материалния закон и на съществени процесуални правила и наложеното наказание е явно несправедливо. Моли въззивната инстанция да я отмени и да върне делото за разглеждане от друг състав на Окръжен съд – Русе или да я измени относно квалифициращите обстоятелства. В жалбата се настоява още да бъде намален размера на наказанието лишаване от свобода, както и сумите по уважените граждански искове. Защитникът твърди, че Бахар Селим е осъден и за това, че убийството е извършено с користна цел, без такова обвинение да има в обвинителния акт на Окръжна прокуратура-Русе.Въззивна жалба срещу присъдата на ОС-Русе е постъпила и от родителите на пострадалата, в качеството им на частни обвинители и граждански ищци, чрез техния повереник. Прави се оплакване за явна несправедвливост на наложеното редуцирано наказание лишаване от свобода и се моли то да бъде увеличено на 30 години.На постъпилото в Апелативен съд Велико Търново дело е извършено разпределение на случаен принцип, посредством Централизираната система за разпределение на делата, като за докладчик по делото е определен съдия Милчо Ванев. Извършен е видеозапис на разпределението, съгласно възприетата практика на ВТАС по отношение делата с висок обществен интерес.", "date": "2017.05.04", "title": " Русенец застава пред Апелативния съд в Търново за зверско убийство на съпругата си"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d0%b2%d0%b8%d1%80%d1%82%d1%83%d0%be%d0%b7-%d0%b5-%d0%bd%d0%b0%d0%b3%d1%80%d0%b0%d0%b4%d0%b5%d0%bd-%d1%81-%d0%bc%d0%b0%d0%b9%d1%81%d1%82%d0%be/", "text": "Най-младият млад виртуоз на България и варненски талант Мартин Зайранов, студент на професор Марио Хосен и възпитаник на националното училище по изкуства „Добри Христов“ в класа на Евгения Паскова за пореден път беше класиран в световната листа на изявените цигулари. Този път успехът отново е на международното поприще в рамките на един от утвърдените престижни конкурси за цигулари в град Лихтенберг, Германия.По-големият брат от двамата свръхамбициозни и успешни възпитаници на професор Марио Хосен, студенти по цигулка в НБУ в София и едновременно с това ученици в НУИ „Добри Христов“във Варна, достигна до полуфинал и заслужи единствената по рода си специална награда на международния конкурс за млади цигулари „Анри Марто“. Конкурсът на името на френския инструменталист и композитор, живял и творил в Германия и Франция, е за таланти от всички националности във възрастовата група до 24 години.В оспорвана конкуренция между сто и трима кандидати Мартин, който е едва на 18 години, беше отличен с титлата „най-яркият цигулар“ и в класирането бе вписан в листата на полуфиналистите, заедно с още 15 изявени изпълнители – девет от Япония и Южна Корея и седем от Франция, Швейцария, Великобритания и Русия, съобщават от училището във Варна. От нашата страна Мартин Зайранов е единственият представител, достигнал до тази позиция.Специалната награда, с която младият българинът е удостоен, е уникалната майсторска цигулка Джовани Паоло Маджини, копие на инструмента, на който е свирил Анри Марто, изработен от лютиера Екард Сейдл за първото издние на международния конкурс. Обичайно и този път цигулката се връчва за период от три години на най-ярко представилия се участник в конкурса.", "date": "2017.05.04", "title": " Варненски виртуоз е награден с майсторска цигулка Джовани Паоло Маджини"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%b2%d0%b8%d0%bd%d1%8f%d0%b2%d0%b0%d0%bc-%d1%81%d0%b5-%d0%bd%d0%b0-%d0%b1%d1%81%d0%bf-%d1%87%d0%b5-%d0%b3/", "text": "Истински се извинявам на колегите от БСП, че съм ги победил и единствената дума, която нямат право да казват е, че се борим за власт. Това каза Бойко Борисов в Народното събрание, след като депутатите гласуваха новия кабинет.„Да си сложат ръката на сърцето и ще се сетят, че им дадох цялата власт на тепсия, с оставката“, коментира той.„Пет месеца щяха да са управлявали БСП сега, да сме им видели резултатите, да са спечелили изборите и да управляват те“, допълни Борисов.„За каква власт ни говорят на нас – ясно бяхме казали с кой може и с кой не може да управляваме“, каза още премиерът.„Единственото, което ме интересува, са очакванията на хората. Това е демокрацията – явяваш се на избори, който спечели прави правителство“, заключи Борисов.", "date": "2017.05.04", "title": " Бойко Борисов: Извинявам се на БСП, че ги победих на изборите (ВИДЕО)"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d0%b5%d1%86-%d1%81%d0%b8-%d1%83%d0%ba%d1%80%d0%b0%d1%81%d0%b8-%d0%b4%d0%b2%d0%be%d1%80%d0%b0-%d1%81-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0/", "text": "Създателят на „Ретро музей“ Цветан Атанасов украси двора на къщата си във Варна с внушителен паметник на Георги Димитров.Тежащата тон и половина и висока 3,5 метра статуя е поставена върху гранитна основа. „Купих я преди 7 г. от Съюза на българските художници с идеята да я поставя на входа на музея. Но е прекалено висока и затова дълго време лежеше в моя двор.Накрая реших да я монтирам, за ужас на Бакърджиев и Костов“, шеговито коментира пред „Труд“ Атанасов. Ретро-музеят му в „Гранд мол Варна“ вече разполага с колекция от над 60 соцколи и повече от 20 реставрирани мотоциклети, произведени в страните-членки на СИВ.Множат се и восъчните фигури, които имат нов дом в отделен музей. Голяма част от експозицията е пътуваща, като в нея освен фигурите на родни звезди влизат Ал Пачино, Робърт де Ниро, Роналдо, Меси, Джъстин Бийбър, Горан Брегович, Путин и Тръмп.Последните восъчни шедьоври, които екипът подготвя, са на Криско и на Кемал Ататюрк. След турне в София българският аналог на „Мадам Тюсо“ има покани да гостува в морските ни курорти и в турския Анталия.", "date": "2017.05.04", "title": " Варненец си украси двора с паметник на Георги Димитров"}
{"url": "https://trud.bg/260-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%b8-%d0%bf%d0%be-%d0%bc%d0%bc%d0%b0-%d0%b8%d0%b4%d0%b2%d0%b0%d1%82-%d0%b7%d0%b0-%d0%b1%d0%b0%d0%bb%d0%ba%d0%b0%d0%bd%d1%81%d0%ba/", "text": "260 състезатели от 7 държави пристигат във Велико Търново, за да се включат в Балканското първенство по ММА, на което старата столица е домакин през следващата седмица. Това обяви в четвъртък председателят на Българската федерация и Балканската федерация по смесени бойни изкуства Станислав Недков – Стъки.Той допълни, че в надпреварата ще участват бойци от България, Румъния, Албания, Турция и Гърция. Тъй като първенството е отворено- в него са заявили участие също състезатели от Азербайджан и Иран.Съревнованието ще се проведе на 12 и 13 май в ДКС „Васил Левски”, като първият ден е по-скоро технически. В него са предвидени регистрациите и задължителното измерване на теглото при състезателите. Същинската битка започва на 13 май от 9.30 часа, а официалното откриване е в 11 часа.„Ще успеем да проведем всички двубои в един ден, вече имаме опит. И на мен ми се иска състезанието да е в 3 дни, но това натоварва допълнително клубовете, които трябва да плащат за повече нощувки”, информира Станислав Недков-Стъки. Балканското първенство ще бъде за всички възрастови групи- до 14, до 16, до 18 и над 18 години. Сред участниците има и 20 дами, които ще мерят сили на ринга в спортната зала. Входът ще бъде свободен за желаещите да наблюдават зрелищните сблъсъци в един от най-проспериращите спортове в България.Само преди месец страната ни беше домакин на Европейското първенство за мъже и жени по ММА, където националите ни взеха първото място в отборното класиране, оставяйки зад себе си водачът в световната ранглиста- Швеция и още 28 страни. Триколорите завоюваха общо 11 медала, сред които 5 златни, 4 сребърни и два бронзови. „Българската федерация по ММА съществува от две години и половина. Благодаря на премиера Бойко Борисов и министър Кралев, че повярваха в нас. България вече има 37 клуба в цялата страна и сме на второ място в Световната ранглиста. Успяхме за този период да спечелим 95 медала. Надявам се скоро да изпреварим шведите, ще работим да има повече жени в нашите клубове, защото шведите отиват с пълен актив от дами на състезанията. Хубавото е, че вече имаме световна шампионка- Александра Тончева, която сега се състезава при професионалистите”, сподели Станислав Недков.Сребърният медалист от отминалото Европейско първенство Даниел Янков ще бъде звездата на предстоящия турнир. Той е един от най-проспериращите великотърновски състезатели и е само на 23 години. Момчето е родом от Сливен, където започва да тренира борба и става няколко пъти републикански шампион.„Познавам Даниел от много малък. Само младостта му попречи да вземе златото преди месец. Аз съм дал почивка на всички медалисти от Европейското първенство, но него го помолих да участва, защото публиката в Търново ще иска да го види”, сподели Стъки, който начерта бляскаво бъдеще пред Даниел Янков.Красимир Недков, който е президент на великотърновския клуб по ММА „Скорпион” сподели, че целта на тренировките и учатията в състезания е повече млади хора да излязат от заведенията и да спортуват активно. Той обясни, че освен Даниел Янков в Балканското първенство ще се включи и Асен Ивайлов. Регламентът на турнира предвижда да се играят по три рунда, всеки от който по три минути. Най-леките участници са 30 килограма, а най-тежките са над 130. Малките спортисти ще бъдат оборудвани с протектори, които ще ги предпазват от травми.„Не е задължително да си минал през аматорския ММА, за да станеш професионалист. Ние нямахме тази възможност, която сега сме предоставили на младите състезатели. От тях се иска само да тренират. Надявам се до 2024-та или най-късно до 2028-ма година ММА да влезе в семейството на олимпийските игри. Това ще се случи със сигурност, защото интересът към този спорт расте. Надявам се също да бъдем домакини и на Световно първенство”, сподели Стъки.Наградният фонд на Балканското първенство се състои само от купи и медали, каквато е традицията при аматьорите. При професионалистите обаче водещи са парите и това е съществената разлика, допълни още Станислав Недков.Известният спортист сподели, че все още не е решил дали да приключи с кариерата си. Всяка сутрин се събуждал с различна мисъл, но по думите му тялото вече не можело да издържа на голямо натоварване.„Все пак още не съм изиграл последния си мач. Смятам да го направя във Велико Търново- мястото където изиграх и първия си двубой. Това обаче все още не стои на дневен ред за мен”, обясни Недков, който благодари за подкрепата и на кмета на старата столица Даниел Панов.", "date": "2017.05.04", "title": " 260 състезатели по ММА идват за Балканското първенство в Търново"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%b0%d0%b7%d1%8a%d1%80%d0%b1%d0%b0%d0%b9%d0%b4%d0%b6%d0%b0%d0%bd-%d0%b8-%d1%83%d0%bf%d1%80%d0%b0%d0%b2%d0%b0%d1%82%d0%b0/", "text": "Н. Пр. д-р Наргиз Гурбанова, извънреден и пълномощен посланик на Република Азербайджан в Република България, бе на посещение в Община Свищов и се срещна с кметската управа.Градоначалникът Генчо Генчев приветства развитието на двустранните взаимоотношения между Азербайджан и България, като изрази желание те да доведат до реални резултати, които да са в полза и интерес на двата народа.Председателят на ОбС – Свищов д-р Кристиян Кирилов обсъди с Н.Пр. Наргиз Гурбанова геополитическата обстановка в Европа и Азия, както  и реалните възможности за сътрудничество между двете страни, и по-конкретно с община Свищов. На срещата присъстваха и вторият секретар на посолството на Република Азербайджан Вусала Садъгова и секретарят на Община Свищов Любомира Петрова. В разговорите бяха обсъдени варианти за обмяна на опит и стимулиране на развитието в сферите на културата, образованието и туризма.", "date": "2017.05.04", "title": " Посланикът на Азърбайджан и управата на Свищов обсъдиха сътрудничество в областта на образованието и туризма"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%b4%d0%be%d0%b9%d0%b4%d0%b5-%d0%ba%d1%80%d0%b0%d0%b9-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0/", "text": "Ще протестирам пред парламента до решението за референдума, заяви Слави Трифонов. Той дойде край сградата на Народното събрание,    Слави дойде заедно със сценаристите си и стотина граждани, които носеха плакати и развяваха трибагреника. Шоуменът обяви, че ще протестира, докато депутатите изпълнят волята на 3,5 млн. български граждани, които гласуваха на референдума. Той обяви, че мажоритарният вот не е най-доброто нещо, но няма по-добро. Затова настоява НС да промени изборните правила така, както е поискал народът. Слави Трифонов разпъна сгъваем стол, седна на него и сложи на краката си плакат с надпис „Вие сте се самозабравили. Срамувам се, че сте такива. Аз съм просто един от многото. Изпълнете волята на народа.“Шоуменът обяви, че днес ще остане пред парламента до началото на снимките за шоуто. Каза и че всеки ден ще седи пред парламента, докато депутатите не внесат за гласуване нови изборни правила.", "date": "2017.05.04", "title": " Слави Трифонов дойде край парламента с плакат „Срамувам се, че сте такива“ (ВИДЕО)"}
{"url": "https://trud.bg/60-%d0%b4%d0%b5%d1%86%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d1%8f-%d0%b2-%d1%88%d1%83%d0%bc%d0%b5%d0%bd%d1%81%d0%ba/", "text": "Увеличава се броят на децата, пострадали от престъпления в Шуменско. За миналата година жертва са били 60 малолетни и непълнолетни, като броят им е с 7 по-голям от предходната година. 41 са момчета, а 19 момичета, съобщават от местната сатистика. Най-много деца 29 са пострадали от кражби, а шестима са били бити и са с нанесени телесни повреди. Сред потърпевшите има и деца, жертви на сексуално насилие, а извършителите вече са получили наказания.През м.г. в областта на отчет в Детска педагогическа стая са водени 171 малолетни и непълнолетни за извършени от тях противообществени прояви и престъпления. Кражбите са най-разпространените престъпления от деца. 67 от децата, с които инспекторите са работили, са автори на домови кражби, от магазини или други търговски обекти. 15 деца са наказвани за унищожаване и повреждане на имущество, 10 лица за престъпления, свързани с наркотици, а 5 лица за блудство.", "date": "2017.05.04", "title": " 60 деца жертва на престъпления в Шуменско"}
{"url": "https://trud.bg/%d1%80%d0%b5%d0%b4%d1%8f%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%b7%d0%b0-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%bd%d0%b0-%d0%bf%d1%8a%d1%82%d0%b5%d1%88%d0%b5%d1%81/", "text": "Първият български круизен параход „Цар Фердинанд“ е тръгнал от Варна за Александлия през 1914г. Всички пътешествия по вода, поддържани от Българското Търговско Параходно дружество, са започвали винаги от морската столица на България, припомни за „Труд“ историкът Тедор Роков.Той е организатор на първата изложба“Посока Юг/Due South“, посветена на круизния туризъм от България до Египет и Палестина през първата половина на 20 век.Параходните линии са минавали през Истанбул и Пирея до Александрия и Яфа в периода от 1914 до 1944 г. Според ценоразписа на Българското Търговско Параходно дружество цената на Александрийския рейс отиване и връщане е 8000 лв. за I класа и двойно по-малко за III класа.Морският воаяж до пристанище Пирея е струвал 5000 лв.за I класа.В тарифите не се включвала храната.Параходното дружество -Варна рекламира и крайбрежните линии до Ахтопол и Бургас, които са далеч по-евтини.“Използвайте дружествените параходи, за да получите възможността да се полюбувате на море“, е призивът към пасажерите, за които цените тогава не са били чак толкова непосилни и са пътували доста, посочи Роков.Изложбата включва 15 антикварни издания на български пътеписи за Египет и Светите земи, които са от личната му библиотека и ги е събирал години наред.Сред техните автори се открояват Страшимир Кринчев (В страната на палмите, 1910) – публицист, убит в Балканската война и Вера Бояджиева-Фол (Горещият изток, 1939) – майка на професора по тракология Александър Фол.Изложбата ще бъде открита на 10 май във Варненския археологически музей.Специално генериран QR-код ще дава възможност на всички притежатели на смартфони да извършат виртуална разходка из Истанбул, Атина и Кайро, така както са изглеждали в началото на 20 век.", "date": "2017.05.04", "title": " Редят изложба за историята на пътешествията ни по море, които тръгвали винаги от Варна"}
{"url": "https://trud.bg/%d0%bf%d1%80%d0%b8%d0%bd%d1%86-%d1%84%d0%b8%d0%bb%d0%b8%d0%bf-%d0%bf%d1%80%d0%b5%d1%81%d1%82%d0%b0%d0%b2%d0%b0-%d0%b4%d0%b0-%d0%b8%d0%b7%d0%bf%d1%8a%d0%bb%d0%bd%d1%8f%d0%b2%d0%b0-%d0%be%d0%b1%d1%89/", "text": "Съпругът на британската кралица, принц Филип, който е на 95 години, ще престане да изпълнява обществените си задължения от есента на тази година, обявиха от Бъкингамския дворец, информира . Говорител на кралското семейство допълни, че решението е взето лично от принц Филип и е подкрепено от Елизабет II.Безпрецедентното свикване на персонала на кралското семейство от цялата страна през нощта предизвика много спекулации, включително смърт в кралското семейство или абдикация на кралицата.Приближени до кралското семейство обаче заявиха, че няма нищо необичайно и припомниха, че когато принц Филип е навършил 90 години той е споменал, че ще започне постепенно да намалява обществените си ангажименти. ", "date": "2017.05.04", "title": " Принц Филип престава да изпълнява обществените си задължения от есента"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d1%81%d0%ba%d0%b8%d1%8f%d1%82-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d1%86%d0%b5%d0%bb%d1%8f/", "text": "Хърватският финансов министър Здравко Марич едва оцеля във вот на недоверие днес, което създава неяснота дали консервативният премиер Андрей Пленкович ще успее да преструктурира кабинета си след рухването на управляващата коалиция, съобщи Хина, цитирана от  Опозицията и бившият партньор на Пленкович в управляващата коалиция – дясноцентристката Мост, събраха 75 гласа срещу Марич, с един по-малко от 76 гласа, необходими в 151-местния парламент.", "date": "2017.05.04", "title": " Хърватският финансов министър оцеля при вот на недоверие"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%86%d1%8f%d0%bb%d0%be%d1%82%d0%be-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b5-%d0%bd%d0%b0-%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8/", "text": "Корнелия Нинова: Кабинетът „Борисов 3”- подмяна на народната воля„БСП за България“ ще гласува против правителство, предложено от Бойко Борисов, по три причини. Първата – поради сериозните различия в нашите идеи и програми за развитието на икономиката, за борба с бедността, за модерно образование, свързано с икономиката, за достъпно здравеопазване, за борба с корупцията и бедността. В наше лице ще имате алтернатива на вашата програма с конкретни предложения, идеи и разумни аргументи.Втората причина, поради която няма да ви подкрепим, е заради това, че приоритетите за управление, които определихте сега, след сключване на коалиционното споразумение, са отказ от предизборните ви обещания. Това е правителство на подмяната, спрямо това, което обещахте. От красивите думи преди изборите не е останало почти нищо.Третата причина – заради несигурността в България, която залагате в коалиционното споразумение.Първата – поради различията в програмите ни, няма нужда днес да ги представяме. Бяхме в предизборна кампания и там представихме различните си приоритети. Втората – подкрепяме предложената програма и правителство в политиката за председателството на Съвета на ЕС, евроатлантическа интеграция, бъдещето на България, като пълноправен член на ЕС.Поздравяваме „Обединените патриоти“ за израстването – от „България вън от ЕС и НАТО“ до „ще продължим неотклонно по пътя на евроатлантическата интеграция“. Поздравления! Имаме един приоритет, по който всички партии в този парламент сме абсолютно единодушни. Бъдещето на България е европейското бъдеще. Но тук свършват добрите ни отзиви по отношение на по-малкия партньор в коалицията. Ще започна от политиките и отстъпленията от тях. Чета им предизборните обещания: „спешно повишаване на доходите на българите, въвеждане на данъчни облекчения и законодателство срещу спекулата.“ За една нощ това обещание се промени в програмата ви: увеличение на доходите в края на мандата, запазване на преките данъци, без данъчни облекчения, няма освобождаване на ниските доходи от плащане на данъци, няма обещаната децентрализация на бюджет към общините.Следващо: увеличаване на минималната пенсия за стаж и възраст на 300 лв- както знаете няма да се случи, 200 лв и то в края на годината. Намаляване на ДДС на лекарства и учебници също няма да се случи, защото в програмата е записано – никаква промяна на ДДС, никаква промяна на данъчните ставки, на преките данъци, както и без данъчни облекчения на бедните хора.Следващо: изучаване на дисциплината „Патриотизъм“ в училище. Както знаете, в програмата го няма и няма да се случи. Следващо: закон за българския език и право на глас да имат завършилите основно образование и владеещи български език. Отсъства от програмата.Шесто – религиозни служби и ритуали само на български език. Издигане на българското знаме пред всеки религиозен храм, спиране на звуковия терор от минарета, отстраняване на протурските партии от властта. Нищо такова няма в програмата на бъдещото коалиционно правителство.Седмо – възстановяване на наборната военна служба и трудовите войски – няма да стане. Изтегляне на българските войски от чужди държави – няма да се случи. „Ние сме против чужди военни бази на наша територия, както и против приемането на Турция в ЕС.“- това е цялостната програма на „Обединени патриоти“ в предизборната кампания.53 обещания и нито едно залегнало в новата програмата за управление. Може ли да се коригирам – изпълнено само едно, но наполовина. А то е – създаване на Министерство на демографията на българите и за българите в чужбина. Е, такова министерство няма да има, въпреки демографската катастрофа, но затова пък ще имаме вицепремиер, който ще отговаря за демографията. Единствено обещание, спазено даже на 1/3, а не и наполовина. На това управляващото мнозинство казват: „компромис в името на България“, а г-н Борисов, бъдещият министър-председател, го нарече: „преодоляване на различията“. Това не е преодоляване на различията. Това е загуба на идентичност – политическа и идеологическа, на „Обединените патриоти“, като политическа партия. А за хората, които са ви избрали заради тези обещания, това е категорична подмяна на волята им да дойдете в тази зала.Продължавам с големия партньор ГЕРБ. И във вашата програма категорично подкрепяме целия раздел външна политика и европейско председателство, промяна в Дъблинското споразумение, Шенген и Еврозона. Имате нашата подкрепа за това, защото това е в интереса и бъдещето на България. Обаче цитирам от предизборната ви програма: „умеем да слушаме хората и нашата програма е плод на постоянните ни преки контакти и обратна връзка с хората на България. Красиви думи, нали? Но да видим какво искат хората на България във всички проучвания и вие го знаете, защото в кампанията всички бяхме сред хората.Двата най-важни приоритета на народа ни – бедност и доходи и темата сигурност. И е показателно разминаването между това, което е записано- че ще слушате хората и програмата на коалиционното ви правителство. Сигурно знаете, че въпреки приоритета ви бедност и доходи, в коалиционното споразумение не се споменава нито веднъж думата бедност. Т.е. обещанието ви, че ще се съобразявате с нуждите на хората, не отговаря на това, което сте написали. Обратно – доходите ще растат в бъдеще, в рамките на мандата. Дори в предизборната ви програма обещанието да увеличите всички пенсии от първи юли 2017 г с 2.4%, в коалиционното споразумение вече липсва. В предизборната програма сте предвидили допълнителни мерки за подпомагане на енергийно слабите хора. Увеличиха се цените на природен газ, на вода, парно, има заявка за увеличаване на цените на тока. Отказали сте се в коалиционното си споразумение от компенсиране на енергийно слаби хора. Нещо повече – в момента, в който това е проблем номер 1, прокуратурата е в КЕВР, ние от БСП поискахме да ги изслушаме по какъв начин ценообразуват и натоварват потребителите, обслужват ли интереси на монополи? Вместо да ни подкрепите, закрихте парламентарната комисия КЕВР. Какво е това? Дори не е и отстъпление. То е тотална промяна на политиката ви по отношение на енергийно бедните хора и прозрачността в борбата с монополите. На фона на това отстъпление в обещанията за доходите, два пъти отказвате да си замразим заплатите. Но това не е въпрос на програма, това е въпрос на морал. Оставам го без коментар.Какво обаче ще продължи- според програмата на коалиционното правителство? Ще продължат две политики, които по принцип не са лоши, но в момента са критични. Едното е строителството на магистрали. Защо казвам критични? Защото тече проверка на прокуратурата на България, на ОЛАФ в АПИ. Защото вече има не само съмнения, а факти за злоупотреби в това строителство, препоръки, които не се отразяват във вашата програма. Продължава това строителство, без никакви корекции в тези политики. Има нещо повече. На предложението на „БСП за България” да направим една парламентарна комисия и да изчистим този проблем и тези съмнения, категорично отказахте. Буди съмнения, само това казвам, без да коментирам защо го направихте. Още една политика, на която вие много държите и продължавате в тази посока, въпреки заключението на служебния кабинет. В това заключение пише: „В резултат на допуснатите лоши практики, постигането на целите, които си поставя програмата за саниране, е поставено под въпрос. Допуснатите завишени референтни стойности, сключване на договори за възлагане на обществени поръчки с допуснато финансиране на недопустими дейности, води до намаляване на ефективността на програмата.“ Лошите практики и дефекти, подлежат на промяна, но изискват воля и усилия за това. И този сигнал също се намира в българската прокуратура. Вместо да помислите как да се коригират тези лоши практики, правите обратното – увеличавате финансирането за саниране, но отново с подмяна спрямо българските граждани. Защото в предизборната ви програма пише, че ще се увеличи финансирането, а в следизборната ви – че това ще стане за сметка на тях, че те ще трябва да се самофинансират. Ето това е продължаване на лоша практика, с нейното още по-голямо влошаване, защото ще натоварвате хората.Да видим друга тема, важна за хората – сигурност. Обещавате увеличение на броя служители в МВР с 1000, за да има полицаи във всяко населено място- остана някъде на предизборните митинги. Обещавате увеличение на броя служители в Министерство на отбраната с 6000 и да се подсили охраната на границата- също се загуби някъде от трибуните на предизборните събрания до тази трибуна на Народното събрание. Такива неща няма да се случат при правителството на Бойко Борисов.Желанието на патриотите лагерите за бежанци да отидат на границата и да бъдат от затворен тип, при ГЕРБ се трансформира в: разширяване и укрепване на центровете в Пъстрогор и Харманли – тежко противоречие между бъдещи коалиционни партньори по важни теми за България. Мога да продължа така с отстъпление- в образованието, здравеопазването, икономиката и финансите.Ще се съсредоточа върху третата причина, заради която няма да ви подкрепим, а тя е мината, заложена в коалиционното предложение, която гарантира несигурност в това мнозинство, следователно и в България, в политиките, и в бъдещето. Там пише, че всеки партньор, извън това споразумение, може да си провежда самостоятелна политика, да търси подкрепа и мнозинства в парламента. Всички знаем какво означава това, защото сме го виждали – с реформатори, с БДЦ, плаващи мнозинства, безпринципни съюзи. Това е лоша практика. Но тук идват големите въпроси за държавността и те са, според мен, поне два – референдумът и промяната в Конституцията. В предизборната програма на ГЕРБ пише, че референдумът е задача номер 1 и ще бъде първият законодателен приоритет на това правителство. Оказва се обаче, че референдум няма да има, въпреки потвърждението при откриването на парламента. Няма го в програмата ви. Референдумът, според вас, трябваше да изпълни волята на народа. Очевидно, по волята на патриотите, и заради властта, тази воля на народа няма да се случи. Защото вашият коалиционен партньор е против. И по-важно е да се упражнява властта, отколкото да се слуша волята от този референдум.Вторият голям въпрос за държавността е предизборният ангажимент на ГЕРБ за нова Конституция и отмяна на имунитета на народните представители. И това изчезна, някъде по пътя между обещанията и реалността днес. Очевидно, това вече няма да е важно, въпреки желанието, може би на милиони хора, да ни видят без имунитет и ние бихме ви подкрепили за това. Жалко, че се отказахте от новата Конституция и запазихте  облагите на народните представители – имунитет и заплати. И това също е показателно за подмяна.За нас, „БСП за България”, е важно да не предадем тези близо един милион души, които ни изпратиха тук. Затова ще бъдем смислена, аргументирана опозиция и алтернатива на това управление. Защото правителството на Бойко Борисов е пълна подмяна. Това е тотално излъгване на тези, които са ви подкрепили, заради идеите ви преди изборите. Защото днес, в коалиционната ви програма, идеите които представи г-н Борисов, няма почти никакво съвпадение. И ще кажа, със съжаление за България – политическата класа на статуквото продължава постарому. Получава властта в името на народа. Веднага се отказва от народа и започва да я упражнява за себе си.Кабинетът „Борисов 3” ще бъде най-яркият пример за тази подмяна на народната воля.Зее пропастта между политическата класа и народа ни и тя се увеличава. „Борисов 3” ще даде принос за увеличаването на тази пропаст. Наложителна е промяната в политическото статукво, политическата класа и политиките, които тази класа ще провежда занапред в България.Ние, от „БСП за България”, ще направим всичко по-силите си, днес, с помощта на един милион души, надявам се от утре – с последователност в изпълнение на нашите ангажименти. С показване на нов морал в политиката, тези хора да станат много повече. Промяната е наложителна. Ние сме сигурни, че ще я постигнем. Ще вървим по този път, без да предадем хората, които са ни изпратили тук.", "date": "2017.05.04", "title": " Вижте цялото изказване на Корнелия Нинова при избора на ново правителство"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d0%be%d0%b5%d0%bc%d0%b0%d0%bc-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82%d1%82%d0%b0-%d0%ba%d0%b0/", "text": "Официална церемония по предаване и приемане на длъжността „министър на отбраната“ се състоя в зала „Тържествена” на военното министерство. На нея служебният вицепремиер и министър на отбраната в служебното правителство Стефан Янев предаде длъжността на встъпващия в длъжност Красимир Каракачанов, който ще заема длъжността заместник министър-председател по обществения ред и сигурността и министър на отбраната в кабинета „Борисов 3”.При сдаването на поста служебният Стефан Янев заяви: „Наред с основните задачи на служебния кабинет да проведе парламентарните избори и да подготви председателството на Република България на Съвета на ЕС в началото на следващата година, за нас основните задачи са били и ще бъдат – ежедневният процес подготовка на въоръжените сили. Тяхното изграждане така, че да бъдат в състояние да изпълняват конституционните си задължения”.От своя страна новият военен министър Красимир Каракачанов посочи, че поема отговорността, в качеството на министър на отбраната, в рисково за България време. „С много конфликти около нас. Конфликти в точки, от които могат да произведат напрежение, не само в България, но и в целия регион”, заяви Каракачанов и даде за пример кризата в Украйна, войната в Сирия, цялата ситуация в Близкия изток и др. „Аз съм абсолютно наясно, че в това време Българската армия трябва да е в състояние да изпълни своя конституционен дълг – защитата на Отечеството, териториалната цялост и суверенитета на България”, допълни още той. Каракачанов пое ангажимент да работи за това всички млади българи, които служат в Българската армия, да го правят с гордост и чест. „Българският офицер да има и за в бъдеще уважението, което е имал в българското общество. Надявам се, че с общи усилия ще успеем да го направим”, допълни още новият министър на отбраната.По стара традиция при предаването на длъжността новият военен министър получи като подарък икона на св. Георги, който е патрон и пазител на военнослужещите.", "date": "2017.05.04", "title": " Каракачанов: Поемам поста в рисково за България време"}
{"url": "https://trud.bg/%d1%80%d0%b0%d1%88%d0%ba%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d1%81-%d0%b8%d0%b7%d0%b1%d0%be%d1%80%d0%b0-%d0%bd%d0%b0-%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d0%ba/", "text": "„Ще дам всичко от себе си за развитието на българската култура и българското изкуство.“ Това каза Боил Банов по време на церемонията по предаването на поста министър на културата.Банов заяви, че независимо от упоритата работа, трите месеца, в които е работил заедно с Рашко Младенов, са от изключително значение за него. „Прави чест за българската култура, че Рашко Младенов е управлявал културата през последните три месеца“, подчерта Банов.„За мен е удоволствие да работя в Министерство на културата, тъй като познавам всички във ведомството и се радвам, че ще продължим съвместна си работа. Гарантирам, че ще дам всичко от цялото си сърце за улесняване на вашата работа и да се опитаме да допринасяме за развитието на българската култура и изкуство, както и да създаваме условия за хората да творят и да дават добавена стойност към бъдещето на тази държава”, посочи Банов.С избора Боил Банов да стане министър на културата съм обзет с надежда, че културата ще има по-добро бъдеще. Това каза служебният министър Рашко Младенов.Служебният министър посочи, че е работил три месеца заедно с Боил Банов и му дължи големи благодарности за съвместната работа. „Доскоро бях оклюмал за бъдещето на нашата култура и Министерство на културата. Сега след този избор аз съм много радостен и обзет с надежда, че културата ни ще има по-добро бъдеще”, подчерта Младенов.Рашко Младенов символично връчи на новия министър на културата Боил Банов препис на прочутата Манасиева хроника. Той пожела на добър час на новия министър на културата, както и да бъде добър с работещите във ведомството. ", "date": "2017.05.04", "title": " Боил Банов: Ще дам всичко от себе си за развитието на българската култура"}
{"url": "https://trud.bg/%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd%d0%b8-%d1%80%d0%b8%d1%82%d1%83%d0%b0%d0%bb%d0%b8-%d0%b7%d0%b0-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd-%d0%b2-%d0%b1/", "text": "Ритуалът на освещаване на българските бойни знамена има дълбоки исторически корени. Първото свидетелство за него е от 917 година, преди победната битка на Цар Симеон I над византийските войски при река Ахелой. Заради вродената у българите вяра, че нищо добро и полезно не можем да сторим без Бога и благодатните сили, този водосвет се служи и днес.По традиция 6-ти май – Гергьовден, Ден на храбростта и българската армия, ще бъде отбелязан в Бургас с тържествени ритуали по полагане на венци и цветя при паметника на 24-ти пехотен черноморски полк и водосвет за здраве и благоденствие на българската армия пред храм „Св. св. Кирил и Методий“.Тази година в програмата е включен и ритуал за пренасяне на частицата от мощите на Свети Георги в най-големия градски храм. Реликвата бе дарена на Бургас от манастира Ксенофонт в Света гора. Временно тя се съхраняваше в църквата „Св. Богородица“, но след укрепването и ремонта на представителния ни катедрален храм, тя ще бъде преместена, за да остане там. Пренасянето ще извърши Негово Високопреосвещенство сливенски митрополит Иоаникий, ескортиран от други духовници и български войници. Още в същия ден, 6 май, бургазлии могат да влязат в храм „Св. св. Кирил и Методий“ и да се поклонят пред мощите на Свети Георги.П Р О Г Р А М А – 6 май – Ден на храбростта и българската армия10:30 часаВоенен клуб – Бургас, ул. „Христо Ботев“ 48Полагане на венци и цветя на Паметника на 24-ти пехотен Черноморски полк.11:00 часаЛитийно шествие за преместване на мощите на Свети Георги – Победоносец от храм „Света Богородица“ в храм „Св. св. Кирил и Методий“ . 11:30 часаПлощад „Св. св. Кирил и Методий“Тържествен водосвет и молебен за здраве на българските войни от гарнизон Бургас.", "date": "2017.05.04", "title": " Тържествени ритуали за Гергьовден в Бургас"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d1%80%d0%b5%d1%84%d0%be%d1%80%d0%bc%d0%b0%d1%82%d0%b0-%d0%b2-%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d1%81%d0%b8/", "text": "Имам амбицията с по-ускорени темпове, на по-висока скорост да се случва реформата в съдебната система. Това заяви пред журналисти в парламента новоизбраният министър на правосъдието Цецка Цачева.Цачева, която беше председател на 41-вото и 43-тото Народно събрание, отбеляза, че ще се чувства много комфортно и в новата роля на министър.„В политиката има от много по малко – има върхове, има падове. Аз опитах от всичко и днес това ме прави по-силна, по-здраво стъпила на земята, в ново амплоа и с нови надежди“, каза още тя.", "date": "2017.05.04", "title": " Цецка Цачева: Реформата в съдебната система трябва да се случи на по-висока скорост"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%bb%d0%b5%d0%ba%d0%be%d0%b2%d0%b0-%d0%bb%d0%b5%d1%82%d0%bd%d0%b8%d1%8f%d1%82-%d1%82%d1%83%d1%80%d0%b8%d1%81%d1%82%d0%b8%d1%87/", "text": "Вярвам, че летният туристически сезон ще бъде изключително успешен. Това каза министърът на туризма Николина Ангелкова, която прие поста от служебният министър Стела Балтова.„Радвам се, че отново се събираме в тази сграда. Благодаря на Стела Балтова, че води последователна политика по отношение на рекламата, така че именно да се постигнат тези резултати, както в областта на зимния туризъм, така и на тези, които очакваме през летния. Един от основните приоритети на моята работа е именно свързан с летния туристически сезон. Да видя какво е състоянието на плажовете, колко могат да се дадат под наем. Имаше доста съдебни процедури. Най-важното е да бъде осигурено безпроблемното протичане на летния сезон“, заяви Ангелкова.По думите й следващата седмица ще направи среща с бранша по отношение на дългосрочните цели, които са заложили.„Важно е какъв ще бъде и самият продукт, който се предлага. Заедно с премиера Бойко Борисов и вицепремиера Валери Симеонов ще обсъдим стъпките, така че Законът за трудовата мобилност и трудовата миграция да бъде приложен на практика. Важно е да продължим работата за това България да бъде представена добре по време на председателството на Съвета на ЕС“, допълни Ангелкова.Според нея това дава възможност да покажем всичко, което прави страната ни уникална. „Вярвам, че това, което е направено до момента, ние ще го продължим. Председателството ни дава възможност не само да се представим, но и да движим политиките“, каза още Николина Ангелкова.", "date": "2017.05.04", "title": " Ангeлкова: Летният туристически сезон ще бъде изключително успешен"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%b0%d0%bd%d0%b8%d0%b5%d0%bb-%d0%bf%d0%b0%d0%bd%d0%be%d0%b2-2/", "text": "Кметът на Велико Търново Даниел Панов откри националния бизнес форум „Силни региони за силна икономика”. Инициативата се провежда в старопрестолния град със съдействието на Общината. Основните теми на дискусията са свързани с инвестиционната активност и насърчаването й, европейските финансови механизми в подкрепа на предприемачеството, публично-частните партньорства, връзката между образование, наука и предприемачество и пр.Даниел Панов оцени форума „Силни региони за силна икономика” като полезна инициатива.„Велико Търново е пример за добрите и ползотворни отношения между местната власт, предприемачите и образованието. Освен да подобряване облика на градовете и населените места, ние се стремим да създаваме условия за инвестиции и да направим кратки пътищата за реализацията им. Община Велико Търново е предвидила различни мерки за облекчение на бизнеса. Нашият град е сред десетте в страната, които генерират икономически растеж, инициират и акумулират социално-икономическото развитие на България, в които условията за предприемачество са добри. Безработицата във Велико Търново вече е под 2%. Все по-често служители, специалисти и експерти от съседни общини идват да работят тук. Надявам се, че темата за дефицита на кадри ще бъде една от основните в предстоящата дискусия”, коментира Даниел Панов.Сред лекторите на форума са евродепутатът Андрей Новаков, Васил Велев – председател на Асоциацията на индустриалния капитал в България, представители на Българската търговско-промишлена палата, Българската академия на науките, високотехнологични компании и др. Инициативата „Силни региони за силна икономика” ще се проведе поетапно в 20 големи общини в страната.", "date": "2017.05.04", "title": " Кметът на Велико Търново Даниел Панов:   „Безработицата в общината вече е под 2 %”"}
{"url": "https://trud.bg/%d0%b1%d0%b5%d0%b1%d0%b5%d1%82%d0%b0%d1%82%d0%b0-%d0%bd%d0%b0-%d0%b0%d1%8f%d0%ba%d1%81-%d0%b1%d0%bb%d0%b8%d0%b7%d0%be-%d0%b4%d0%be-%d1%84%d0%b8%d0%bd%d0%b0%d0%bb%d0%b0/", "text": "„Аякс“ е с единия крак на финала в Лига Европа. Холандският гранд разби с 4:1 „Лион“ в първия полуфинален мач с „бебетата“. Такова е новото прозвище на водения от Петер Бос тим. Треньорът заложи на титулярен състав със средна възраст 22 години и 137 дни. Най-младият бе 17-годишният Матиас Де Лихт, а най-възрастният – 30-годишният Ласе Шоне.Главните действащи лица в спектакъла срещу французите бяха младите звезди Бертран Траоре, който вкара два гола, както и разписалите се по веднъж Каспер Долберг и Амин Юнес. Интерес от големите европейски клубове освен към голмайсторите на „Аякс“ в двубоя с „Лион“ има и към 22-годишния защитник Кени Тете.„Това са играчите на бъдещето“, написа американският вестник „Вашингтон пост“.С успеха срещу французите „Аякс“ е близо до първи европейски финал от 1996 г. насам. Тогава „лалетата“ загубиха мача за трофея, но в турнира на Шампионската лига от „Ювентус“ след изпълнения на дузпи.Освен това холандският гранд няма загуба на собствения си стадион в 12 поредни мача, като е в серия от шест поредни победи на „Йохан Кройф Арена“.", "date": "2017.05.04", "title": " „Бебетата“ на „Аякс“ близо до финала"}
{"url": "https://trud.bg/%d1%80%d0%b5%d1%84%d0%be%d1%80%d0%bc%d0%b0%d1%82%d0%b0-%d0%b2-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%bd%d0%b0-%d0%b8%d0%bd%d0%b2%d0%b0%d0%bb%d0%b8%d0%b4%d0%bd%d0%b8%d1%82%d0%b5/", "text": "Новият социален министър Бисер Петков обяви като приоритет реформата в експертизата на работоспособността и очаквания ефект върху инвалидните пенсии. Петков каза това по време на церемонията по приемане и предаване на постове в социалното министерство.Очакванията са реформата да е готова в началото на 2018 година. По думите на Петков чрез ефектите от законодателните промени ще има възможност да се случи и преизчисляването на пенсиите, отпуснати преди 2010 г. със средния осигурителен доход за 2009 година, което е разписано в управленската програма.Министърът припомни и стъпките, по които ще расте минималната пенсия за осигурителен стаж и възраст. Първото увеличение ще е от 1 юли 2017 г. – 180 лева. Второто от 1 октомври – до 200 лева.По отношение на механизма за минималната заплата, Бисер Петков каза, че ще ползват постигнатото по време на служебния кабинет и преговорите ще продължат. Той увери, че ще бъде осигурена приемственост както в политиките, така и в хората, които ги реализират.Министърът подчерта, че за него е чест, че поема щафетата от Гълъб Донев, доказан експерт в социалната област.Служебният социален министър Гълъб Донев определи Бисер Петков като доказал се професионалист, човек, който знае и може да работи в средата, в която работи Министерството на труда и социалната политика.", "date": "2017.05.04", "title": " Реформата в системата на инвалидните пенсии е приоритет за Бисер Петков"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bf%d1%80%d0%b5%d0%b4%d1%81%d1%82%d0%be%d0%b8-%d1%81%d0%bc%d1%8f%d0%bd%d0%b0-%d0%bd%d0%b0-%d1%80%d1%8a%d0%ba%d0%be/", "text": "Най-вероятно утре ще бъдат готови имената в новото ръководство на АПИ, каза пред журналисти новият министър на регионалното развитие и благоустройството Николай Нанков, след като служебният регионален министър Спас Попниколов му предаде поста.По думите му това ще бъде съгласувано с премиера, но вече има имена на членове на управителния съвет, които се обсъждат. „В пътната агенция има изключително много неща, които трябва да свършим и забавени такива“, коментира той.Най-вероятно утре ще станат ясни и заместник-министрите във ведомството. „Водим разговори с коалиционните партньори, с ръководството за евентуалните заместници, обсъждат се имена“, отбеляза Нанков.По думите му приоритетна остава и програмата за санирането. „Моето лично мнение е, че програмата би трябвало да бъде оптимизирана“, заяви министър Нанков.", "date": "2017.05.04", "title": " Николай Нанков: Предстои смяна на ръководството на АПИ"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b2%d0%b0%d0%b6%d0%bd%d0%be-%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "С Ради Найденов винаги сме били съмишленици относно начина, по който трябва да се води външната политика. Това заяви Екатерина Захариева след като прие поста министър на външните работи от Ради Найденов.„Работила съм с голяма част от колегите в МВнР. Надявам се, че ще продължим да работим все така успешно. Човек без екип е нищо“, поясни тя.Според нея България трябва да бъде добре представена в международната политика. „Това е една консервативна система, това не означава липса на надграждане, модернизация и подобряване на работата на системата. Приоритетите са ясни, очаквайте от мен да ги продължим“, каза новият външен министър.По думите ѝ един от приоритетите на българското председателство е нашия регион. „Не е лесно, виждате какво се случва в съседни на нас държави. Много е важно българската политика да бъде балансирана“, коментира тя. Захариева припомни, че по време на председателството на ЕС ще започнат преговорите за напускането на Великобритания.„ЕС е съюз на консенсус и разбирателство. България и нейния външнополитически път е ясен“, посочи тя.„Имам доверие на човека, на който оставям МВнР“, посочи служебният министър Найденов.Той определи Захариева като човек, който е постигнал реални, оценени от всички страни резултати в правосъдната реформа, след толкова години и усилия. „Мога само да приветствам, че се захваща с МВнР“, каза още той. Според него България има последователна външна политика.„Професията е консервативна, но изисква иновации. Благодарен съм на екипа, с който работих“, допълни Найденов. По думите му служебното правителство в една необичайна среда е успяло да се справи добре с провеждането на изборите.„Машинното гласуване беше от проблемите, с който се сблъскахме. Той се реши от само себе си“, посочи той. „Въпросът за сигурността, бежанската криза, бъдещето на ЕС, отношенията със съседите – това са елементи, които ни предстои и да дебатираме по време на нашето председателство. България има интерес от развитие на отношенията и с други държави“, коментира служебният външен министър.Според него са важни респектът към институциите и добрата комуникацията между институциите. „МВнР е департизирано и е едно от министерствата, които са повлияни и от вътрешнополитическите процеси в страната. Радвам се, че начело на министерството застава и изявена политическа личност“, каза Найденов. Той посочи, че и в бъдеще ще помага на новия външен министър. ", "date": "2017.05.04", "title": " Екатерина Захариева: Важно е българската политика да бъде балансирана"}
{"url": "https://trud.bg/%d0%b3%d0%be%d0%bb%d0%bc%d0%b0%d0%b9%d1%81%d1%82%d0%be%d1%80%d1%8a%d1%82-%d0%bd%d0%b0-%d1%86%d1%81%d0%ba%d0%b0-%d1%80%d0%b0%d0%b7%d0%ba%d1%80%d0%b8-%d1%82%d0%b0%d0%b9%d0%bd%d0%b0%d1%82%d0%b0-%d0%b7/", "text": "Нападателят на ЦСКА Фернандо Каранга, реализирал едно от попаденията във Вечното дерби (3:0), призна, че успехът над „Левски“ е бил задължителен. Това са обсъждали той и неговите съотборници в съблекалнята в минутите преди сблъсъка със „сините“. „Нашето желание бе по-голямо за победа от това на „Левски“ – обясни играчът на „червените“, получил награда за играч №1 на 30-ия кръг. – В съблекалнята си говорихме, че тази победа ни трябва на всяка цена. Отличният старт на мача и бързите два гола ни даде спокойствие. След това дойде моето попадение и всичко дойде на мястото си. Играл съм дербита в Бразилия и Корея, но това в събота беше уникално. Мисля, че се получи добър за гледане мач.“ Бразилецът призна, че поддържа връзка с друг бивш играч на „армейците“ Аперсидо Ней: „Приятели съм с него. Поддържаме връзка и той ми дава много съвети. Неговото мнение е важно за мен. Той ме посъветва да продължа да бележа за ЦСКА.“", "date": "2017.05.04", "title": " Голмайсторът на ЦСКА разкри тайната за успеха във Вечното дерби"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%ba%d0%be%d0%b9-%d0%b4%d0%b0-%d1%81%d1%80%d1%83%d1%82%d0%b8-%d1%81%d1%82%d0%b5%d0%bd%d0%b0%d1%82%d0%b0-%d1%8e%d0%b2%d0%b5%d0%bd%d1%82%d1%83%d1%81/", "text": " Кой може да спре „Ювентус“ по пътя към третата титла на клуба в Шампионската лига? Това се пита цял свят, след като дори и най-доброто нападение в Европа, това на „Монако“, не успя да разпечата вратата на Джанлуиджи Буфон. „Нерадзурите“ спечелиха визитата си на „Луи II” с 2:0 с попадения на Гонсало Игуаин в първия 1/2-финален сблъсък. Пореден двубой, в който шампионът на Италия не допусна попадение в турнира, а общото „сухо“ време на гранда от Торино е 711 минути. От началото на сезона „Ювентус“ е инкасирал едва 2 гола в надпреварата, дело на Корентин Толисо от „Лион“ и Даниел Парехо от „Севиля“.Задачата се оказа непосилна и за „монегаските“ – отбора, реализирал общо 146 гола във всички турнири през настоящата кампания. За пръв път в историята „Ювентус“ запази вратата си в 6 последователни мача в Европа непокътната. За последно пък „Монако“ не успя да вкара у дома през ноември 2015 година при загубата от „Андерлехт“ с 0:2.Обичайният заподозрян за всички рекорди и суперлативи отново е неостаряващият Буфон. Италианската легенда направи 5 ключови спасявания в своя мач №100 в турнира. Единствено Паоло Малдини от неговите сънародници може да се похвали с толкова много срещи в лигата. Лидерът в Лига 1 използва всичко от арсенала си, за да превземе италианската крепост, но мисията се оказа невъзможна.„Ювентус“ създаде 3 положения и отбеляза 2 гола – призна след поражението наставникът на „Монако“ Леонардо Жардим. – Със същия брой положения ние не направихме нищо. А и Джанлуиджи Буфон имаше изключителни спасявания. Нашата слабост пред гола беше заради него. Той имаше 2 или 3 невероятни намеси.“Към мнението на португалския специалист се присъедини и неговият колега от Торино Масимилиано Алегри. „Винаги, когато стане напечено, Буфон е готов да помогне – призна треньорът на „Ювентус“. – Той е най-добрият в света и винаги е готов в големите мачове. Изиграхме по-добро второ полувреме, с изключение на няколко ситуации, в които Дани Алвеш се увличаше в атака и оставяше двама съперници срещу Бардзали. Можехме да действаме по-технично на моменти, но вкарахме важен гол на контраатака, каквато по принцип е силата на съперника. „Монако“ е опасен отбор и умеят да атакуват бързо. За да удържиш подобни нападатели, трябва да задържаш добре топката.”За да затвърди впечатлението, че е готов за първи трофей в турнира от 1996 година насам, шампионът на Италия показа стил и класа и в офанзивен план. Цели 8 играчи в „синьо“ участваха при първия гол на Игуаин, а асистенцията на Дани Алвеш дойде след пас с пета. Във въпросната 29-ата минута„Ювентус“ доказа едно – това не е типичният италиански отбор, разчитащ предимно на играта в защита. Това бе първо попадение на аржентинския национал във фазата на елиминациите от 2013 година насам. За последно той бе точен за „Реал“ (Мадрид) при успеха над „Галатасарай“ с 3:0. Общият актив на тарана в мачове след груповата фаза е 4 попадения в 25 срещи. За последно Игуаин вкара 2 гола в един мач в турнира отново на тим от Лига 1 – „Олимпик“ (Марсилия).", "date": "2017.05.04", "title": " Има ли кой да срути стената „Ювентус“?"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%80%d0%b0%d0%b1%d0%be%d1%82%d0%b8%d0%bc-%d0%b2-%d0%b4%d1%83%d1%85-%d0%bd%d0%b0-%d0%bf%d1%80%d0%b8%d0%b5/", "text": "Министърът на вътрешните работи в третото правителство на Борисов Валентин Радев изказа благодарност към всички свои предшественици, работили за доброто име на Министерството на вътрешните работи у нас и в чужбина на  официална церемония  за поемането на  поста.„Надявам се на приемственост, ще се опитам да добавя към направеното досега, така че МВР да подобрява работата си“, заяви министър Радев по време на церемонията по приемане на поста.Вътрешният министър потвърди и от свое име оценката на министър-председателя Бойко Борисов, че МВР и служебното правителство са се справили много добре с провеждането на изборите. Той коментира, че предстои да се запознае със състоянието на министерството и с многото добри неща, които са направени във времето.По думите му: Където има слабости – включително статута и мотивацията на личния състав, заедно в диалог със синдикатите да направим добри стъпки в правилната посока. Разум, вяра, мъдрост и успех – пожела досегашният министър на вътрешните работи Пламен Узунов. Той подчерта, че очакванията на обществото и на гражданите към министерството са големи и припомни, че паралелно с това предстои и решаването на наболелите проблеми на служителите.  ", "date": "2017.05.04", "title": " Валентин Радев: Ще работим в дух на приемственост"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%be%d0%b1%d0%b5%d1%89%d0%b0-%d0%bf%d0%be%d0%b2%d0%b5%d1%87%d0%b5-%d0%bf%d0%b0%d1%80%d0%b8-%d0%b7%d0%b0-%d1%83/", "text": "Новият министър на образованието и науката Красимир Вълчев обеща повече пари за учителите, които преподават в отдалечени и малки населени места. Това ще стане чрез корекция на делегираните бюджети на училищата за 2018 година.Вероятно ще бъдат отпуснати и допълнителни целеви средства на училищата за образователни резултати, но това няма да стане веднага. Министър Вълчев заяви това по време на приемането на поста в МОН, където служебният министър проф. Николай Денков му връчи отчета на министерството за изтеклите три месеца на електронен носител, както и традиционния училищен звънец, съобщиха от пресцентъра на ведомството.„Не знам дали има друга управленска програма, в която образованието и науката да са изведени толкова категорично като приоритет и да има толкова ясен бюджетен ангажимент за това. Моята задача заедно с хората в образованието е да оправдаем това доверие“, допълни министърът.Това, което трябва да се направи, е да осигурим равен достъп на децата до добри учители“, заяви министър Вълчев. По думите му общото увеличение на средствата в системата трябва да мотивира повече млади хора с добри оценки да се насочват към педагогическо образование.„Познавам колегите от министерството, експертите от регионалните управления и значителен брой хора в системата. Това е предпоставка да започнем бързо работа“, заяви министър Вълчев.Красимир Вълчев благодари на служебния екип на МОН за изготвянето на проекта на Националната стратегия за развитие на научните изследвания и обеща той да бъде придвижен много бързо до Министерски съвет. Стратегията трябва да бъде приета от Народното събрание до 30 юни т.г.Другият важен проект, подготвен от служебния екип – този за изменение на Закона за развитие на академичния състав, ще бъде обсъден отново със Съвета на ректорите.Красимир Вълчев благодари на предшественика си и за изготвения план за превенция на агресията и обеща в него да залегнат и допълнителни мерки. Двойното увеличение на учителските заплати, заложено в управленската програма на ГЕРБ, ще бъде изпълнено, увери министърът.„Заставам пред Вас с чисто сърце, защото през тези три месеца с екипа ни направихме всичко по силите си, за да можем да вървим напред“, заяви служебният министър проф. Николай Денков.Той отправи два призива към своя наследник. Първият бе новият министър и екипът му да имат грижа за всички сектори, защото те са еднакво важни. Вторият бе свързан с Оперативната програма „Наука и образование за интелигентен растеж“: „Пожелавам му да намери тази тънка пътечка, от която има нужда оперативната програма, така че през 2023 година да се поздравим с успех. Има много широки пътища, които обаче водят в грешна посока. Затова е много важно през следващите месеци тази пътечка да бъде намерена“, заяви проф. Денков.", "date": "2017.05.04", "title": " Красимир Вълчев обеща повече пари за учителите"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bd%d0%b0-%d0%b4%d0%bd%d0%b5%d0%b2%d0%b5%d0%bd-%d1%80%d0%b5%d0%b4-%d1%81%d1%82%d0%be%d0%b8-%d0%b4/", "text": "В сектор „Енергетика“ има много предизвикателства и ни предстои сериозна работа, за да надградим постигнатото през последните две години. Това каза министърът на енергетиката Теменужка Петкова пред журналисти по време на церемонията за приемане на поста от Николай Павлов, съобщиха пресцентъра на министерството.Петкова посочи финализирането на процеса по пълна либерализация на електроенергийния пазар и пазара на природен газ като една от най-важните предстоящи задачи в сектора.По нейните думи, довършването на казуса АЕЦ „Белене“ по възможно най-добрия за обществото начин също стои на дневен ред. „Когато е похарчен толкова сериозен финансов ресурс, ние сме длъжни да постигнем най-доброто решение“, допълни тя.Следващият сериозен приоритет в работата на Министерството на енергетиката е свързан с предстоящото решение на Европейската комисия по антимонополното дело срещу БЕХ, „Булгаргаз“ и „Булгартрансгаз“.Министър Петкова благодари на своя предшественик Николай Павлов и посочи, че постигнатата финансова стабилизация на държавните енергийни дружества е доказателство, че направеното през последните две години е реална реформа в сектор Енергетика.По думите на Николай Павлов усилията за осигуряване на финансова стабилност на дружествата от сектора са били в центъра на вниманието му като служебен министър на енергетиката. „Това ще улесни работата и на г-жа Петкова и нейния екип“, посочи Николай Павлов.", "date": "2017.05.04", "title": " Теменужка Петкова: На дневен ред стои довършването на казуса „Белене“"}
{"url": "https://trud.bg/%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d1%85%d0%b2%d1%8a%d1%80%d0%bb%d0%b5%d0%bd%d0%b8-%d1%82%d1%80/", "text": "Сигнал за незаконно изхвърляне на трупове от домашни животни в землището на стражишкото село Благоево са проверили незабавно експертите на РИОСВ във Веалико Търново. Проверката  на място установила, че сигналът е основателен. На образувано нерегламентирано сметище от торова маса, примесена с битов отпадък в местността Жевезника в землището на Благоево, са изхвърлени останки на два трупа на телета. Установено е, чекостите са от животни, собственост на местен животновъд. Издадено е предписание на кмета на селото за почистване на нерегламентираното сметище. Съставен е акт на собственика на фермата. Четири сигнала за замърсявания на води и на околната среда с отпадъци са постъпили на „зеления телефон“ и по електронната поща на РИОСВ – Велико Търново през април. Извършени са три проверки, издадени са две предписания, съставен е един акт за установено нарушение. Два от сигналите са изпратени на Община Велико Търново за решаване по компетентност. Проверен е сигнал за наличие на нефтопродукти във водите на дере, след бензиностанция в Горна Оряховица. При инспекцията на бензиностанцията било установено, че битовите води от обекта се заустват в градска канализация, а атмосферните води от площадката се отвеждат в дерето чрез тръба. На обекта няма съоръжение за пречистване на атмосферни води, замърсени с калови частици и нефтопродукти. Издадено е предписание на управителя на фирмата, стопанисваща бензиностанцията да изгради система за улавяне на разливи и да не се допуска заустване на замърсени води в дерето. Последваща проверка установи, че системата е изградена. За нейното почистване, както и за други генерирани опасни отпадъци е сключен договор с лицензирана фирма. По електронната поща на РИОСВ са постъпили два сигнала от граждани за  нерегламентирано изхвърляне на строителни и битови отпадъци. Бдителни търновци алармирали за утайки от септични ями в землището на великотърновското село Беляковец. Извършена е и проверка по сигнал за незаконно сметище в квартал „Зона Б“ в старата столица. Сигналите са изпратени за решаване по компетентност до Община Велико Търново, тъй като съгласно Закона за управление на отпадъците кметът контролира дейностите, свързани с образуване, събиране, транспортиране и третиране на битовите и строителни отпадъци, образувани на територията на общината.", "date": "2017.05.04", "title": " Екоинспектори откриха изхвърлени трупове на умрели животни в покрайнините на стражишко село"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b7%d0%b0%d0%b4%d0%b0%d1%87%d0%b0%d1%82%d0%b0-%d0%bd%d0%b8-%d0%b5-%d0%b4%d0%b0-%d1%83%d1%81%d0%ba%d0%be/", "text": "Основната ни задача е да ускорим работата по изпълнението на приоритетите в управленската програма. Това заяви министърът на транспорта, информационните технологии и съобщенията Ивайло Московски, по време на церемонията по предаване на управлението на МТИТС, съобщиха от пресцентъра на Министерството.Той каза още, че е имал възможност да се убеди в професионализма на експертите в министерството и ще разчита на тяхната зрялост и опит при реализирането на политиките в транспорта, информационните технологии и съобщенията, както и при решаването на трудни задачи.От своя страна министър Христо Алексиев заяви, че е доволен от свършеното през последните месеци и благодари на своя екип, както и на всички служители в министерството за добрата работата. Той пожела успех на Ивайло Московски в третия му мандат като министър на транспорта, информационните технологии и съобщенията.", "date": "2017.05.04", "title": " Ивайло Московски: Задачата ни е да ускорим работата по изпълнението на управленската програма"}
{"url": "https://trud.bg/3-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d0%b5%d1%86-%d1%85%d0%b2%d0%b0%d0%bd/", "text": "Районният съд в Горна Оряховица постанови 3 месеца условно с 3-годишен изпитателен срок за мъж, който бил хванат, че държи в дома си голямо количество нелегални цигари. Наказанието е наложено на Любомир Лазаров след сключено споразумение с прокуратурата. Лазаров се е признал за виновен за това, че на 20 септември миналата година в Лясковец, на  ул.“Иван Камбуров“ № 21Б в избено помещение и в жилище в Горна Оряховица на ул.“Добри Чинтулов № 15 е държал акцизни стоки без бандерол.В тайници са били открити и иззети 406 кутии цигари „President“, 1000 кутии цигари „Premium“, 130 кутии цигари марка „Marble“, 10 кутии цигари „Mayfaire“ на обща стойност 11 205 лева. Дължимият акциз на незаконната стока пък е изчислен на 5700 лв.", "date": "2017.05.04", "title": " 3 месеца условно за горнооряховец хванат с нелегални цигари за 11 205 лв"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d1%83%d1%81%d0%bf%d1%8f/", "text": "При нас не е класическото приемане – предаване на този пост, тъй като ние от години сме екип със служебния министър Кирил Ананиев. Това заяви министърът на финансите Владислав Горанов по време на церемонията по предаване на поста, съобщиха от пресцентъра на министерството.Владислав Горанов поздрави Кирил Ананиев, че е успял да запази „физиономията“ на МФ и не се е поддал на доста непривични за служебен кабинет опити за прекрояване на финансовата рамка на държавата.Министър Горанов посочи, че работата в МФ продължава с актуализация на тригодишната бюджетна прогноза, в която трябва да намерят място приоритетите, заложени в управленската програма на новото правителство. „В документа за 2017 – 2021 г. запазваме данъците непроменени, няма да се допускат допълнителни данъчни облекчения, ще се стремим към балансиран бюджет, ще продължим съвместните усилия с БНБ за по-нататъшна интеграция във финансовите структури в ЕС – еврозоната и банковия съюз. Разбира се, усилията в тази насока ще продължат по начина, по който считаме, че е правилно – с тиха дипломация и убеждаване на нашите партньори, че сме готови да станем част от европейската финансова инфраструктура“, допълни той.Министърът на финансите отбеляза, че пред него и екипа му предстои обичайната за графика на ведомството работа, както и доста нови задачи, като например активна роля в подобряване на административните регулации и намаляване на бюрокрацията. „Инициативата, върху която със свежи сили ще положим целенасочени усилия, е намаляване на плащанията в брой и акцентиране върху безналичните плащания от страна на администрацията“, обясни той.„Консерватизмът и финансовата стабилност ще продължат да бъдат неотклонни цели на финансовия министър. През последните няколко години сме показали, че с този екип можем да отстояваме финансовата и фискална стабилност на държавата“, добави Горанов.В отговор на въпрос за очаквани изменения на дефицита във връзка с поетите ангажименти за увеличаване на минималната пенсия и заплатите на учителите, финансовият министър уточни, че съгласно предоставените от служебния му колега отчети фискалната цел за дефицита за 2017 г. не е застрашена и предвидените мерки няма да доведат до прекрояването й.„Умерен оптимист съм, че ако продължим добрата работа на приходните агенции заедно с правоохранителните органи, ще успеем да постигнем и по-нисък от планирания дефицит. Икономическият растеж е нещо, което трябва да се стремим да ускоряваме, прогнозите ни от есента на 2016 г. са консервативни и аз очаквам по-голям от предвидения растеж“, обяви той.По отношение на дълговата политика министърът изрази надеждата си да продължи поддържането на балансирани бюджети, държавата да има достатъчно ликвидни буфери и да не се поема самоцелно нов дълг, но ако все пак такова се наложи, то да единствено за финансиране на дефицити, които правителството си е поставило за цел да намаляват всяка година.Министър Горанов потвърди, че ще продължи да разчита и занапред на експертизата на Кирил Ананиев и Маринела Петрова като свои заместник-министри, като уточни, че третият му заместник предстои да бъде определен.От своя страна Кирил Ананиев пожела на министъра пълен, успешен и ефективен мандат. Той представи накратко резултатите от действията и инициативите в МФ, с които се е осигурила приемственост в ежедневната оперативна дейност, както и изпълнение на задачите, възложени на служебния кабинет.", "date": "2017.05.04", "title": " Владислав Горанов: Кирил Ананиев успя да запази „физиономията“ на МФ"}
{"url": "https://trud.bg/%d0%bd%d0%be%d0%b2%d0%b8-7-%d0%b0%d0%b2%d0%b8%d0%be%d0%b1%d0%be%d0%bc%d0%b1%d0%b8-%d0%b8%d0%b7%d1%80%d0%be%d0%b2%d0%b8%d1%85%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Седем нови  авиобомби бяха открити днес в пловдивския квартал „Тракия”. Вчера невзривените стари боеприпаси, намерени в същия район бяха три, съобщава .На първата бомба се натъкна преди два дни от багерист, който копаеше за поставянето на подземни комуникации.След откриването й, полицията охраняваше мястото в продължение на 18 часа. По-късно при оглед бяха намерени още две.Тази сутрин, когато изкопните работи продължили багеристът попадна на нова бомба. Периметърът отново беше отцепен, а околните заведения – принудени да затворят.Хората от квартала изразиха възмущението си от огледите, които военните са направили и настояха районът да бъде претърсен щателно.Тук преди години е имало военно поделение и се смята, че боеприпасите вероятно са останали от него.Местни жители заявиха, че в близост има детска градина, а в XXI в. със сигурност има техника, с която може да се извърши наистина щателно претърсване. Свидетели казват, че още вчера, след като достъпът до района отново е бил възстановен, там са играли деца.Намерените днес бомби бяха откарани с военни камиони към полигона в Чирен, където да бъдат обезвредени.Районът пък ще бъде щателно изследван с георадар на ВиК – Пловдив, който позволява проучване на дълбочина до 5 м.", "date": "2017.05.04", "title": " Нови 7 авиобомби изровиха в Пловдив"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%80%d1%83%d1%81%d0%b8%d1%8f-%d0%b8-%d0%b8%d1%80%d0%b0%d0%bd-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d0%bc%d0%b5%d0%bc%d0%be%d1%80%d0%b0%d0%bd/", "text": "Съюзниците на режима в Дамаск – Русия и Иран, и подкрепящата опозицията Турция подписаха меморандум за създаването на сигурни зони в Сирия, предаде АФП.Репортер на агенцията, който присъства на мирните преговори в казахската столица Астана, съобщи, че документът е подписан от представителите на трите държави.", "date": "2017.05.04", "title": " Турция, Русия и Иран подписаха меморандум за сигурност в Сирия"}
{"url": "https://trud.bg/%d1%81%d1%80%d1%81-%d1%82%d0%b0-%d1%80%d0%b0%d0%b7%d0%be%d0%b1%d0%bb%d0%b8%d1%87%d0%b0%d0%b2%d0%b0%d1%82-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%bf%d0%be%d0%ba%d0%b0%d0%b7/", "text": "Председателят на Върховния касационен съд Лозан Панов е получил мощна подкрепа по пътя към високия пост не от кого да е, а от близкия до Румен Овчаров бизнесмен Красимир Георгиев, съобщава .Агенцията се позовава на страховита разработка, от която става ясно как Георгиев е лобирал за издигането на Панов в съдебната властВ търсенето на ходатайство Красимир Георгиев се обажда на бившата дясна ръка на покойния бос на „Мултигруп“ и днешен крупен бизнесмен Николай Вълканов и настоява не само за подкрепа, но и за среща между Лозан Панов и тогавашния министър на енергетиката Румен Овчаров. И твърди, че ако Панов заеме поста, е на разположение на Красимир Георгиев.За първи път наличието на въпросната разработка е оповестено официално в докладна записка до тогавашния главен прокурор и шеф на Конституционния съд Борис Велчев, която е излязла от Националната следствена служба и е входирана в 26 екземпляра в Народното събрание на 24 януари 2013 г.Събитията, описани в тази докладна, се развиват през 2006-2007 г., когато на власт е тройната коалиция на БСП, НДСВ и ДПС, става ясно от текста, който пък обяснява какви разговори са се водили между група високопоставени политици и бизнесмени в този период. Разговорите са подслушани със СРС-та и се пазят до ден-днешен на 3 диска, твърди „Блиц“.Агенцията публикува извадка от записаните със СРС разговори:„Абе, при мене се появи едно младо момче. Така, младо, младо, към трийс осем – четирес годишно.Мъжът – Да.Красимир Фронтиера: – Което се е въртело в различни държавни служби, там, съдебни и е юрист, и в момента участва в конкурса за Висшия съдебен съвет за председател на Регионалния административен съд, което се прави в София и която е много важна институция. Така знаеш, минават всички правителствени решения и обжалвания.Мъжът – Да, да. Той замества ВАС.Красимир Фронтиера: „Да, точно така! Включително големи бизнес дела, спорове. Той ми се видя симпатичен, аз ти пратих си-вито, ще го получиш, ако не си го получил тука, до един час.Мъжът: Да, ще го видя.Красимир: Аааа, и той, такааа, той общо взето няма кой знае каква подкрепа, каза: „Ако ме подкрепите и стана, съм на ваше разположение!“Според „Блиц“ записаните диалози не са единственото доказателство, което уличава съдия №1 в скандални лобистки връзки. Преди близо 6 месеца агенцията публикува поредица от снимки, на които Панов е засечен да гуляе в компанията на един от адвокатите на банкера беглец Цветан Василев – Божидар Банков. На трапезата около тях са и мастити строителни босове, които печелят всичките си дела в Административния съд, който тогава се ръководи от Панов.Самият той и до днес не е дал обяснение за снимките с юриста на обвиняемия банкер. „Едва ли ще го направи и след поредното разкритие на БЛИЦ за тъмната страна от дейността му. Остава да се надяваме, че Висшият съдебен съвет ще потърси отговорност на Панов за плетеницата от интереси, които обслужва“, се казва още в материала, който завършва с редакционната бележка, че „стенограмата от СРС-тата по случая „Панов“ се пазят в редакцията“.", "date": "2017.05.04", "title": " СРС-та разобличават Лозан Панов, показват как получил подкрепа от близък на Овчаров"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d1%89%d0%b5-%d1%81%d0%b5-%d0%bf%d1%80%d0%b8%d0%b4%d0%b2%d0%b8%d0%b6%d0%b0%d1%82-%d0%bf%d1%80%d0%be%d0%b5/", "text": "На официална церемония в сградата на Министерство на икономиката служебният министър Теодор Седларски предаде поста на Емил Караниколов, съобщиха от пресцентъра на министерството.Новият министър на икономиката Емил Караниколов посочи, че ще бъдат анализирани съвместно с бизнеса административните пречки, като целта е те да бъдат отстранени, за да може бизнесът да осъществява по-добре своята дейност.По думите му ще се продължи с прозрачността в работата на министерството и дружествата, на които министърът на икономиката е принципал.Министър Караниколов изтъкна, че ще бъдат придвижени проектите, свързани с инвестициите, както и че ще работи за въвеждането на принципа на „мълчаливо съгласие“. „Съвместно с Българска фондова борса /БФБ/ и Министерство на финансите ще работим за повишаването и на финансовия капитал на БФБ“, каза още Караниколов.От своя страна Теодор Седларски благодари на екипа на министерството за свършеното през трите месеца на управление на служебния кабинет. „Успяхме да сложим акцент на някои теми, като Индустиря 4.0 и младежкото предприемачество“, допълни той.", "date": "2017.05.04", "title": " Емил Караниколов: Ще се придвижат проектите, свързани с инвестициите"}
{"url": "https://trud.bg/%d0%bd%d0%b0%d0%b4-14-400-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8-%d0%bc%d0%b5%d1%81%d1%82%d0%b0-%d0%b2%d1%8a%d0%b2-%d0%b2%d0%bb%d0%b0%d0%ba%d0%be%d0%b2%d0%b5%d1%82/", "text": "„БДЖ – Пътнически превози” ще увеличи с допълнителни вагони съставите на някои влакове, които пътуват по основните направления в страната, съобщиха от пресцентъра на „Холдинг Български държавни железници“ ЕАД.Увеличението на съставите на влаковете се прави с цел да бъде осигурено удобното придвижване на клиентите по време на почивните дни по повод Денят на храбростта (Гергьовден) – 6-и май.От днес до 9 май включително, националният железопътен превозвач ще предостави над 14 400 допълнителни места във влаковете по най-натоварените маршрути в страната.Основните направления, по които влаковете ще се движат с допълнителни вагони са: София – Варна – София, София – Бургас – София, София – Пловдив – София, София – Горна Оряховица – София, София – Русе – София, София – Силистра, София – Лом – София, София – Видин – София, София – Благоевград – София, Варна – Пловдив – Варна, Силистра – Горна Оряховица, Горна Оряховица – Варна, Варна – Русе и др.„БДЖ – Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2017.05.04", "title": " Над 14 400 допълнителни места във влаковете по празниците"}
{"url": "https://trud.bg/%d0%bf%d0%be%d0%bb%d0%ba-%d0%bf%d1%80%d0%be%d1%84-%d0%b4-%d1%80-%d0%b2%d0%b5%d0%bd%d1%86%d0%b8%d1%81%d0%bb%d0%b0%d0%b2-%d0%bc%d1%83%d1%82%d0%b0%d1%84%d1%87%d0%b8%d0%b9%d1%81%d0%ba%d0%b8-%d0%b5/", "text": "Полк. проф. д-р Венцислав Мутафчийски, д.м.н., FACS е новият временно изпълняващ длъжността началник на Военномедицинска академия. Това съобщиха от пресцентъра на лечебното заведение.На церемонията по сдаване и приемане на поста присъства заместник-министърът на отбраната от служебното правителство Стефан Петров.„Позволете ми да изкажа най-искрени благодарности от името на ръководството на Министерство на отбраната за всеотдайния Ви труд и неуморните Ви усилия, благодарение на които ВМА показа много добри резултати. Разбира се, те са факт и благодарение на добре изградения екип”.С тези думи заместник-министър Петров изказа своята признателност към досегашния началник на болницата ген.-майор. чл.-кор. проф. Николай Петров, д.м.н., който поема поста министър на здравеопазването.„Желая Ви много успех и на добър път. От Вас сега ще зависи здравето и живота на цяла България”, каза още той.„За мен беше чест да работя във ВМА. За мен ВМА остава моята майка, моят роден дом и в бъдеще”, заяви от своя страна и проф. Николай Петров.Той благодари на членовете на своя екип, като им пожела да надминат постигнатите до момента резултати и им завеща: „Бъдете смирени, бъдете праведни, кураж и с Бога напред”.„Приемам със смесени чувства високата чест и отговорност. Извървяхме много труден път, но резултатите са видими. Благодаря на ген. Петров – Вие показахте какъв човек трябва да бъде началникът на ВМА. За мен това е безценно”, заяви от своя страна полк. проф. д-р Венцислав Мутафчийски, д.м.н. и обеща, че ще продължи традициите.Заместник-министър Стефан Петров пожела на новия началник на ВМА да продължи традициите за болницата да се говори с респект, уважение и благодарност: „ВМА е в добро състояние, но по-трудното е когато летвата е вдигната високо да се задържи това ниво. Желая Ви успех”.", "date": "2017.05.04", "title": " Полк. проф. д-р Венцислав Мутафчийски е новият шеф на ВМА"}
{"url": "https://trud.bg/%d0%bc%d0%b0%d1%80%d0%b0%d0%b4%d0%be%d0%bd%d0%b0-%d0%b3%d0%be%d1%82%d0%be%d0%b2-%d0%b4%d0%b0-%d0%b2%d0%be%d0%b4%d0%b8-%d0%bd%d0%b0%d0%bf%d0%be%d0%bb%d0%b8/", "text": "Легендарният Диего Марадона не се е отказал от треньорския занаят. Аржентинецът дори е готов да води един от бившите си клубове „Наполи“.„Мога ли да бъда треньор на „Наполи“? Ако хората ме искат, тогава да”, заяви Дон Диего в интервю за Amici.Кариерата на южноамериканеца на резервната скамейка обаче е коренно противоположна от тази като активен футболист. Марадона ръководи за последно арабския „Ал Васал“ през 2012 година, а преди това бе селекционер на Аржентина.", "date": "2017.05.04", "title": " Марадона готов да води „Наполи“"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd-%d1%81%d1%82%d0%b0%d0%b2%d0%b0-%d1%81%d1%82%d0%be%d0%bb%d0%b8%d1%86%d0%b0-%d0%bd%d0%b0-%d0%b4%d0%b5%d1%82%d1%81%d0%ba%d0%b0%d1%82%d0%b0-%d0%ba%d0%bd%d0%b8%d0%b3/", "text": "Много деца, автори, илюстратори, издатели и изследователи ще се съберат в Сливен от 9 до 11 май на Национален фестивал на детската книга. Вече 19 години фестивалът изпълнява успешно няколко основни цели – популяризира творчеството на съвременните български детски автори, които работят както в страната, така и извън нейните граници, активно съдейства за подобряване на взаимодействието между авторите, илюстраторите, издателите и разпространителите на детски книги, предизвиква дебат и влияе на издателските политики, налага нови модели за създаване на интерес към книгите и четенето – съобщиха от Регионалната библиотека „Сава Доброплодни” в Сливен, по чиято инициатива се провежда форумът.В програмата на тазгодишното издание на фестивала са включени срещи с детски автори, премиери на най-новите книги на Кина Къдрева, Асен Сираков, Никола Райков, Радостина Николова, Юлия Спиридонова – Юлка, Анита Тарасевич, Здрава Каменова, Весела Фламбурари, Васил Сотиров, Михаил Самарский /Русия/. Ще бъдат представени интересни проекти на издателство „Дамян Яков”, ще бъдат отчетени резултатите от национални конкурси за литература, рисунка и изработване на кукли на любими герои. В програмата са предвидени много театрални постановки, концерти и изложби. Пред общината издателствата ще открият щандове с продукцията си на цени с отстъпки.Едно от най-големите постижения на Националния фестивал на детската книга е попълването на „белите“ полета в изследванията на съвременната детска литература – съобщиха още организаторите. Ежегодно в рамките на фестивала се провеждат научни форуми с участието на утвърдени творци, илюстратори, литературни критици, научни работници, педагози, библиотечни специалисти, издатели от страната и чужбина, посветени на проблемите на съвременната литература за деца и нейното развитие в бъдеще. Тази година кръглата маса ще е на тема „Книги, деца и тийнейджъри: четенето между разума и емоциите”.  На нея ще бъдат изнесени 15 доклада на участници от Сърбия, Турция, Унгария, Холандия, Русия и България, които вече са отпечатани в двуезичен сборник на български и английски език. В края на фестивала ще бъдат връчени националните награди на името на Константин Константинов, които се присъждат в четири категории – за цялостен принос, за автор, за издателство и за илюстратор.", "date": "2017.05.04", "title": " Сливен става столица на детската книга"}
{"url": "https://trud.bg/%d1%81%d0%b4%d0%b5%d0%bb%d0%ba%d0%b8%d1%82%d0%b5-%d1%81-%d0%b8%d0%bc%d0%be%d1%82%d0%b8-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81%d0%ba%d0%be%d1%87%d0%b8%d0%bb%d0%b8-%d1%81-40/", "text": "Покупко-продажбите на имоти във Велико Търново са скочили с около 40 %,  отчитат брокери от старата столица. Въпреки поскъпването на жилищата с 10-15% през последните 2 години, все повече семейства пристъпват към закупуване на имот.Една от причините за ръста в броя на сделките при закупуване на жилище е, че банките са свалили лихвите на ипотечните кредити. В момента се предлагат жилищни кредити с 3-4% годишна лихва и нисък депозит. „Пазарът на недвижими имоти през сегашния период е в полза на продавача”, коментират брокери. Наблюденията сочат, че в повечето случаи хората се ориентират към закупуване на двустайни жилища с цел инвестиция, а тристайни избират за задомяване. Цената на тристаен апартамент ново строителство е до 50 000 евро, а двустаен може да се намери за 35 000 евро. Наблюдава се и повишаване на цените на панелните жилища, които са санирани и са в отлично състояние. Те се предлагат за 450-500 евро на кв/м. Според брокерите младите семейства продължават да търсят апартаменти с южно изложение и с добра локация. Централната част на града остава най-предпочитаното място за купуване на имот. Проблемът с паркирането е решен, тъй като в повечето случаи към жилищата се продават и гаражи. Кварталите, в които има най-много предлагани апартаменти са „Кольо Фичето“, „Картала“ и „Бузлуджа“. „Имоти се търсят и в най-близките села около Велико Търново. Редовният транспорт е определящ при избора на жилище извън рамките на града. Предпочитани са селата Беляковец, Самоводене и Присово. Цените на имотите по тези места са сравнително високи. Например в Беляковец една нова къща струва колкото два апартамента в Търново”, обясняват работещите в бранша. По наблюдения на специалистите все по-малко англичани желаят да закупят имоти във великотърновските села, заради зачестилите кражби по тези места.", "date": "2017.05.04", "title": " Сделките с имоти в Търново скочили с 40 %"}
{"url": "https://trud.bg/%d0%bf%d1%80%d0%b8%d0%b5%d0%bc%d1%8a%d1%82-%d0%bd%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d0%bd%d0%be%d0%b2%d0%be%d1%82%d0%be-%d1%81%d0%bf%d0%be%d1%80%d1%82%d0%bd/", "text": "Приемът на документи за новото спортно училище в Пазарджик стартира на 20 май, съобщиха от градската управа. Първият тур за подаване на документи ще е от 20 май до 20 юни, а вторият ще е от 10 до 18 август. Необходимите документи за кандидатстване са заявление по образец на училището, подписано от ученика и родителя (настойника или попечителя), в което са заявени желаните спортове за прием, копия от акта за раждане и ученическата книжка, медицинско свидетелство със заключение, че съответният вид спорт не е противопоказен за здравословното състояние на ученика, издадено от личния лекар и придружено от медицински картон с нанесени имунизации, и застрахователна полица „Злополука“ за дните на изпита по вида спорт. За учениците, които не са от Пазарджик, спортното училище предлага общежитие, столово хранене и карта за междуградски транспорт, допълниха от общината. Със своя заповед от 24 февруари 2017 г. служебният министър на младежта и спорта проф. Даниела Дашева утвърди държавния план-прием за Спортно училище-Пазарджик за учебната 2017/2018 г. Заложените в план-приема спортове по класове и паралелки са: – 2 паралелки в пети клас от по 26 ученици – футбол (22 момчета) и бадминтон (4 общо момчета /момичета) в едната и художествена гимнастика (6 момичета), плуване (8 общо момчета/момичета), модерен петобой (8 общо момичета/момчета) и джудо (4 общо момичета/момчета) в другата; – 2 паралелки в шести клас от по 26 ученици – художествена гимнастика (4 момичета), футбол (16 момчета), бадминтон (2 общо момичета/момчета) и бокс (4 момчета) в едната и плуване (4 общо момичета/момчета), джудо (2 момичета/момчета) и волейбол (20 общо момичета/момчета) в другата; – 2 паралелки в седми клас от по 26 ученици – плуване (6 общо момичета/момчета), футбол (12 момчета), бокс (4 момчета) и модерен петобой (4 общо момичета/момчета) в едната и художествена гимнастика (2 момичета), джудо – 6 общо момичета /момчета), бадминтон (6 общо момичета/момчета) и волейбол (12 общо момичета/момчета) в другата. С оглед реализирането на приема и успешното стартиране на дейностите в новото спортно училище в Пазарджик, ще се назначат директор и ръководен екип. На заседанието на ОбС от 30 март кметът Тодор Попов уведоми съветниците, че техният колега Георги Георгиев от групата „Тодор Попов За Пазарджик“ ще е директорът на новото училище. Бившият джудист и медалист от олимпиадата в Атина през 2004 г. е трети мандат в кметската група съветници, а преди това също беше такъв, но от НДСВ. Георги Георгиев е и почетен гражданин на Пазарджик от 2004 г.", "date": "2017.05.04", "title": " Приемът на документи за новото спортно училище в Пазарджик  започва на 20 май"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b7%d0%b0%d1%80%d0%b0%d0%b4%d0%b8-%d0%bc%d0%b0%d1%80%d0%b8%d1%8f-%d0%b3%d0%b8%d0%b3%d0%be%d0%b2%d0%b0-%d0%b2%d1%8a%d0%b2-%d0%b2%d1%81/", "text": "Мария Гигова вдъхнови хиляди момичета по целия свят и издигна България на пиедестал. Със своята неизчерпаема енергия и отдаденост тя работи така, че днес във всяка школа по света да се говори за България. Това заяви държавният глава Румен Радев в Гербовата зала на „Дондуков“ 2, където удостои легендата в художествената гимнастика Мария Гигова с орден „Стара планина“ първа степен за нейния принос за развитието на спорта в България, съобщиха от прессекретариата на държавния глава.Президентът отбеляза, че Мария Гигова е не просто спортен деятел и публична личност, а „институция“ в художествената гимнастика и световния спорт. „Вие ни научихте, че спортът не е само титли, а школа за патриотизъм, за възпитание и доказателство, че победите се постигат ежедневно с воля, дух и всеотдайност“, каза президентът и допълни, че най-ценният урок, който тя е давала и продължава да дава на всички е упоритост, трудолюбие и достойно поведение.Румен Радев подчерта, че легендарната ни гимнастичка е първата, спечелила три абсолютни световни титли в историята на художествената гимнастика и постижението й е вписано в рекордите на Гинес. За феноменалната й спортна кариера тя е отличена с титлата „Гимнастичка на 20-ти век“ на Международната федерация по гимнастика и на Българската федерация по художествена гимнастика.„Изживяла съм много щастливи мигове и си спомням само тях. Не бих искала да помня онези, които са били разочароващи за мен, но точно те са ме правили по-силна духом“, заяви Мария Гигова и благодари за висшето държавно отличие и честта, която й е оказана.", "date": "2017.05.04", "title": " Румен Радев: Заради Мария Гигова във всяка школа по художествена гимнастика в света се говори за България"}
{"url": "https://trud.bg/%d0%b3%d1%80%d1%83%d0%bf%d0%b0%d1%82%d0%b0-%d0%bd%d0%b0-%d0%b1%d0%b0%d0%b9%d1%87%d0%be%d1%82%d0%be-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0-90-%d0%ba%d0%b3-%d1%85/", "text": "Окръжната прокуратура в Шумен предаде на съд четирима души за придобиване на прекурсори за наркопроизводство.42-годишният Емил Асенов-Байчото, 53-годишният Елзер Кяшифов и двамата от град Нови пазар, и 45-годишният Росен Начев с 26-годишния му син Асен Росенов от Добрич ще отговарят пред съда и за контрабанда през границата на прекурсорите в особено големи размери. Петият участник Мартин М. е починал по време на разследването, съобщават от Апелативна прокуратура-Варна.Подсъдимите закупили от Истанбул 14 000 блистера лекарствено средство на стойност 25 000 евро, което възнамерявали да изнесат в Полша. Стоката била транспортирана през границата до Нови пазар. При извършено претърсване след доставката полицията иззела медикамента „CIRRUS“, който лекува синузит и астма, но е забранен в страните от ЕС, заради съдържание на псевдоефедрин. Големият удар по наркогрупата шуменската полиция направи през април 2014 г. и тогава бе оповестено, че количеството на медикамента е към 90 кг.Назначени били физико-химична, комплексна химическа и оценителна икономическа експертиза. От заключенията на вещите лица намерените и иззетите 194 264 бели таблетки съдържали псевдоефедрин хидрохлорид с тегло 23,312 кг, от които можело да се произведе 23,079 кг. метамфетамин. Псевдоефедринът е прекурсор, поставен под контрол според Закона за контрол над наркотичните вещества и прекурсорите.Стойността на псевдоефедрин хидрохлоридът е в размер на близо 500 000 лв., като тя надхвърля 1 398 пъти минималната работна заплата, което определя и особено големият размер на контрабандата.Трима от подсъдимите Байчото, Росен и Асен са извършили престъпленията в изпитателния срок на предишни техни осъждания. Предстои делото срещу четиримата подсъдими да бъде насрочено за разглеждане в Шуменския окръжен съд.", "date": "2017.05.04", "title": " Групата на Байчото отива на съд за 90 кг хапове за наркотици"}
{"url": "https://trud.bg/%d1%81%d1%80%d0%b5%d0%b1%d1%8a%d1%80%d0%bd%d0%be-%d1%81%d0%b8%d1%8f%d0%bd%d0%b8%d0%b5-%d0%b7%d0%b0-%d0%b1%d0%be%d1%80%d1%86%d0%b8%d1%82%d0%b5-%d0%bd%d0%b8/", "text": "Димитър Иванов (61 кг) прояви мъжество и се бори, въпреки че научи за кончината на баща си в Нови Сад. Таткото е бил пред инфаркт и е пожелал, ако се случи най-страшното, да не казват на сина, докато трае европейското. Но братът не се сдържал и позвънил на Димитър сутринта. Националът все пак излезе на тепиха и спечели с 10:0 срещу сърбина Таричич. После падна от арменеца Франгулян и отпътува за България.", "date": "2017.05.04", "title": " Сребърно сияние  за борците ни"}
{"url": "https://trud.bg/%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d0%bf%d0%be%d0%b5-%d0%be%d1%82%d0%bd%d0%be%d0%b2%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2/", "text": "„„„", "date": "2017.05.04", "title": " Красен Кралев пое отново Министерството на младежта и спорта"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%bc%d0%b2%d1%80-%d1%88%d0%b5%d1%84-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d1%81%d0%b8-%d1%85%d0%b0%d1%80%d0%b5%d1%81/", "text": "Πo вoлятa нa пpeмиepa cтaнax миниcтъp нa вътpeшнитe paбoти – тoвa e ĸpaтĸo oбяcниe. A дългoтo e, чe в пapтиятa и в pъĸoвoдcтвoтo peшиxмe, чe e дoбpe чoвeĸ, ĸoйтo e бил в миниcтepcтвoтo нa oтбpaнaтa дa пoeмe вътpeшнoтo миниcтepcтвo. Toвa ĸaзa пpeд БТВ нoвият миниcтъp нa вътpeшнитe paбoти Baлeнтин Paдeв.И нa Цвeтaнoв cъм чoвeĸ, и нa пpeмиepa, и нa ГEPБ cъм чoвeĸ, ĸaĸвo знaчи тoвa „нa ĸoгo cъм чoвeĸ“, тaĸa Baлeнтин Paдeв в oтгoвop нa въпpoc дaли Цвeтaнoв щe yпpaвлявa MBP.Xapecaл cъм шeфa нa CДBP Mлaдeн Mapинoв зa глaвeн ceĸpeтap нa MBP, зaяви Paдeв.Mнoгo дoбpe ce пoзнaвaм c Kpacимиp Kapaĸaчaнoв, нямa дa имaмe пpoблeми, ĸaзa oщe вътpeшният миниcтъp. ", "date": "2017.05.04", "title": " Новият МВР шеф Валентин Радев си хареса Mлaдeн Mapинoв зa глaвeн ceĸpeтap"}
{"url": "https://trud.bg/%d1%83%d1%80%d0%be%d0%bb%d0%be%d0%b7%d0%b8-%d0%b2-%d1%83%d0%bc%d0%b1%d0%b0%d0%bb-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%bf%d0%b0%d1%81%d0%b8%d1%85%d0%b0-%d0%b7%d0%b0%d0%bf%d1%83/", "text": "Уролози от Университетска болница „Пловдив“ (бившата Окръжна болница) спасиха бъбрека на 56-годишна жена от града под тепетата, запушен от голям камък. Интервенцията бе извършена под ръководството на водещия специалист д-р Васил Павлов, а конкрементът бе разбит лазерно по комбиниран метод с новия супермодерен апарат, с който разполага УМБАЛ „Пловдив“. Пациентката е приета в клиниката по урология с хидронефроза, причинена от солиден  3,5-сантиметров камък. С медиците тя споделила, че преди 15-ина години е била преглеждана и лекарите й казали, че в легенчето има конкремент с размер около 1 см.„Предварително под ехографски контрол поставихме специална тръба – нефростома, която подсигури ниско налягане в бъбречната кухина по време на интервенцията, която бе извършена под епидурална анестезия. През естествените отвори на човешкия организъм проникнахме до кухинната система на бъбрека и със супермодерната комбинирана лазерна апаратура „Revolix Duo“ от последно поколение бе разбит камъкът“, съобщи д-р Васил Павлов и допълни, че пациентката се чувства отлично и до няколко дни ще бъде изписана от болницата. На жената е спестена отворена операция при усложненото състояние на бъбрека. Благодарение на новия апарат, с който УМБАЛ „Пловдив“ разполага от февруари 2017 г., интервенциите са щадящи за болните – те са безкръвни, не се правят разрези и не водят до загуба на телесни течности. Лазерът запазва органите, като не се проявява агресия и спрямо околните тъкани, и е подходящ за лечение на пациенти на всякаква възраст, включително и за хора с придружаващи заболявания.", "date": "2017.05.04", "title": " Уролози в УМБАЛ „Пловдив“ спасиха запушен бъбрек"}
{"url": "https://trud.bg/%d0%bc%d0%b5%d1%80%d0%ba%d1%83%d1%80%d0%b8%d0%b9-%d1%80%d0%b5%d1%82%d1%80%d0%be%d0%b3%d1%80%d0%b0%d0%b4%d0%bd%d0%b8%d1%8f%d1%82/", "text": "Твърди се, че хората действително чувствали просветление. Хайде, да кажем държавата е бедна, хората прости и суеверни. Защо обаче най-голямата политическа партия у нас – ГЕРБ, член на ЕНП, начеваща трети мандат управление на страната, попадна в мрежите на астрологичните поличби за ретроградния Меркурий?Днес (вчера, 3 май 2017) късно вечерта планетата Меркурий излезе от ретроградната си фаза и едва тогава партията беше готова да предложи на президента и парламента новия кабинет. Само няколко месеца по-рано същата тази партия не смееше да каже кого ще посочат за кандидат-президент, защото Меркурий пак бил ретрограден.Кой по дяволите е този Меркурий, че така да обърква политическата система у нас? Той ли е моделът “Кой”? Явно е той, кой друг да е “Кой”. Но кой е той? Простият отговор е: Бог! А в чест на Меркурий е кръстена и най-близката до Слънцето планета в нашата система.Меркурий е крилатият пратеник на боговете според митологията в Древния Рим. Покровител на търговците, бегачите на дълги разстояния, крад­ците и приходите, син на Мая и Юпитер. Тъй като римляните крадели всичко от древните гърци, е редно да отбележим, че неговият първообраз се нарича Хермес. Великият Омир го възпява като “много променлив, любезно хитър, обирджия, крадец на говеда, носач на сънища, наблюдател през нощта, крадец на портите, такъв, който скоро ще покаже чудни дела сред безсмъртните богове”.Майката на Меркурий – Мая, е най-голямата от плеядите, най-красива, най-прекрасна, но и много срамежлива. А да си срамежлива и да устоиш на Юпитер, е все едно патриотите да откажат коалиционно споразумение.Меркурий-Хермес изобретил лирата, като опънал струни върху бронята на костенурка, възпял на нея любов­та на Юпитер (Зевс) и Мая. Още същия ден откраднал кравите на несъщия си брат Аполон и превърнал в скала Бат, когато той издал новото им скривалище, на техния стопанин. Първоначално бил аркадски бог на ветровете и дъжда, затова вестител на Юпитер (Зевс) и боговете. Превръща се в бог на търговията, патрон на търговците, крадците и измамниците – учил сина си Автолик, дядото на Одисей, как да краде. Наученото се пренасяло от баща на син и така стигаме до европейските фондове.Храмът на Меркурий в Големия цирк бил построен през през 495 пр.Хр. Това било подходящо място, понеже бил бог на пътуването и търговията, а Големият цирк бил голям център и на търговски дейности освен на състезания. В България Големият цирк днес се намира  в триъгълника между “Дондуков” 1 и 2 и площад “Народно събрание”.Точно в този бермудски триъгълник най-много се страхуват от ретроградността на планетата Меркурий, кръстена на покровителя на търговците и крадците.Още в древността хората са забелязали, че планетите забавят своя път сред звездното небе, като че ли спират за момент, след това тръгват назад, обратно на естественото си движение през знаците на зодиака. След това идва момент, когато планетата отново забавя своя ход, спира за миг, след което отново тръгва директно. Когато една планета се движи назад, обратно на естественото си движение през зодиака, тя се нарича ретроградна. Разбира се, тези промени в движението на планетите са видими само от позицията на земния наблюдател, защото реално планетите се движат по своите орбити около Слънцето само в една посока.Регистрираните наблюдения на Меркурий датират поне от първото хилядолетие пр.н.е. Преди 4 век пр.н.е. древногръцките астрономи смятат планетата за два отделни обекта – единият видим при изгрев, който те наричат Аполон, а другият – при залез, наричан Хермес. Но както казахме, римляните крадат всичко от гърците и днес Хермес се нарича Меркурий. Астрономическият символ на Меркурий, окръжност над къса вертикална линия с кръст отдолу и полуокръжност отгоре, е стилизирано изображение на Хермесовия кадуцей. А тъй като влияе много върху политиката у нас, най-вероятно слоганът под този кадуцей е “Сюрреални решения за България”.Щом е във фаза, всичко се обръща наопаки Когато Меркурий е ретрограден, всичко тръгва наопаки. Планетата създава хаос в комуникациите, твърдят астролозите. Не можете да намерите хората, които търсите, набирате номера по погрешка, губите си телефона (забравяте го). Затруднения има и в транспорта – задръстванията са повече от обичайното, автобуси и влакове закъсняват, може да имате и проблеми с личния автомобил. Може да падне лампа в тунел “Ечемишка”. Сещате се за приятели и познати, които не сте виждали отдавна. Правите нелогични коалиции. Закъснявате за срещи или забавяте подготовката за председателството на Съвета на Европейския съюз, примерно.ЗА НЕГОПокрадваше, стана закрилник на търговците Меркурий беше добро дете. Майка му Мая много му се радваше, защото малко след като се роди, изобрети лирата и пееше божествено. Обичаше да покрадва и затова стана закрилник на търговците и тези, на които днес им казват НАП. Разпиляваше си талантите, но пък кръстиха планета на него.Като пийне, хваща лирата Прекрасен брат! От всичките му таланти най-харесвах музикалния му гений. Щом дойде на гости, пресушаваше няколко делви с пино неро, хващаше лирата и настъпваше вакханалия. На другия ден поне десет бога го търсеха я да го отстрелят, я да го вкаменят, я да го приковат към някоя скала. Татко Юпи винаги го спасяваше. Имаше страх само от Купидон и Цацаров.Знаех, че ще обърка политиката в България Не е лош брат, но е на периоди. Като влезе в ретроградната си фаза, хората около него и особено в България не знаят къде се намират. Искаш да сложиш един за министър, то става друг, искаш да спечелиш президентските избори, то всичко се обръща наопаки. Нищо не трябва да правиш, ако Меркурий вземе да влиза във фаза.Като ти кажат, че идва, не правиш нищо Ще обявим кой ще е кандидат-президент на втори (октомври 2016), като е минал ретроградният Меркурий… че като дойдат и като кажат “Идва ретроградният Меркурий, нищо ново не почвай”, и не щат да почват. Звездите! Катя Захариева (бивш правосъден министър, сегашен външен) най ме тормози с това – идва ретроградният Меркурий. А той вече е дошъл!”", "date": "2017.05.04", "title": " Меркурий – Ретроградният!"}
{"url": "https://trud.bg/150-%d1%85%d0%b8%d0%bb-%d0%b4%d0%b5%d1%86%d0%b0-%d0%b1%d0%be%d0%bb%d0%b5%d0%b4%d1%83%d0%b2%d0%b0%d1%82-%d0%b7%d0%b0%d1%80%d0%b0%d0%b4%d0%b8-%d0%bc%d1%80%d1%8a%d1%81%d0%bd%d0%b8%d1%8f-%d0%b2%d1%8a/", "text": "Един милион са българите с хронични белодробни болести, а 150 хил. деца са с хронична обструктивна белодробна болест (ХОББ) и астма заради мръсния въздух. Това посочи проф. Коста Костов, завеждащ Клиниката по белодробни болести във ВМА.“Ние сме начело в класацията по замърсеност, особено в големите градове. Близо един милион болни са с хронична обструктивна белодробна болест (ХОББ) и астма. Между тях са почти 150 000 деца”, заяви д-р Костов пред БНР.“Това замърсяване предизвиква хронични, бавно настъпващи, постепенни увреди у здравия бял дроб, които остават не така забележими, ако човек е напълно здрав и няма генетични предиспозиции за хронична болест, но не така протичат нещата при болните, които имат хронична белодробна болест. Едно излизане на Орлов мост примерно, може да го доведе до задух”, каза докторът.", "date": "2017.05.04", "title": " 150 хил. деца боледуват заради мръсния въздух"}
{"url": "https://trud.bg/%d0%bd%d0%b5%d0%be%d0%bd%d0%b0%d1%82%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%b2-%d0%bc%d0%b1%d0%b0%d0%bb-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d1%81%d0%b5-%d1%81/", "text": "С нова апаратура за лечение на недоносени деца и модерни кувьози разполага вече отделението по неонатология в МБАЛ „Пазарджик“. Екипът на Областната болница със завеждащ отделението д-р Мариела Захариева получи два нови кувьоза плюс един транспортен, апарат за изкуствено дишане и такъв за подпомагане на дишането, лампа за фототерапия при лечение на хепатит и монитор за основните жизнени функции с пулсоксиметър. Новите придобивки ще са от полза на неонатолозите в МБАЛ „Пазарджик“, тъй като всяко десето дете, което се ражда тук, се оказва недоносено.Последните три случая на новородени бебета с тегло под 1500 грама са от началото на месец май и за тях се полагат огромни грижи, тъй като са в рисково състояние, съобщиха от неонатологичното отделение на МБАЛ „Пазарджик“ в навечерието на 5 май – професионалния празник на акушерките. Този петък от 11 часа на площада пред Драматичния театър в Пазарджик те ще дават професионални консултации и съвети, ще отговарят на всякакви въпроси, касаещи здравето, отглеждането и храненето на новородени и ще раздават брошури с информация по тези теми.", "date": "2017.05.04", "title": " Неонатологията в МБАЛ „Пазарджик“ се сдоби нова апаратура"}
{"url": "https://trud.bg/%d0%b7%d0%b0%d0%b4%d1%8a%d0%bb%d0%b6%d0%b8%d1%85%d0%b0-%d0%b4%d0%b6%d0%be%d1%88%d1%83%d0%b0-%d0%b4%d0%b0-%d1%81%d0%b5-%d0%b1%d0%b8%d0%b5-%d1%81-%d0%ba%d0%be%d0%b1%d1%80%d0%b0%d1%82%d0%b0/", "text": "Международната боксова федерация (IBF) няма да прави отстъпки на световния шампион в тежка категория Антъни Джошуа. Президентът Линдзи Тъкър обяви, че британецът трябва да защитава пояса срещу задължителния претендент Кубрат Пулев. В противен случай ще трябва да го върне, както направи Тайсън Фюри. Екипите на двамата вече са започнали преговори. Еди Херн, мениджър на Джошуа, обяви, че отказ от титлата е реална възможност, тъй като за шампиона е по-важно да се развива. Така съперникът на Пулев вероятно ще бъде определен след претендентски турнир.", "date": "2017.05.04", "title": " Задължиха Джошуа да се бие с Кобрата"}
{"url": "https://trud.bg/%d1%81%d0%b2%d0%b8%d0%b4%d0%b5%d1%82%d0%b5%d0%bb%d0%b8-%d1%81%d1%80%d0%b5%d1%89%d1%83-%d1%86%d0%b5%d0%bd%d0%ba%d0%be-%d1%87%d0%be%d0%ba%d0%be%d0%b2-%d1%81%d0%b5-%d0%be%d1%82%d1%80%d0%b8%d1%87%d0%b0/", "text": "„Искам да се откажа от показанията си. Бях объркан. Селото беше в хаос. От полицаите също имаше натиск. С Мартин Чоков сме имали дребни дразги и нищо повече“. Това каза днес пред спецсъда Петко Давидов, свидетел по делото срещу Ценко Чоков и сина му Мартин, които са обвинени в организиране на престъпна група за рекет, побой и лихварство заедно с още шестима души. Петко заяви, че е излъгал в показанията си пред разследващите, тъй като „много хора се бяха обърнали срещу кмета и аз да съм в кюпа“. Той разказа пред магистратите, че семейството му и това на Чоков са в много добри отношения, прекарвали всички празници заедно. „Аз не знама г-н Чоков да е давал пари на лихва. Взимал съм на заем от него“, допълни свидителят. Заради сериозните разминавания в показанията му прокурорът поиска прочитане на протокола от предходния разпит на Петко. Съдът уважи иска му. „Непрестанно тормозят селото с палежи и рекети. Няма почти човек от селото, който да не е пострадал. Лично Ценко Чоков ме би, върза ме с нещо като тел или кабел. Рита ме, псуваме ме. Причината беше, че предната нощ не съм се застъпил за Мартин като го биха в дискотеката и да видя какво е да ме бият“, гласят част от показанията на свидетеля от март месец пред разследващия орган. „Абсолютно не потвърждавам. Това не са моите показания“, отметна се Петко след като съдия Велислава Ангелова го попита дали потвърждава казаното преди два месеца.Веднага след него втори свидетел – Радослав Илиев, се отрече от твърденията си, че е малтретиран от Чоков. По думите му конкурентът на Ценко за кметския пост Веселин Тушинов, съселянинът му Веселин Попов-Лунгара и синът му го заплашили, че ако не свидетелства срещу Чоков и сина му, „ще се прибере и ще види семейството си изклано, и трупове няма да останат“. По думите на Радослав конкурентът на Чоков и сподвижниците му го карали да запали собствения си самосвал и после да каже, че е видял Ценко Чоков да бяга. Натискали го да подаде и жалба срещу Мартин по друго дело. Радостлав разказа пред магистратите, че Веселин Тушинов дори поръчал убийството на кмета на Галиче. За целта вербувал съселянина си Светослав Талчев, намерил му пистолет и му заръчал да го застреля. Тушинов обещал още на потенциалния килър, че ако го вкарат в затвора ще се грижи за него и ще му внася ежемесечно по 300 лв. заплата, твърди свидетелят Илиев. „Беше ме страх за живота ми, поисках дори охрана от прокуратурата в Бяла Слатина, осигуриха ми я. Тогава всички си мислеха, че полицаите ме пазят заради г-н Чоков, но всъщност беше заради Веселин Тушинов и Лунгара“, заяви още той. Радослав допълни, че вече е подал сигнал до всички институции за това, че е насилван да лъжествидетелства, включително до главния прокурор.", "date": "2017.05.04", "title": " Свидетели срещу Ценко Чоков се отричат от показанията си"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d1%82%d1%80%d0%b5%d1%82%d0%b8%d1%8f-%d0%bc%d1%83-%d0%bc/", "text": "Федералният канцлер на Германия Ангела Меркел поздрави Бойко Борисов за избирането му за министър-председател на България. По думите й, феноменалният успех на Борисов за трети път да бъде начело на правителство е показателно за доверието в него и за това, че е куражлия човек, съобщи правителствената информационна служба.В телефонен разговор канцлерът изрази своята убеденост, че двамата ще продължат отличното си сътрудничество и занапред. Меркел отбеляза, че разчита предстоящото Българско председателство на Съвета на ЕС да бъде конструктивно и полезно за Съюза.Премиерът Борисов запозна канцлера Меркел с основните приоритети, с които ще стартира работата си новото правителство. Той изтъкна значението на финансовата дисциплина и политиката за намаляване на дефицита от 2017 г. с цел достигане на балансиран бюджет през 2020 г. и на ускоряването на икономическия растеж за значително увеличаване на БВП и доходите на гражданите.Продължаваме по пътя на евроатлантическата интеграция на страната и ще работим за реформиране на ЕС в името на неговото успешно развитие и разширяване, добави министър-председателят. Борисов подчерта също, че правителството ще бъде гарант за етническия мир в страната и всички права на хората ще бъдат уважавани и спазвани еднакво.Канцлерът Ангела Меркел покани премиера Борисов да посети Германия в удобно за него време.", "date": "2017.05.04", "title": " Меркел поздрави Борисов за третия му мандат"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%bf%d0%b0%d0%bd%d0%b0%d0%b8%d1%80-%d0%bf%d0%bb%d0%be%d0%b2%d0%b4%d0%b8%d0%b2-%d0%b0%d1%80%d0%b5%d0%bd%d0%b0-%d0%bd%d0%b0-bmw/", "text": "Международният панаир в Пловдив ще е арена навръх Гергьовден на националния „BMW събор“, който ще зарадва с куп атракции почитателите на баварската марка. За първи път в България ще бъде създадено мобилно BMW представителство, където феновете ще могат да се насладят на всички актуални модели коли, мотоциклети, велосипеди и на лайфстайл продукти.Панаирът в града под тепетата тази събота ще бъде озвучен от гръмките звуци на 6- и 8-цилиндрови мотори, а всички участници ще станат част от едно автомобилно зрелище и истински празник за очите и ушите, обещават организаторите от „BMW клуб България“. Те са подготвили много нови атракции, интересни шоу програми и състезания на дрифт арената на панаира по време на 16-ото издание на BMW събора.Конкурсите за външен вид на автомобилите ще бъдат сериозен акцент, в който главно участие ще имат зрителите и феновете на марката, а край на събора ще сложи страхотно мото шоу.", "date": "2017.05.04", "title": " Международен панаир-Пловдив арена на BMW събора навръх Гергьовден"}
{"url": "https://trud.bg/140-%d0%b2%d0%b8%d1%81%d1%8f%d1%89%d0%b8-%d0%ba%d0%be%d1%88%d0%bd%d0%b8%d1%86%d0%b8-%d1%81-%d1%86%d0%b2%d0%b5%d1%82%d1%8f-%d0%ba%d1%80%d0%b0%d1%81%d1%8f%d1%82-%d1%86%d0%b5%d0%bd%d1%82%d1%8a%d1%80/", "text": "140 висящи кошници с цветя ще красят и през тази година централната градска част на Пловдив. Монтажът им вече започна по Главната улица „Александър Първи Батенберг“, Малката главна улица „Райко Даскалов“, в арт квартал „Капана“, Цар Симеоновата градина, Стария град и други знакови места.„Преобладават различни цветове каскадна петуния и мушкато, които сами отгледахме в собствените ни оранжерии. Подготвяме и над 20 пирамиди с цветя, с които след Гергьовден също ще разкрасим най-оживените градски зони. Към средата на май пък ще подменим пролетните цветя с летни видове“, съобщи директорът на общинско предприятие „Градини и паркове“ Стоян Алексиев, който се похвали, че всички цветя са собствено производство.", "date": "2017.05.04", "title": " 140 висящи кошници с цветя красят центъра на Пловдив"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b2-%d1%82%d0%be%d0%bf-7-%d0%bd%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%82%d1%83%d1%80%d0%b8%d1%81%d1%82%d0%b8%d1%87%d0%b5/", "text": "Общинско предприятие „Туризъм“ към Община Пловдив се нареди в топ 7 на най-добрите световни организации в бранша, похвалиха се от градската управа под тепетата. Оттам се позовават на престижната класация на „FlightNetwork“ – „20-те най-добри световни туристически организации за 2017 година“, където ОП „Туризъм“ към Община Пловдив се нарежда сред седемте „почетно споменати“. Това ясно от публикация в сайта .В материала „Municipal Department of Tourism – Plovdiv, Bulgaria“ пише следното: „Пловдив отдавна е обявен за най-стария обитаван град в Европа. Благодарение на общинско предприятие „Туризъм“ дестинация Пловдив не остава просто стара новина на туристическата сцена на Европа. Днес градът е добре представен със своя младежки нощен живот, разпръснат сред древни руини. И това е репутация, която помага на космополитния град да се върне на туристическата карта през 21-ви век. Дори извън интернет пространството, ОП „Туризъм“ – Пловдив завоюва поредица от маркетингови успехи. Персоналът, владеещ различни езици, е винаги на линия, за да окаже помощ на посетители от България и чужбина.Екипът регулярно организира туристически форуми и предлага широка гама от информация за Пловдивския регион, когато туристите се нуждаят от това. Като се има предвид, че Пловдив ще бъде Европейска столица на културата през 2019 година, няма никакво съмнение, че можем да очакваме много интересни неща от тази туристическа организация през следващите няколко години.“", "date": "2017.05.04", "title": " Пловдив в топ 7 на най-добрите туристически организации в света"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%be%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%b3%d1%80%d1%8a%d1%86%d0%ba%d0%b8-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb/", "text": "Световноизвестният изпълнител на гръцка народна музика Лакис Халкяс ще изнесе концерт в Пловдив за Деня на Европа заедно с оркестъра на държавното музикално училище в град Комотини. Програмата на концерта, който ще е на 9 май (вторник) от 18 часа на Римския стадион край Джумая джамия, ще е от 2 части и при безплатен вход.В първата част Jazz Big Band на училището в Комотини ще изпълни музика и творби на известни композитори като Henry Mancini, Ruiz and Gimble, Duke Ellington, Billy Joel и др. След това Лакис Халкяс заедно с ансамбъл, състоящ се от хор, струнен оркестър, брасгрупа и народен бузуки оркестър ще изпълнят песни от композиторите Микис Теодоракис, Янис Маркопулос, Горан Брегович, Удо Юргенс, както и образци от гръцкия фолклор. Лакис Халкяс принадлежи към четвъртото поколение на най-голямата музикална фамилия в Гърция. От ранна детска възраст започва музикална кариера редом с известните изпълнители като Сотирия Белу, Стелиос Казантзидис и Григорис Битикотсис. Бил е изпълнител на най-популярните композитори на гръцката (ребетики) музика като Маркос Вамвакарис, Василис Тситсанис. В края на 60-те години на 20-и век заминава за САЩ и Канада, където започва тясно сътрудничество с Антъни Куин за филма „Зорба гъркът“. Лакис Халкяс изпълнява с голям успех песни, написани специално за него от прочутите гръцки композитори Микис Теодоракис, Янис Маркопулос, Христос Николопулос, Христос Леондис и Лукианос Келайдонис.В резултат на многото издадени през годините CD, както и от многобройните концертни турнета по света, става любим и изключително популярен на международната сцена. Характерният тембър на гласа му и богатата изразителна гама го утвърждават като един от най-добрите изпълнители на гръцка народна музика.", "date": "2017.05.04", "title": " Световноизвестен гръцки изпълнител с концерт в Пловдив за Деня на Европа"}
{"url": "https://trud.bg/%d1%81%d0%b2%d0%b5%d1%82%d0%b5%d1%89%d0%b0-%d0%ba%d0%b0%d1%80%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bd%d0%be%d0%b2%d0%b0%d1%82%d0%b0-%d1%82%d0%be%d0%bf/", "text": "Светеща карта на България с отбелязано местонахождението на всички областни центрове върху нея е последната придобивка за жителите на  Стамболийски и новата топ атракция за децата в града.Картата е релефна с изображения на планини и низини и е монтирана на новия площад пред жп гара Стамболийски, който се изгражда в момента като част от градската пешеходна зона. Тя е с дължина 7 метра, ширина 4,5 метра и тежи 4 тона, тъй като отливката е от бетон, и е изключително  атрактивна вечер. Тогава отбелязаните върху нея областни градове светят в различни цветове.Върху картата е отбелязано и местоположението на Стамболийски. Новата придобивка, финансирана от общината, има и образователна цел, защото докато се катерят по нея, малчуганите от местните детски градини и трите училища ще научат кои са големите български градове и къде се намират на картата.", "date": "2017.05.04", "title": " Светеща карта на България е новата топ атракция на Стамболийски"}
{"url": "https://trud.bg/%d0%bd%d0%be%d0%b2%d0%b0-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0-%d0%bd%d0%b0-%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%bb%d0%be%d0%ba%d0%be-%d0%bf%d0%b4-%d0%b2/", "text": "Фенове на „Локомотив“ (Пд)подеха нова инициатива в подкрепа на един от най-великите футболисти в историята на клуба Аян Садъков.Рекордьорът по мачове с всички национални гарнитури у нас се бори с коварната болест амиолатерална склероза и има остра нужда освен от морална подкрепа, и от финансова помощ. Затова от Организация „Трибуна Спортклуб“, Фенклуб Атланта и „World Wide Locos“ призоват локомотивската общност за съпричастност и възобновяване на инициативите в подкрепа на Аян Садъков.За целта трите организации изработиха специална фланелка, приходът от чиято продажба ще бъде дарен на Аян Садъков. Фланелките ще са в наличност за дерби мача с „Левски“ (Сф) на 12 май (петък) на стадион „Лаута“ и ще станат притежание на всеки, дарил 5 или повече лева за инициативата. „Изобразеното на фланелката отдава огромното ни уважение към всичко, което Аян Садъков е сторил за любимия ни клуб и за българския футбол. Големият футболист и човек, събирал обичта на поколения привърженици, днес има нужда от нашите постоянни жестове – окуражаващи го в борбата, която води! С теб сме, бате Айко!“, се казва още в съобщението на Организация „Трибуна Спортклуб“, Фенклуб Атланта и „World Wide Locos“.", "date": "2017.05.04", "title": " Нова инициатива на фенове на „Локо“ (Пд) в подкрепа на Аян Садъков"}
{"url": "https://trud.bg/%d0%ba%d0%b0%d1%80%d0%b0%d0%bc%d0%b0%d1%80%d0%b8%d0%bd%d0%be%d0%b2-%d0%b7%d0%b0-%d0%bc%d0%b0%d1%85%d0%b0%d0%bd%d0%b5-%d0%bd%d0%b0-%d1%80%d0%b5%d0%ba%d0%be%d1%80%d0%b4%d0%b8%d1%82/", "text": "Президентът на Българската федерация по лека атлетика Добромир Карамаринов се обяви за анулиране на старите рекорди в „Царицата на спортовете“. Идеята е на шефа на европейската централа Свейн Арне Хансен, на когото Карамаринов е заместник. Родният бос е изразил съгласие от името на 17 балкански федерации. „Напълно подкрепяме предложенията, отнасящи се до европейските рекорди, и вярваме, че това е жизненоважна стъпка към по-светло бъдеще“, пише българинът в социалните мрежи. Въпросното предложение е рекордите преди 2005 г. да бъдат заличени, тъй като не отговаряли на сегашните стандарти. А именно допинг пробите след състезанието да бъдат пазени 10 г. за евентуално ново тестване с модерни методи. Сред въпросните постижения е и световният рекорд на Стефка Костадинова от 209 см в скока на височина от Мондиал  87 в Рим. Пиърс О’Калахан, шеф на комисията на Европейската атлетика, която разследва старите рекорди, е наясно, че от подобна мярка ще бъдат засегнати и спортисти, чиито постижения не са под съмнение.„Поднасяме извиненията си на тези атлети, които ще се превърнат в косвени жертви“, обяви той. Европейският план се харесва и на шефа на Международната асоциация на лекоатлетическите федерации (ИААФ) лорд Себастиан Коу. Британецът го нарече „стъпка в правилната посока“ и намекна, че е възможно европейската инициатива да се превърне в „глобална политика“. Междувременно БФЛА е възможно да обжалва решението на Дисциплинарната комисия на БОК да не наказва Силвия Дънекова за положителната допинг проба от олимпиадата Рио 2016.", "date": "2017.05.04", "title": " Карамаринов „за“ махане на рекордите"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%b8-%d0%b7%d0%b0-%d0%b4%d0%b2%d0%b0-%d0%bb%d0%be%d1%82%d0%b0-%d0%bd%d0%b0-%d0%b0%d0%bc-%d1%81%d1%82%d1%80%d1%83%d0%bc%d0%b0/", "text": "Цената е съответно 186 млн. лв. и 213 млн. лв.Одобрени за европейско финансиране са апликационните форми за лотове 3.1 Благоевград-Крупник, 3.3 Кресна-Сандански и тунел “Железница” на магистрала “Струма”, съобщиха от Министерството на регионалното развитие и благоустройството. Зелената светлина е по програмата за Съвместна помощ за подкрепа на проекти в европейските региони (JASPERS).“Това е основание България вече реално да се възползва от европейско финансиране от Европейската комисия, Европейската инвестиционна банка (ЕИБ) и Европейската банка за възстановяване и развитие (ЕБВР) за изграждането на посочените обекти”, написаха от ведомството. И припомниха, че двата лота от магистралата “Струма” са с обща дължина малко над 41 километра. Участъкът Благоевград-Крупник трябва да бъде готов през май 2018 година и ще струва 186 млн лева. Срокът за пускането на отсечката от Кресна до Сандански е февруари 2018 г. при цена от 213,14 млн лева. “Общата дължина на магистрала “Струма” е 150 километра, като до момента са изградени малко над 86 километра”, поясниха от МРРБ.От Агенция “Пътна инфраструктура” обясниха пред “Труд”, че одобрението по JASPERS означава, че страната ни вече е на последен етап от отпускането на средствата, което трябва да бъде одобрено окончателно от Брюксел.", "date": "2017.05.04", "title": " Европари за два лота на АМ „Струма“"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d1%81-300-%d0%bb%d0%b2-%d1%80%d0%be%d0%bc-%d0%bd%d0%b0%d1%80%d0%b5%d0%ba%d1%8a%d0%bb-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4%d1%81/", "text": "Асеновградският районен съд глоби с 300 лв. местен жител от ромската махала в квартал „Лаково“ по Указа за борба с дребното хулиганство заради обиди на трима полицаи, които нарекъл  подигравателно „сестри“.Случката се разиграла на 26 април 2017 г. около 22.30 часа вечерта, когато тримата служители на реда – двама старши полицай и един полицай, били изпратени за проверка по сигнал за нарушаване на обществения ред в района на площад „Ново време“ в ромския квартал „Лаково“.На път към барчето, за което бил подаден сигнала за силен шум, те засекли трима роми в близост до заведението. За униформените било ясно, че мъжете са употребили алкохол, но тъй като не нарушавали реда и тишината и дори прибирали тонколоната, решили, че не се налага да слизат от патрулката. Неочаквано обаче единият от циганите тръгнал към полицейския автомобил и с нагло и предизвикателно държание се обърнал към полицаите с думите: „Сестри, какво искате, ма?“. Предупрежденията и поискването на лични документи не укротили рома и на служителите на реда им се наложило да употребят сила. След като му щракнали белезниците зад гърба, го откарали с полицейската патрулка в Районното управление.", "date": "2017.05.04", "title": " Глобиха с 300 лв. ром, нарекъл асеновградски полицаи „сестри“"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b3%d1%83%d0%b1%d0%b8-12-%d0%b4%d0%bd%d0%b8-%d0%b7%d0%b0-%d0%b4%d0%b0-%d0%b4%d0%be%d0%ba%d0%b0%d0%b6%d0%b5-%d1%87%d0%b5-%d0%bd%d0%b5-%d0%b4/", "text": "Бизнесмен от Добрич изгуби 12 работни дни във висене по гишетата на КАТ и НАП, за да докаже, че си е платил глобите още преди 4 години. Въпреки това според компютърната система той продължава да се води длъжник към държавата. Когато шофира, трябва да носи цяла папка с документи, защото може да го спре патрул и да му вземе книжката заради неиздължени глоби. Случаят показва, че автоматичната връзка между някои от 28-те областни служби на КАТ и съответните териториални данъчни дирекции се нуждае от спешни поправки.За да не бъдат отказани да плащат дори и онези 30-40 % от шофьорите, които си плащат санкциите.  Добричлията Кольо Колев е собственик на фирма и има няколко служебни автомобила. В края на април 2013 г. предприемачът получил електронен фиш, че един от автомобилите е бил заснет да кара с превишена скорост. Без да оспорва, той решил да плати 35 лв. в 14-дневния срок. Отишъл в клон на банка и на 7 май 2013 г. превел парите в сметка на КАТ. През март т.г. Колев открил в сайта на НАП, че фигурира в списъка с некоректни платци на НАП и дългът му към КАТ е обявен за публично събиране.“Пазех бележките от банката, че съм платил, отидох в КАТ-Добрич и ги показах, разказа вчера Колев пред Дарик радио. – При новата справка се оказа, че в системата на КАТ аз имам задължения по още три електронни фиша като собственик на фирмата и изпадам в ужас, че системата им не помни, че всички тези три фиша, които пазя, съм ги платил в срок”, добави предприемачът. След дълга административна процедура, отнела близо 2 седмици и среща с шефа на НАП-Добрич, данъчните отписали задълженията му. В КАТ обаче останали.Шефът на Пътна полиция главен комисар Бойко Рановски потвърди вчера, че има подобни казуси, но в повечето от тях платците са попълнили данните погрешно. “Трябва да има едно плащане за една глоба. Ако някой получи пет глоби и иска да ги плати с една сума, например 2000 лв., системата няма как да ги разпредели на 5 или 10 различни суми. Имаме няколко показателя, през които засичаме през системата, за да отразим коректно плащането – номера на глобата, ЕГН-то, имената на този, на когото е наложена. Ако някой от тези показатели е грешно въведен или този, който внася парите, получава платежен документ, но системата не отразява автоматично плащането”, поясни Рановски. Той заяви, че служителите в КАТ имат начин да проверят в банковите сметки дали дадена сума е преведена от конкретен човек и да го отпишат от системата с длъжниците.", "date": "2017.05.04", "title": " Бизнесмен губи 12 дни, за да докаже, че не дължи на КАТ"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d0%ba%d0%be%d0%bd%d1%81%d1%83%d0%bb-%d1%85%d1%8e%d1%81%d0%b5%d0%b8%d0%bd-%d0%b5%d1%80%d0%b3%d0%b0%d0%bd%d0%b8-%d0%bd%d0%b5-%d0%b4/", "text": "Турция не допуска бежански наплив към България и Европа. Така южната ни съседка изпълнява стриктно своя ангажимент пред Европейския съюз, стана ясно на срещата. Това съобщи днес в Хасково генералният консул в Генералното консулство на Р Турция в Пловдив Хюсеин Ергани, който се срещна с областния управител Минко Ангелов, съобщи .Генералният консул информира още, че до днешна дата Турция е дала за бежанците от Сирия, Ирак и други страни над 25 милиарда долара. В момента на територията на Турция има около 3.5 млн. бежанци,От тях 3 млн. са от Сирия.„Този ангажимент за овладяване на хуманитарната криза с милионите бягащи от война хора, е непосилен и труден за турската страна, но ние стриктно го спазваме“, каза г-н Ергани. След разговора двамата с Минко Ангелов се срещнаха с представители на Управителните съвети на търговско-промишлените палати на Хасково и Черкезкьой, Турция. Днес бе подписано официално първото споразумение между тези две палати за бъдещо сътрудничество в редица области.", "date": "2017.05.04", "title": " Генералният консул Хюсеин Ергани: Не допускаме бежански наплив към България и Европа"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%be-%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82%d0%b8%d0%b5-%d1%88%d0%b8%d0%b2%d0%b0%d1%88%d0%ba%d0%b0-%d1%80%d0%b0%d0%b1%d0%be%d1%82%d0%b8/", "text": "Първите свидетелства за професионална квалификация на успешно завършилите жени в единственото по рода си в Пловдив социално предприятие „Шивашка работилница“ ще бъдат връчени този петък от 11 часа от заместник-кмета на града под тепетата Георги Титюков. Церемонията ще е в Комплекса за социални услуги „Свети Георги“. Предприятието е създадено от фондация „НАРД“ (Национален алианс за работа с доброволци) като част от стратегията за подкрепа и развитие на социалното предприемачество в България.Целта е млади хора с нисък социален статус от уязвими групи да получат шанс за обучение и реализация  чрез придобиване на професионални и трудово-социални умения по шивачество. В предприятието в момента се обучават над 10 жени, които са трайно отпаднали от пазара на труда и за тях обучението е шанс и реална възможност професионална реализация. Предприятието стартира своята дейност с подкрепата на община Пловдив и се финансира от „Бигент“ (Берлин) чрез дарители от град Дортмунд,„Тръст за социална алтернатива“, „Глобал гивинг“, „Телус Интернешънъл“ и други частни и обществени дарители, както и с любезното сътрудничество на Комплекса за социални услуги „Свети Георги“ в Пловдив.", "date": "2017.05.04", "title": " Социално предприятие „Шивашка работилница“ в Пловдив с първи дипломирани курсисти"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d0%b8-%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f-%d0%b3%d1%80%d0%b0%d0%b4-%d0%ba%d1%8a%d0%bb%d1%8a%d1%80%d0%b0%d1%88-%d1%81%d1%8a%d1%81-%d1%81%d1%8a/", "text": "По повод на трета покана за набиране на проектни предложения за кандидатстване по Програма „Interreg V-A Romania-Bulgaria“ 2014-2020 г, община Свищов съвместно с община Кълъраш, Румъния подготви проектно предложение. С него двете общини ще кандидатстват до 15 май като допустим бенефициент по Програма INTERREG V-A Румъния – България 2014-2020 г.В началото на тази седмица румънските партньори от Кълъраш посетиха Община Свищов, като израз на устойчивост в българо-румънските взаимоотношения. На срещата с кмета на Свищов Генчо Генчев, председателят на Общинския съвет и директорът на дирекция АПИОУПЕВ двете страни обсъдиха подробности по проектното предложение, касаещо приоритетна ос 1 – Добре свързан регион.С този проект община Свищов има за цел рехабилитация на пътя между селата  Драгомирово и Овча могила. Името на проекта е: „Повишаване на трансграничната мобилност, чрез подобряване на третостепенни възли към TEN-T инфраструктурата и разработване и координиране на трансгранични транспортни системи” и отговаря на  Специфична цел 1.1: Подобряване на планирането, разработването и координирането на трансгранични транспортни системи за по-добри връзки с транспортната мрежа TEN-T.", "date": "2017.05.04", "title": " Свищов и румънския град Кълъраш със съвместен проект"}
{"url": "https://trud.bg/%d0%b4%d0%bd%d0%b8%d1%82%d0%b5-%d0%bd%d0%b0-%d1%81%d0%bf%d0%be%d1%80%d1%82%d0%b0-%d0%b2-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d1%83%d0%bd%d0%b8%d0%b2%d0%b5%d1%80%d1%81%d0%b8/", "text": "В Медицински университет-Пловдив за първи път се организират Дни на спорта, които ще се проведат от 5 до 20 май. Баскетбол, тенис на маса, волейбол, тенис, аеробика и крикет са спортовете, в които над 200 студенти от Пловдив и страната ще демонстрират своите умения. Те ще се борят за Купата на Ректора в турнири по 8 вида спорт, съобщиха от секция „Физическо възпитание и спорт“ към Катедрата по физиология на Медицински университет.Сред изключително богатата програма се откроята националният турнир по крикет, с който този петък от 9 часа в зала „Медик“ ще започнат Дните на спорта. За първи път в Пловдив сe организира подобен турнир от национален мащаб с участието на 6 отбора от страната. Медицински университет има свой отбор по този екзотичен, но набиращ популярност спорт у нас.Капитан на отбора е третокурсникът по медицина Киран Дасан, който започва да се занимава с крикет още на 7-годишна възраст и се състезава в едни от най-добрите клубове в Англия. След пристигането си в България създава университетския отбор по крикет, организира вътрешни турнири и участия в национални първенства.В момента с крикет в Медицински университет-Пловдив се занимават над 50 студента, като единственото момиче сред тях е родената в Англия Ани Бари, която тренира наравно с останалите от самото създаване на отбора.", "date": "2017.05.04", "title": " Дните на спорта в Медицински университет-Пловдив тръгват с национален турнир по крикет"}
{"url": "https://trud.bg/%d1%83%d1%80%d0%b0%d0%bd%d1%8a%d1%82-%d0%b2-%d1%85%d0%b0%d1%81%d0%ba%d0%be%d0%b2%d0%be-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%b5%d0%ba%d0%be%d0%bc%d0%b5%d1%80%d0%bd%d0%b8-%d0%b4/", "text": "Чакат се последните резултати от взетите пробиЕдна от причините за проблема с урана във водата на Хасково е третиране с прекомерни дози хлор. Това заяви пред “Труд” експертът в сферата на водите проф. Жеко Ганев. По последни данни забраната за пиене и готвене в града остава поне още месец, а здравните власти чакат крайните резултатите от пробите за радионуклиди, за да изготвят окончателна оценка на риска. Това се посочва в приетия доклад с последните анализи на питейната вода в Хасково. Той ще бъде предаден на новите министри на здравното, регионалното и екоминистерството.“Нашата хипотеза е, че една от причините за повишеното съдържание в момента на тежки метали, в това число и на уран, се дължи на прекомерната употреба на хлор, която е много повече от допустимата. Не сме правили експерименти на територията на Хасково, а сме имитирали процесите в лабораторни условия и опита, който имаме на територията на Румъния, Швейцария и Франция, където количеството уран е сходно, показва това. За да сме сигурни 100%, че това е така, е необходимо да се запознаем с последните изследвания на здравното министерство”, уточни проф. Ганев.", "date": "2017.05.04", "title": " Уранът   в Хасково – заради прекомерни дози хлор"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d0%b3%d0%b0%d1%80%d0%b0%d0%b6-%d0%bd%d0%b0-%d0%ba%d1%8a%d1%89%d0%b0-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba/", "text": "Лек автомобил с румънска регистрация се вряза в гараж на къща на главния път  Русе – Велико Търново, на входа на село Раданово, Община Полски Тръмбеш. В следствие на силния удар  е паднал циментов  електрически стълб, който е строшил покрива на постройката. В този момент като по чудо, собствениците не са били у дома си и никой не е пострадал. Шофьорът и спътника му са се отървали с леки травми и  сериозна уплаха. Най-вероятната причина за инцидента е несъобразена скорост. В района това не е първият подобен случай, тъй като масово шофьорите не ограниченията и се движат с висока скорост в населените места по пътя, коментираха жители на селото.", "date": "2017.05.04", "title": " Кола се вряза в гараж на къща в Търновско"}
{"url": "https://trud.bg/%d0%be%d1%81%d1%8a%d0%b4%d0%b5%d0%bd-%d1%81%d0%ba%d0%be%d1%87%d0%b8-%d0%be%d1%82-%d0%bf%d0%b5%d1%82%d0%b8%d1%8f-%d0%b5%d1%82%d0%b0%d0%b6/", "text": "39-годишен мъж от Нова Загора скочил от петия етаж на блока си, за да не влезе в затвора за наркотици. Инцидентът станал около 7,05 ч. на 3 май, разказа Мария М. (22 г.), приятелка на осъдения . Същия ден Мариан В. трябвало да бъде преведен в затвора. Като скочил от балкона, го откарали с линейка в областната болница.“Бяха му направени всички необходими изследвания. Нямаше никакви фрактури или други сериозни травми”, съобщиха специалисти от лечебното заведение. Съдебната охрана го отвела направо към затвора. Той трябва да излежи година и половина при първоначален строг режим за държане на 100,98 г марихуана.“Мариан опита да отложи изпълнението на наказанието си, защото се грижи за 80-годишната си майка. Но отхвърлиха молбата му. Той не искаше да влиза в затвора, защото се смяташе за невинен и натопен”, тази версия поднесе приятелката Мария.", "date": "2017.05.04", "title": " Осъден скочи от петия етаж"}
{"url": "https://trud.bg/%d1%81%d1%8a%d0%b4%d1%8f%d1%82-51-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d1%81%d0%bf%d1%80%d1%8f%d0%bb%d0%b0-%d0%b2%d0%be/", "text": "Районна прокуратура-Пловдив внесе днес в съда обвинителен акт спрямо 51-годишната жителка на града под тепетата Мария К. за това, че самоволно е прекъснала водоподаването на гаражите на своите съседи – престъпление по чл.323 ал.1 от НК.Обвиняемата Мария К. и шестимата свидетели по делото живеели в кооперация в централната част на Пловдив. Под жилищната част на имота се намирали избени помещения, като захранващата тръба за питейната вода за гаражите в двора на сградата минавала през мазето на обвиняемата. Тя поставила метална врата на помещението, не допускала вътре инкасаторите и започнала да отглежда котки, заради което се влошили отношенията й с нейните съседи. През април 2013 г. домоуправителят предупредил обвиняемата Мария К. да не приютява бездомни котки от квартала. Заради забележката на следващия ден той намерил бележка на вратата си, на която с почерка на обвиняемата пишело, че ще спре водата. Малко по-късно и друга съседка я помолила, ако може да намери начин котките да не излизат по коридора. Обвиняемата Мария К. и нея предупредила с думите: „Вие ще видите, сега ще  и спра водата“.В края на юни 2013 г. обвиняемата се свързала с водопроводчик, на когото обяснила, че в мазето си има тръба, която иска да премахне. На 30 юни 2013 г. работникът пристигнал, Мария К. му посочила тръбата с водопроводното отделение към гаражите и казала да я премахне. Майсторът попитал дали съседите са съгласни, а обвиняемата Мария К. обяснила, че всичко било уточнено с тях. Работникът първоначално спрял водата на цялата кооперация. На място пристигнали съседи, които се опитали да спрат рязането на тръбата за вода към гаражите на двора, но обвиняемата заключила избата си и въпреки протестите на съседите съоръжението било демонтирано. Водопроводчикът пуснал водата в жилищната сграда, след което си тръгнал. Съседите подали сигнали за случая до различни институции. Обвиняемата Мария К. била предупредена с протокол от 4 юли 2013 г. да възстанови тръбата, но въпреки това, тя не го направило до 26 януари 2017 г., когато била привлечена като обвиняема, и чрез действията си самоволно лишила други хора за дълъг период от време да ползват вода в гаражите си. Разпитана в хода на досъдебното производство обвиняемата Мария К. не се е признала за виновна.", "date": "2017.05.04", "title": " Съдят 51-годишна пловдивчанка, спряла водоподаването за гаражите на съседи"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f%d1%82-%d0%ba%d0%b0%d1%81%d0%b0%d1%86%d0%b8%d0%be%d0%bd%d0%b5%d0%bd-%d1%81%d1%8a%d0%b4-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bf/", "text": "Върховният касационен съд потвърди решение на Апелативен съд-Пловдив, потвърждаващо присъда на Окръжен съд-Пловдив, с която Георги Рудов е осъден на 18 години лишаване от свобода при първоначален строг режим. С присъда от 1 февруари 2016 г. Окръжният съд признава Георги Рудов за виновен в това, че на 14 март 2015 г. в Цалапица умишлено е умъртвил В.С. от същото село, поради което и на основание чл. 115 вр. чл. 54 от НК е осъден на 18 години затвор. Присъдата на ВКС е окончателна и не подлежи на обжалване.През месец март 2015 г. подсъдимият Георги Рудов живеел в село Цалапица в къща с двор заедно със сина си, свидетеля П.Р. Освен тях в къщата на подсъдимия живеел и В.С., по прякор Унгареца. Той бил познат на подсъдимия Рудов отдавна, още като приятел и на баща му, но живеел като бездомник, без да поддържа връзка с роднини. Подсъдимият Георги Рудов се смилил и прибрал В.С. през месец декември 2014 г. с намерение да го ангажира като свой работник в бъдещи начинания по обработка на земеделски земи.По принцип между подсъдимия и неговия помощник нямало никакви проблеми. Както самият подсъдим, така и пострадалият, обичали да консумират алкохол, като Георги Рудов често организирал запои със свои приятели, с които системно злоупотребявал с алкохолни концентрати. След подобна злоупотреба ставал агресивен, избухлив и конфликтно настроен. На 14 март 2015 г. следобед подсъдимият Георги Рудов посетил магазин в Цалапица, купил бутилка водка, „Кока-Кола“ и бабекова наденица. Срещнал свидетеля С. Дж. и го поканил у дома си да се почерпят с водката. Споделил с него, че е ядосан на В.С., защото вместо да купи хляб с парите, които му дал, той си купил ракия. Свидетелят С.Дж. и Георги Рудов седнали да се почерпят с водката в стаята на първия етаж. След влизането в нея подсъдимият се заел с отоплението на къщата, тъй като забелязал, че помпата на парното не работи. Приел това за грешка на В.С. и отишъл да го събуди в другата стая. Там го заварил да спи, след като бил изпил 500 милилитра концентрат. След като В.С. станал, подсъдимият го изпратил да донесе парче сланина. Пострадалият се забавил с разпоредената му дейност. Тогава Георги Рудов сам отишъл да донесе сланина и започнал да се кара на пострадалия, че донасянето на едно парче сланина не отнема много време, като в яда си го замерил с донесената сланина. Започнал да му бие шамари с ръце по главата още в кухнята. После го издърпал в коридорчето пред нея, където му нанасял силни удари в главата с шамари, юмруци, токати, псувал и заплашвал, че ще изгони пострадалия. След това го съборил на земята и го ритнал няколко пъти. После подсъдимият издърпал пострадалия на двора, където продължил с нанасянето на силни удари в главата и тялото с ръце и крака и го потопил в шадравана. Удряйки силно пострадалия В.С. с ръце и крака, подсъдимият му причинил тежка контузия на главата, счупване на долната челюст в областта на левия ъгъл, счупване на носните хрущяли и куп ребра, напречно счупване на гръдната кост и контузия на белите дробове. Притискайки шията на пострадалия, подсъдимият Рудов му причинил счупване на гръкляна и на подезичната кост. Вследствие на получените наранявания Унгареца изпаднал в кома, като междувременно подсъдимият го прибрал вътре в къщата и го сложил да легне на леглото. В стаята той свалил мокрите дрехи на В.С., като го сложил да легне на леглото около 19-20 часа. На следващата сутрин Георги Рудов отишъл да види пострадалия в стаята му. Притеснил се от неговото състояние и се обадил на телефон 112 за медицинска помощ. Около 06.30 часа в дома му била изпратена линейка, а с нея пристигнали и полицейски служители на РУ на МВР – Стамболийски. По-късно пострадалият бил откаран с линейката на Спешна медицинска помощ в УМБАЛ „Св. Георги“ – Пловдив, където въпреки оказаната му висококвалифицирана медицинска помощ починал на 24 март 2015 г. в 11.10 часа.", "date": "2017.05.04", "title": " Върховният касационен съд потвърди присъда от 18 години затвор за убийството на Унгареца"}
{"url": "https://trud.bg/%d0%bd%d0%b0%d1%88%d0%b5%d1%81%d1%82%d0%b2%d0%b8%d0%b5-%d0%bd%d0%b0-%d0%b4%d0%b5%d0%bb%d1%84%d0%b8%d0%bd%d0%b8-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%be/", "text": "Пролетният сафрид все още не се е появил, едра цаца пълни мрежитеРибарите на юг от Бургас отново се оплакват от нашествие на делфини. Всички даляни масово са се заредили с „пингери“ – устройства, шумът от които би трябвало да ги държи далеч от риболовните зони, но това не помага.„Един делфин ни наближи, разходи се спокойно около нас, като ни обиколи няколко пъти, и после замина. Сварихме мрежите разпокъсани и сме ги шили от зори, близо пет часа“, оплакаха се морски вълци.Делфините са там, където е рибата, разказват местните. В момента има много цаца. Едра е и пълни мрежите на далянджиите, които я ловят в големи количества. Цената й на пазара в Бургас е непроменена – 2 лв./кг., а следобед търговците я свалят с левче. Има океанско попче – замразено по 5 лв., лаврак и ципура – съответно по 14 и 15 лв. Култивираните миди са по 2 лв., а пушеният паламуд си пази цената- 12 лв. бройката.Пролетният сафрид все още е мит, не се е появил. Водата се стопля и всеки момент чакаме пасажите, обясниха рибарите. Миналата година са започнали да го ловят на първи май, припомнят те. ", "date": "2017.05.04", "title": " Нашествие на делфини  в Бургаско"}
{"url": "https://trud.bg/%d0%bd%d0%be%d0%b2%d0%b0-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0-%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d1%81%d0%b0%d0%b4%d1%8a%d0%ba%d0%be%d0%b2/", "text": "„", "date": "2017.05.04", "title": " Нова инициатива в подкрепа на Садъков"}
{"url": "https://trud.bg/%d0%ba%d0%bc%d0%b5%d1%82-%d0%b8-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2%d0%b0%d1%82%d0%b0-%d0%b4%d0%b5%d1%82/", "text": "Кметът на Велико Търново Даниел Панов и евродепутатът Андрей Новаков в четвъртък откриха новата детска площадка, която се намира в парка на квартал „Картала”. Над 100 малчугани се събраха край съоръженията за игра и се забавляваха с часове. Те зарадваха своите родители и гостите с изпълнения на песни и танци.Новата площадка е с площ от 100 квадратни метра и отговаря на всички изисквания за безопасност. Два различни вида люлки и катерушки са на разположение на децата. Настилката под съоръженията и край тях е ударопоглъщаща и предпазва малките великотърновци от наранявания.„Да ни е честита новата детска площадка! Нека децата се радват, а родителите им да се чувстват спокойни. Новата придобивка е част от цялостната ни политика Велико Търново да става още по-добро място за живеене, детски игри, образование, спорт и отдих. Предстои да бъдат поставени още нови съоръжения в кътовете за отдих на улиците „Мальовица” и „Ниш”, детските градини „Соня” и „Мечо пух”. Инвеститори, които развиват дейност в нашия град, съвсем скоро ще дарят нови съоръжения за площадките в детска градина „Ивайло и още две забавачки. Радвам се, че в нашия град има предприемачи, които протягат двете си ръце и помагат на Общината в процеса на ремонт на всички детски зони”, каза по време на откриването Даниел Панов.Кметът на Велико Търново обяви, че само през настоящата година в града ще бъдат инвестирани над 23 милиона лева по новите европейски проекти. „Ще продължим да подобряваме градската среда в старата част на града, кварталите „Варуша”, „Чолаковци”, „Бузлуджда” и Картала”. Радвам се, че със средствата от ЕС ще бъдат обновени както улиците, тротоарите, така също детските площадки, ще бъдат модернизирани детски градини и училища”, добави Даниел Панов.Евродепутатът Андрей Новаков поздрави децата и техните родители, дошли за откриването. „Днес е първият ден, в който прекарвам толкова много време във Велико Търново. Във всеки квартал си личи, че този град има добър стопанин. Това, че се строят нови детски площадки и има нужда от нови детски градини означава, че Велико Търново се развива. Случили сте на кмет – ако кметовете в България повече приличаха на вашия, държавата ни щеше да бъде друга”, обърна се към жителите на старата столица Андрей Новаков. Той зарадва ръководството, педагозите и децата в ЦДГ „Ивайло” с подарък – нов лаптоп. ", "date": "2017.05.04", "title": " Кмет и евродепутат откриха новата детска площадка в Търново"}
{"url": "https://trud.bg/%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b7%d0%b0%d0%ba%d0%be%d0%bf%d0%b0%d0%b2%d0%b0%d0%bd%d0%b5/", "text": "Поредният неуспешен опит на олигархията за цялостна дестабилизация на държавата в период на преговори по съставянето на новото правителство, неспиращите атаки срещу все по-застрашаващото го държавно обвинение и амбициите да се влияе върху избора на следващия Висш съдебен съвет, освен че онагледиха пълната капитулация на инженеринговите проекти, но и извадиха на показ дълго отричани зависимости, в които преплетени се оказват политици, съдии, европейски чиновници и техните кукловоди олигарси.В центъра на мрежите от зависимости се оказа дълго подготвяният кадър на задкулисието Христо Иванов. В изминалите три години Иванов не просто се превърна в нарицателен пример за “провал”, но и се оказва токсичен за всеки, влязъл в скрита или явна колаборация с него. Сашо Дончев, Лозан Панов, Радан Кънев, Юри Бюрер Тавание, Ксавие Лапер дьо Кабан са сред усетилите последиците на близостта си до маниакално фиксирания в унищожаване на независимостта на правоохранителните институции и ерозиране на държавността.Трябваше да се случи фабрикуването на т.нар. ЦУМ-гейт, за да стане публичен факт, че Сашо Дончев симпатизирал на трагичните напъни на Иванов за политическа кариера. Покрай продуцирането на скандала Христо Иванов отново получи своите “пет минути” слава и шанс да преповтори из поръчковите телевизионни студиа познатите “опорни точки” срещу прокуратурата. И ако Иванов е доволен от раздухването на казуса, за Сашо Дончев със сигурност остава отровното чувство, че е поредният употребен във войната срещу правосъдието, в която обществото ясно показва, че е на страната на закона, а не на парите.Друг съучастник в поредната провокация срещу държавното обвинение – поставеният в тежка зависимост от задкулисието председател на Върховния касационен съд, тепърва ще усеща токсичността на продължаващата вече близо две години колаборация с Христо Иванов. Парадоксалното е, че като министър на правосъдието в края на януари 2015 г. Иванов бойкотира избирането на Лозан Панов от настоящия ВСС с мотива, че той е предрешен.За да се стигне до ситуацията, при която през декември 2015 г. съдия №1 за първи път се постави в услуга на интересите на олигарсите от кръговете на българското задкулисие – “Капитал” и “Агнешките главички”. Тази и досега неизяснена трансформация на отношенията Иванов – Панов обаче обяснява и защо името на съдия № 1 попада в списък с потенциалните кандидати за президент, които обвиняемият олигарх Иво Прокопиев обсъжда с верните си политически протежета, поръчкови журналисти и професионални протестъри през лятото на 2016-а.Попадането на Лозан Панов в стенограмите от „АРГО-гейт“ прави несъвместимо името на магистрата в съчетание с титлата “председател на ВКС”. Фактът, че Панов е обект на политически инженеринг, изобличава и друга негова акция, с която директно обслужи проекта на олигарха Иво Прокопиев “Да, България” две седмици преди предсрочните парламентарни избори – организиране на посещението на румънския прокурор Лаура Кьовеши в София. И няма как да е друго, ако Христо Иванов нарича жената на председателя на ВКС “черен лебед”, а това остава записано в стенограмите “АРГО”.Очевидно Лозан Панов, макар и със закъснение, е поискал обяснение за убийствената реплика на Иванов: “Ако има черен лебед, това е жена му (на Л.Панов – бел. ред.)…” Поне с това впечатление остава човек, когато прочете опитите на Христо Иванов да замаже скандалното въвличане на съдия №1 и съпругата му в политически инженеринг от страна на олигарх, обект на наказателно разследване, и неговите проксита. Типично за Иванов, който обича да подценява наблюдателите на обществените процеси, той не просто не замазва скандала от “АРГО-гейт”, но и го доразвива в операция “Закопаване” на Лозан Панов. Иванов твърди, че името на съдия №1 не трябвало изобщо да се споменава пред участниците в сбирката на задкулисието. “Бях призовавал няколко пъти той да не бъде изобщо споменаван, доколкото това рискува да му навреди (както и стана). Въпреки това някой включи името му в бюлетината”, пише Иванов, но не уточнява – кого е призовавал и кой все пак е оставил името на председателя на ВКС в списъка с потенциалните кандидати за президент на олигархията. Обясненията на Иванов всъщност поставят и друг въпрос – какво би се случило, ако Панов бе официално издигнат? Дали ако името на друг магистрат бе обсъждано в други политически кръгове и това бе станало публично достояние, Иванов щеше да пропусне да призове за оставка…Що се отнася до съпругата на Панов – т.нар. “черен лебед”, и обяснението на Христо Иванов, че когато я нарекъл така на сбирката на “АРГО”, се е позовал на примера със собствената му жена, която по това време е бременна, то писанията му са пореден опит за заблуда и в крайна сметка водят към тоталното “закопаване” на Лозан Панов. Най-малкото защото Иванов не нарича съпругата си “черен лебед”, нито се обръща така и към жената на Трайчо Трайков, която по това време също очаква дете, макар в крайна сметка той да е издигнат за президент, но нарича така жената на съдия №1.Откъде всъщност Христо Иванов е бил наясно как би реагирала и какво би казала съпругата на председателя на ВКС, ако бъде “пуснат” на изборите. И всъщност била ли е обект на предварително проучване от Иванов последната съпруга на Лозан Панов – Елисавета, за да заключи, че тя е “черен лебед”. Вместо да продължава да интоксикира с обясненията си върха на ВКС, Христо Иванов можеше просто да призове Лозан Панов и съпругата му да обяснят дали и защо не са декларирали надлежно всичките си имотни сделки в последните години. Нали точно това настояваше да се случи чрез “съдебната реформа” Христо Иванов – магистратите и техните семейства да бъдат подложени на задълбочени проверки за интегритет. Вече е ясно, че Панов не би ги издържал.Обясненията на Христо Иванов, освен за мнозинството от българите, вече нямат значение дори и за преживелия едно от най-големите предателства в най-новата политическа история – фалиралия председател в оставка на ДСБ Радан Кънев. Протежето на бившия премиер Иван Костов прати в историята партията, поставила началото на дясното разединение в далечната вече 2001 година. Токсично за ДСБ се оказа решението на Кънев да се предовери на Иванов и да го подкрепи при абдикирането му от Министерството на правосъдието в края на 2015 г.По същото време и друг съучастник на Христо Иванов започна да търпи щети от близостта си до болестно амбицираното да унищожи независимостта на правосъдието протеже на олигархията. Става въпрос за съветника в Представителството на Европейската комисия в София Юри Бюрер Тавание. Той и Иванов опитаха да организират преврат срещу главния прокурор в края на ноември 2015 г., като дори замесиха Европейската комисия, фабрикувайки несъществуващо становище.Провалът на Иванов доведе до “осветяването” на Тавание, както и компрометирането на целия мониторингов механизъм над правосъдието ни от страна на Брюксел. Откакто вече е известно, че докладите на ЕК всъщност се пишат под диктата на хибридни НПО-та в София, а Иванов прави всичко възможно, за да може доносите му да получат европейска легитимация чрез протежето му Тавание, то стойността на изводите и препоръките в тях са обект на съмнения и неглижиране. Като дипломат, чиято позиция изисква конфиденциалност, Тавание само може да съжалява, че е позволил да бъде употребен за нуждите на родните олигарси да си осигурят чадър срещу прокурорски разследвания. “Натравянето” на Тавание може и да е незабележимо, все пак длъжността му не е публична, но тя несъмнено хвърля сянка върху бъдещата му професионална кариера в структурите на Европейския съюз.Тавание има нагледен пример в тази посока, който му бе даден от посланик на една от държавите основателки на ЕС. Отровата, с която марионетките на олигархията заразяват съучастниците си, достигна до предишния френския посланик, който преди година бе принуден да замени уютната резиденция на софийската улица “Оборище” със силно охранявания комплекс на мисията на Париж в Уагадугу. Ксавие Лапер дьо Кабан свърши “мръсната” работа на олигархичния кръг “Капитал” по овладяване на Софийския градски съд. И ако Христо Иванов и ръководещите го олигарси могат да разчитат на услугите на компрометирания председател на СГС Калоян Топалов, то Негово Превъзходителство Дьо Кабан след едногодишно пребиваване в Буркина Фасо успя да се върне към безгрижното си битие в София едва за няколко дни около великденските празници миналия месец.Щетите, които проксито на олигарсите Христо Иванов нанесе върху ред държавни институции чрез системното провокиране на скандали и ерозиране на доверието в държавността, се оказаха жизненоважни за ръководещите го кръгове в опитите им да се измъкнат или поне да отложат търсенето на отговорност за извършените нарушения и престъпления. В същото време съсредоточаването на ресурс и енергия в един субект, непрекъснато провалящ се, а очевидно превърнал се и в източник на опасна радиация за съучастниците му, приближава моментa, в който Иванов може да се окаже сериозна заплаха и за главните си акушери.", "date": "2017.05.04", "title": " Операция “Закопаване”"}
{"url": "https://trud.bg/%d1%81%d0%bb%d0%b0%d0%b2%d0%b8-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82/", "text": "Българският политически елит се е самозабравил, написа тв водещият, преди да седне пред НСВсеки ден ще стои пред сградата на институциятаПротест пред сградата на Народното събрание започна телевизионният водещ Слави Трифонов. Искането му е депутатите да разгледат резултатите от националния референдум, проведен след събирането на подписи от инициативен комитет от „Шоуто на Слави“Трифонов отиде пред парламента и седна в стол на жълтите павета, а малко по-късно към него се присъедини екипът на предаването както и около сто недоволни граждани.Малко по-рано тв водещият изпрати открито писмо, в което заяви намеренията си.„Срамувам се, че допуснахме да се получи така, шепа хора да се смятат за богоизбрани и да не се съобразяват със законния си началник – българския народ. Три милиона и половина гласуваха на референдума. Два милиона и половина с положителен отговор“, написа Трифонов. Той обясни, че отива като гражданин да търси правата си.Пред събралите се журналисти Слави Трифонов заяви, че ще бъде пред институцията всеки ден, докато не бъде уважена гражданската му позиция. На плакат пред него пишеше: „Вие сте се самозабравили. Срамувам се, че сте такива. А аз съм просто един от многото. Изпълнете волята на народа си!“„Седнал съм като гражданин пред Народното събрание, на което с вас плащаме заплатите – даваме пари на депутатите да стоят вътре и да се занимават основно с нашите искания. Надявам се да обърнат внимание на това, което правя. Ще направя така, че да обърнат“, каза тв водещият. И добави: „Ако не им задреме, ще стане по някакъв друг път.“Допитването се проведе на 6 ноември 2016 г. заедно с вота за президент. Това стана, след като инициативният комитет от шоуто събра 673 481 подписа. В началото въпросите бяха 6, но впоследствие бяха намалени до три от Конституционния съд след намесата на действащия тогава президент Росен Плевнелиев.В крайна сметка в референдума гласуваха 50,59%, или над 3 милиона души. Централната избирателна комисия реши, че за да станат задължителни резултатите в законодателството, не достигат малко над 12 000 бюлетини. Въпросите бяха за въвеждане на мажоритарна избирателна система, задължително гласуване и премахване на държавната субсидия за партиите.", "date": "2017.05.04", "title": " Слави започна протест пред парламента (ОБЗОР)"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%80%d0%be%d0%bc%d0%b8-%d0%be%d1%82-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be-%d0%b8%d0%b7%d0%b3%d0%be%d1%80%d1%8f%d1%85%d0%b0-%d0%b7%d0%b0/", "text": "3200 къса безакцизни цигари са били иззети в сряда от служители на Шесто РУ на МВР-Пловдив при проведена специализирана полицейска операция на територията на ромския квартал „Столипиново“.Контрабандната стока била открита в къщата на 23-годишен пловдивчанин и в павилион, стопанисван от негов 39-годишен съсед. Срещу двамата мъже са започнати предварителни проверки за престъпление по чл. 234, ал.1 от Наказателния кодекс. През последното денонощие на територията на Областна дирекция на МВР-Пловдив са регистрирани 17 криминални престъпления – грабеж, 6 кражби и 10 други. Разкрити са 10 престъпления.", "date": "2017.05.04", "title": " Двама роми от Столипиново изгоряха заради контрабандни цигари"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80%d0%b8-%d0%b7%d0%b0-%d0%bf%d0%be%d0%b1%d0%be/", "text": "В резултат на бързите професионални действия на криминалистите от Пето РУ на МВР-Пловдив са задържани авторите на грабеж, извършен в сряда около 15.20 часа в жк „Тракия“. 20-годишен мъж се оплакал, че бил нападнат от двама непознати, които със сила и серия юмручни удари му отнели 35 лева и избягали.След проведеното незабавно издирване двамата извършители на грабежа били установени и задържани за 24 часа в полицейския арест. Те се оказали тийнейджъри на възраст 16 и 18 години, които пред разследващите направили пълни самопризнания за извършеното ¾ престъпление. Работата по случая продължава.", "date": "2017.05.04", "title": " Арестуваха двама тийнейджъри за побой и грабеж посред бял ден"}
{"url": "https://trud.bg/%d1%82%d1%80%d0%b8-%d0%bf%d0%be%d0%ba%d0%be%d0%bb%d0%b5%d0%bd%d0%b8%d1%8f-%d0%b2-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2%d1%81/", "text": "Представители на три поколения в семейство Филчева от пловдивското село Йоаким Груево са поразени от морбили, съобщиха от Регионалната здравна инспекция в града под тепетата. Заразата тръгва от 20-годишната Йорданка Филчева, която се разболяла на 21 април, а от нея вируса пипнали 38-годишната й майка, синът й – на 2 години и 5 месеца, и тригодишният й племенник, който живее в същата фамилна къща в Йоаким Груево.Двете момчета са ваксинира срещу морбили с по една доза МПР, докато за бабата няма данни за имунизация, съобщиха от РЗИ-Пловдив. Там са регистрирани 71 случая на морбили в региона от 17 март до 3 май, като сред последните 4 случая е и 13-годишно момиче от ромския квартал „Столипиново“, което е с две дози ваксина МПР. До момента лабораторно потвърдените случаи в Пловдивско са 37, а по предписание на РЗИ от началото на заразата в средата на март до 2 май допълнително са имунизирани 147 деца.", "date": "2017.05.04", "title": " Три поколения в семейство от пловдивско село заразени с морбили"}
{"url": "https://trud.bg/%d0%bd%d0%b0%d1%88%d0%b0-%d1%89%d0%b0%d0%bd%d0%b3%d0%b8%d1%81%d1%82%d0%ba%d0%b0-%d1%85%d0%b2%d0%b0%d0%bd%d0%b0%d1%82%d0%b0-%d1%81-%d0%b4%d0%be%d0%bf%d0%b8%d0%bd%d0%b3/", "text": "Щангистката Даяна Димитрова е дала положителна проба за фуросемид преди световното първенство за кадети до 16 години в Банкок (Тайланд). Българката е била хваната от унгарски антидопингов екип по време на подготовка в Добрич. Фуросемидът не за първи път проваля български щангисти. На олимпийските игри в Сеул през 1988 г. със същото вещество са уличени Митко Гръблев и Ангел Генчев, а 12 години по-късно в Сеул са хванати Иван Иванов, Севдалин Маринов и Изабела Рифатова, което води до изваждането на тогавашния национален треньор Иван Абаджиев от спорта.", "date": "2017.05.04", "title": " Наша щангистка хваната с допинг"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d1%8f%d0%bc%d0%b0-%d1%80%d0%b0%d0%b4%d0%be%d1%81%d1%82-%d0%b2-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8/", "text": "„Поставиха ме в тази ситуация – или да управлявам с „Обединени патриоти“, или да сдавам властта. Няма радост в управлението нито тщеславие, но трябва да се управлява.“ Това обяви в кулоарите на парламента премиерът Бойко Борисов, след като за трети път пое властта. Той призова да се надмогне политическият егоизъм, обеща сигурност и доверие в държавата и институциите.„По волята на българския народ ГЕРБ и „Обединени патриоти“ поемаме отговорността за управлението на страната през следващите четири години, в исторически за света и Европа момент – политическа несигурност, икономически проблеми, религиозни противоречия, нестабилност в региона“, обяви Борисов, преди да положи клетва пред НС.Борисов бе избран отново за премиер със 133 гласа. От 233-ма депутати, присъстващи в залата, 100 гласуваха „против“. Съставът на новия Министерски съвет получи одобрението на 133 народни представители, а 101 бяха „против“.Избирането на Борисов за премиер и новото правителство очаквано не получиха подкрепа от БСП и ДПС.Социалистите обявиха, че България ще бъде управлявана от правителство на подмяната. Обявиха, че в предизборната програма на ГЕРБ има 53 обещания, от които е спазено само едно наполовина – че ще има вицепремиер, отговарящ за демографската криза. ДПС прогнозираха, че новото правителство едва ли ще постигне успех, тъй като формулата за съставяне на мнозинството била старата – ГЕРБ за пореден път избрали коалиция, в която се стигнало до „лицемерен национализъм“.Лидерът на „Воля“ Веселин Марешки подчерта, че дава толеранс на Борисов, но гласува против кабинета.На церемонията в НС присъстваха президентът Румен Радев, кметът на София Йорданка Фандъкова, дипломати и представители на вероизповеданията.„Надявам се да има приемственост, особено в областта на председателството на Съвета на ЕС, сигурността, външната политика.“ Това заяви президентът Румен Радев. Той подчерта, че пълният мандат на правителството зависи от управленската му програма, от изпълнението на политиките и от приоритетите. „Като че има стремеж на всяка цена да бъдат изкарани 4 години. За мен това е важно, то гарантира стабилност, но най-важният критерий е свършената работа“, категоричен бе държавният глава.В кулоарите на парламента новоизбраният премиер се обърна към левицата: „Истински се извинявам на БСП, че ги победих. Това, което нямат право да казват, е, че се борим само за власт. Аз им дадох цялата власт на тепсия, като си подадох оставката, да направят служебно правителство, досега щяха да са управлявали 5 месеца. Единственото, което ме интересува, е очакванията на хората.“Борисов се обърна и към ДПС, които нападнаха новото правителство заради националистите. „ДПС също, ако си сложат ръка на сърцето, ще признаят, че през всичките години на мое управление към смесените райони или към българските мюсюлмани е имало не само добро отношение, не само съм им помагал много, а привилегировано дори отношение. Какво ли не сме правили там – пътища, обредни домове, чешми…“, изреди Борисов.„По-важен от управлението е етническият мир и аз ще го пазя всячески“, зарече се министър-председателят.При сдаването на властта на „Дондуков“ 1 служебният премиер Огнян Герджиков поздрави Борисов с избора му за министър-председател за трети път. Той определи това като голям успех. Проф. Герджиков отбеляза, че служебното правителство е провело честни и прозрачни избори.„Ако не бяха честни, нямаше да сме ние“, отговори Борисов. Той коментира и твърдението на БСП, че правителството му идва на власт, за да я консумира. „Последните, които могат да бъдат упреквани, че искат да управляват за власт – това сме аз и колегите“, подчерта Борисов.Той посочи, че се надява след сдаването на кабинетите министрите да продължат да бъдат в контакт. „Ние не сме реваншистки настроени хора“, изтъкна той и изрази надежда сдаването на властта да стане плавно, мъдро, така както демокрацията го изисква.„Ще положим всички усилия, старание, мъдрост, да стане по-добро в България и да избегнем хаоса“, заяви министър-председателят. Той подчерта, че ако имало по-добри от тях, сега те щели да са в парламента или да са ги победили.Бог да ни пази, да върви с нас и ние след него, завърши изявлението си при третото влизане в премиерския кабинет на „Дондуков“ 1 Борисов. ОПОЗИЦИЯТАЛидерът на БСП Корнелия Нинова: Това е правителство на подмянатаТова е правителство на подмяната, спрямо това, което обещахте. От красивите думи преди изборите не е останало почти нищо.Поздравяваме „Обединени патриоти“ за израстването – от „България вън от ЕС и НАТО“ до „ще продължим неотклонно по пътя на евроатлантическата интеграция“. Поздравления! В коалиционното споразумение е заложена мина, която гарантира несигурност в това мнозинство, следователно и в България, в политиките, и в бъдещето. Там пише, че всеки партньор, извън това споразумение, може да си провежда самостоятелна политика, да търси подкрепа и мнозинства в парламента. Всички знаем какво означава това, защото сме го виждали – с реформатори, с БДЦ, плаващи мнозинства, безпринципни съюзи. Това е лоша практика. Но тук идват големите въпроси за държавността и те са според мен поне два – референдумът и промяната в конституцията. Председателят на ДПС Мустафа Карадайъ: Коалицията не носи стабилностБългарските граждани очакват решителни мерки за справяне с бедността и демографската криза. Възможно ли е изобщо да се постихне успех – нашият отговор е „не“. ГЕРБ за втори пореден път избра коалиция, която както се видя от предния мандат, не носи стабилност и реформи. Да направиш вицепремиер по демографските въпроси националист е цинизъм.Твърдението, че европейските ангажименти и председателството на Съвета на ЕС изискват такъв кабинет е невярно, защото не отговаря на европейската политическа практика. В програмата за управление има общи фрази и пожелания. Ние проповядваме заедно обединение, толерантност и мир. Това е условие за общото ни бъдеще.Рано или късно, независимо от подмяната и лъжите, народът мъдро ще отсъди. Кой обаче ще плати за изгубеното време – най-голямата партия ще плати най-висока цена за своята безотговорност днес. КОЙ С КАКВО ЗАПОЧВАВладислав Горанов: Запазваме данъците непроменениЗапазваме данъците непроменени, няма да се допускат допълнителни данъчни облекчения, ще се стремим към балансиран бюджет и ще продължим съвместните усилия с БНБ за по-нататъшна интеграция във финансовите структури в ЕС – еврозоната и банковия съюз, заяви министърът на финансите.Ивайло Московски: Ускоряваме работатаОсновната ни задача е да ускорим работата по изпълнението на приоритетите в управленската програма. Имах възможност да се убедя в професионализма на експертите в министерството и ще разчитам на тяхната зрелост и опит при реализирането на политиките, каза министърът на транспорта.Николай Нанков: Доизграждаме „Хемус“ и „Струма“Наш основен приоритет ще е да продължим програмата за саниране, водната реформа, кадастъра, строителния контрол и устройството на територията. Сред основните ни цели са доизграждането автомагистралите „Хемус“ и „Струма“, както и въвеждането на тол таксата. Предстои смяна на ръководството на Агенция „Пътна инфраструктура“, съобщи министърът на регионалното развитие.Николина Ангелкова: Намаляваме административната тежест за бизнесаЕдна от основните ни цели ще бъде намаляването на административната тежест за бизнеса. По този начин ще привлечем инвестиции. Заложените дългосрочни цели са свързани с промяната на Закона за туризма и Закона за устройството на Черноморското крайбрежие, каза министърката на туризма.Теменужка Петкова: Либерализация на електроенергийния пазарФинализирането на процеса по пълна либерализация на електроенергийния пазар и пазара на природен газ е една от най-важните задачи в сектора. Следващият сериозен приоритет е свързан с предстоящото решение на Европейската комисия по антимонополното дело срещу БЕХ, „Булгаргаз“ и „Булгартрансгаз“, обяви енергийната министърка.Румен Порожанов: Юридическа и финансова стабилностВ средносрочна перспектива искаме да се преборим с теми, отлагани от години, като „Напоителни системи“ и с други второстепенни разпоредители, които трябва да се стабилизират юридически и финансово. Особено важен въпрос е новия програмен период и заложените в него приоритети, каза земеделският министър.Николай Петров: Ще постигнем резултатиТук съм в качеството си на експерт. Ще дам всичко от себе си за реализацията на политическата програма на правителството, което ме е упълномощило за това. Тоест аз ще се движа стриктно по управленската програма и моите усилия ще бъдат насочени за постигане на резултати в тази посока, обяви министърът на здравеопазването.Красимир Вълчев: Двойно увеличение на учителските заплатиВ управленската програма на правителството е заложен ангажимент за двойно увеличение на заплатите на учителите в четиригодишен период. Този ангажимент ще бъде изпълнен. Трябва да се направи така, че там, където е по-непривлекателно да се преподава, учителите да получават повече средства, декларира министърът на образованието. ", "date": "2017.05.04", "title": " Бойко Борисов: Няма радост в управлението (ВИДЕО, ОБЗОР)"}
{"url": "https://trud.bg/%d1%82%d1%80%d0%b8-%d0%ba%d0%be%d0%bb%d0%b8-%d0%b3%d0%be%d1%80%d1%8f%d1%85%d0%b0-%d1%81%d0%bb%d0%b5%d0%b4-%d0%bf%d0%b0%d0%bb%d0%b5%d0%b6/", "text": "Специализиран автомобил за пътна помощ и още две коли горяха при палеж на метри от бензиностанция. Огненият атентат бил извършен към 3,15 ч в сряда до Ботевград, съобщиха днес от ОДМВР-София.Колите били паркирани зад бензиностанция на автомагистрала “Хемус”. На място незабавно били изпратени екипи на полицията и пожарната. Бързата им намеса предотвратила пламъците да стигнат до бензиностанцията.При огледа е установено, че автомобилът на пътната помощ е обгорял в предната си част, товарен автомобил “Пежо” също е с поражения в предната част, а товарен автомобил “Фиат” е изгорял напълно. Според една от версиите палежът е дело на конкуренти на собственика на пътната помощ, която извършва услуги по магистралата в района.", "date": "2017.05.04", "title": " Три коли горяха след палеж"}
{"url": "https://trud.bg/%d0%bf%d0%b0%d0%ba-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b5-79/", "text": "Поредна катастрофа на Е79 е станала около 17:00 часа в района на с. Скомля, общ. Димово, съобщава .Сблъскали са се ТИР с турска регистрация и лек автомобил със сръбска регистрация. Ранени няма, но заради инцидента движението в участъка е изключително затруднено.Час след инцидента на мястото на катастрофата все още не бяха пристигнали полицейски служители, които да регулират трафика.", "date": "2017.05.04", "title": " Пак катастрофа на Е-79"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bf%d0%be%d1%81%d0%b5%d1%87%d0%b5-%d1%81-%d0%b1%d1%80%d0%b0%d0%b4%d0%b2%d0%b0-%d0%ba%d0%be%d0%bb%d0%b5%d0%b3%d0%b0-%d0%be%d1%82%d0%bd%d0%b5%d0%bb-%d0%bc%d1%83/", "text": "Разгневен шофьор е посякъл с брадва в лицето свой колега  в късния следобед в Хасково, съобщи Кървавата драма се разиграла пред голям магазин. Поводът бил  отнето предимство. И двамата водачи искали да влязат да паркират, но пред бариерата се спречкали за това кой има право първи да влезе към паркинга.В хода на скандала, единият извадил брадва от колата си и посякъл опонента си в лицето, а след това изчезнал.На място пристигнала полиция, която разследва случая.", "date": "2017.05.04", "title": " Шофьор посече с брадва колега, отнел му предимството"}
{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%be%d0%b8%d1%81%d0%ba%d0%b0-%d0%b4%d0%be%d0%b6%d0%b8%d0%b2/", "text": "Доживотен затвор за трима български трафиканти и един афганистанец за убийството на 71 бежанци в хладилен камион преди 2 години е поискала унгарската прокуратура, съобщи .Установено е, че двамата български шофьори на камиона са съобщили по телефона за стенанията от каросерията, но техният български ръководител и афганистанският ръководител на групата им дали нареждане да не спират.В схемата са участвали още четирима българи и един – с българо-ливанско гражданство.На тях са повдигнати обвинения за трафик на хора. Иска се най-тежкото наказание, предвидено в закона.", "date": "2017.05.04", "title": " Унгарската прокуратура поиска доживотни присъди за трима наши трафиканти и афганистанец"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8-2/", "text": " Кметът на община Благоевград  д-р Атанас Камбитов положи венец на паметника на Гоце Делчев по повод 114 години от смъртта на революционера. Честванията започнаха с почетно шествие, образувано от два лъча. Първият от тях тръгна от сградата на Община Благоевград, начело с  кмета д-р Камбитов под съпровода  на Биг Бенд-Благоевград. Вторият лъч пое от паметника на Тодор Александров с  Детски духов оркестър.Участниците в инициативата стигнаха до паметника на революционера, намиращ се на площад „Македония“, където отдадоха почит към националния герой. На церемонията присъстваха още  народният представител Даниела Савеклиева, председателят на ОбС Радослав Тасков,  заместник-кметът по култура и хуманитарни дейности Христина Шопова, възпитаници от Център за личностно и творческо развитие, представители на политически партии, Младежки Македонски научен институт, клуб „Традиция“, ученици от благоевградската Професионална гимназия по туризъм и лека промишленост „Гоце Делчев“, общественици и граждани.  По време на церемонията бяха припомнени моменти  от живота и делото на националния герой.Гоце Делчев (Георги Николов Делчев) е един от най-видните български революционери. Възпитан в духа на родолюбие, патриотизъм и уважение на семейните ценности, той остава в историята като най-значимата фигура в борбата за освобождението на българските земи, оставени под турско робство след Берлинския конгрес. Гоце Делчев е основател, водач и идеолог на Българските македоно-одрински революционни комитети, изработва техните програми и устави. Най-близките му съратници са Дамян Груев, Гьорче Петров и Пейо Яворов. Думите на войводата „ Аз разбирам света единствено като поле за културно съревнование между народите”  носят своето пророческо послание и в наши дни.  ", "date": "2017.05.04", "title": " Кметът на Благоевград д-р Атанас Камбитов сведе глава в памет на Гоце Делчев /СНИМКИ/"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%b8%d1%8f%d1%82-%d1%82%d0%be%d1%82%d0%be%d0%bc%d0%b8%d0%bb%d0%b8%d0%be%d0%bd%d0%b5%d1%80-%d1%86%d1%8f%d0%bb-%d0%b6%d0%b8%d0%b2%d0%be%d1%82-%d0%b2%d0%b7%d0%b8/", "text": "В неделя джакпотът в играта „Тото 2 – 6 от 49“ падна, победителят спечели почти 8 млн. лв. Най-новият тотомилионер се казва Тодор Крантов от Сединение, на 78 години, съобщи .„Никога не е мечтал да бъде богат. Цял живот е работил в завода за обувки в Сопот и заплатата му никога не е минавала 300 лв.“, заяви щастливецът.След като щастието го споходи, Тодор ще се погрижи за тримата си внуци и един правнук. Ще ремонтира и къщата си в Съединение. Не мисли да прави пътешествие на тези години.Тайната на успеха на Тодор са рождените дати на децата и внуците му и вярата.Късметлията спечели близо 8 млн. лв. с фиш от 4,40 лв. Точната спечелена сума е 7 940 616 лв.Според информацията в сайта на тотализатора това е най-големият джакпот в историята, спечелен от един единствен играч.Най-голямата печалба досега беше близо 9,5 милиона лв., но си я поделиха двама късметлии. ", "date": "2017.05.04", "title": " Най-новият тотомилионер цял живот взимал заплата под 300 лева"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%be%d1%81%d1%82%d0%b0%d0%b2%d0%b0-%d0%b2-%d0%bb%d1%83%d0%b1%d0%b5/", "text": "Звездата на националния отбор по волейбол Цветан Соколов остава в италианския „Кучине Лубе“ (Чивитанова). Това стана ясно, след като либерото на тима Женя Гребенников се похвали, че ще продължи да играе в тима заедно с българския диагонал. „С него сме звезден отбор“, написа французинът. Това сложи край на слуховете, че Соколов ще се присъедини към руския „Зенит“ (Санкт Петербург). В Русия твърдят, че новакът в местия елит се готви за звездна селекция, която да го превърне в основен фактор в първенството, а името на Соколов било първото в списъка. Късно снощи „Лубе“ гостува на „Тренто“ във втория мач от финалния плейоф на италианското първенство.", "date": "2017.05.04", "title": " Соколов остава в „Лубе“"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b0%d0%b2%d1%82%d0%be%d0%ba%d1%80%d0%b0%d0%b4%d0%b5%d1%86%d0%b0-%d0%bf%d0%b5%d1%88%d0%be-%d1%82%d1%8a%d0%bf%d0%be%d1%82%d0%be/", "text": "Командоси от отряд “Кобра” на столичната полиция заловиха 32-годишния автокрадец Петър К., известен с прякора Пешо Тъпото. С него бил задържан и аверът му Асен Н. (43 г.). Двамата прекарали 72 часа в ареста, след което Софийският районен съд оставил Тъпото за постоянно зад решетките, а Асен бил пуснат под гаранция.Акцията била на 1 май в квартал “Манастирски ливади”. Полицаите дебнели около гараж, нает от двамата специално за удара. Около 1 ч през нощта Тъпото и Асен се появили с лъскав автомобил “Мазда 6”, модел 2016 г. Докато го вкарвали в гаража, били обградени от маскираните ченгета и закопчани с белезници. Проверка показала, че японската кола е била открадната току-що в квартал “Редута”.Също на 1 май в София е бил откраднат джип “Мерцедес” на една дъщерите на убития преди 14 години Филип Найденов-Фатик. Апашите го скрили в гараж и в сряда в час пик го подкарали към изходите на столицата. На бул. “Тодор Каблешков” двигателят изгаснал, крадците не успели да го запалят. Джипът останал зарязан насред платното с отворени прозорци, за да не остане миризмата на престъпниците.", "date": "2017.05.04", "title": " Заловиха автокрадеца Пешо Тъпото"}
{"url": "https://trud.bg/%d0%bc%d0%b0%d1%81%d0%be%d0%b2%d0%be-%d1%82%d1%80%d0%be%d0%b2%d1%8f%d1%82-%d0%ba%d1%83%d1%87%d0%b5%d1%82%d0%b0-%d0%b2-%d1%81%d0%be%d1%84%d0%b8%d1%8f/", "text": "През последните седмици са убити десетки животни в Южния парк, Борисовата градина, „Младост“ и на още няколко местаСигнали за посегателства срещу четириноги има в цялата странаМасово тровят улични и домашни кучета по паркове и градинки в София. През последните седмици сигналите все повече зачестяват, вече са загинали десетки животни.„Това е масово явление и съвсем не са единични случаи. Научаваме за отровени кучета на различни места, и то на такива, където играят много деца“, заяви пред „Труд“ Явор Гечев от „Четири лапи“.Наскоро кучета са отровени в „Младост 2, 3, 4“, в Южния парк, в Западния парк и в Борисовата градина, където са загинали и няколко домашни животни. Често препаратите убиват и улични котки, гълъби и свраки, които обикалят тези места. Певицата Поли Генова стана поредната жертва на зложелатели и сподели в профила си във фейсбук, че кучето й се е натровило в Южния парк и е в тежко състояние, а редица потребители разказаха и за други пострадали животни. По думите на Гечев най-често за отравяне се използват препарати за растителна защита, които отдавна са забранени в ЕС, защото са изключително опасни и за хората, но се намират на много места.„Щом едно куче, което тежи около 20 кг, загива за по-малко от 30 минути в адски мъки, представяте си какво би станало с едно дете, ако тези вещества попаднат случайно в устата му“, каза още Гечев.Той обясни, че понякога четириногите загиват бързо и без да са погълнали отровата, а само при вдишването или близането й. Освен с кучета все повече са случаите и с отровени диви животни и дори защитени видове. „Наскоро в Кресненското дефиле масово бяха разхвърляни отровни примамки срещу хищници. Тогава загинаха почти всички лешояди в района“, посочи още Гечев.", "date": "2017.05.04", "title": " Масово тровят кучета в София"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%bf%d0%b0%d0%b4%d0%bd%d0%b0-%d0%be%d1%82-%d1%81%d1%82%d1%80%d0%be%d0%b5%d0%b6-%d0%b8-%d0%b7%d0%b0%d0%b3%d0%b8%d0%bd%d0%b0/", "text": "Обстоятелствата по случая се изясняватУченичка на 15 години от Втора испанска гимназия „Сесар Вайехо“ в София загина след падане от строеж, съобщиха от МВР.Инцидентът ставал в сряда малко след 18 ч в близост до гимназията на момичето. Според първоначалната информация момичето е паднало от 12-ия етаж. Засега смъртта на девойката се води като нещастен случай. По случая е образувано разследване.", "date": "2017.05.04", "title": " Ученичка падна от строеж и загина"}
