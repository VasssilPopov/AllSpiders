{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d0%bc%d0%b8%d0%bd%d0%b0-%d0%bf%d1%80%d0%b5%d0%b7-%d1%81%d0%bf%d1%83%d1%81%d0%bd%d0%b0%d1%82%d0%b0-%d0%b1%d0%b0%d1%80%d0%b8%d0%b5%d1%80%d0%b0-%d0%bd%d0%b0-%d0%b6/", "text": "Камион с метални отпадъци мина през железопътен прелез в Ловеч, при спусната бариера, и я счупи. Зачестяват случаите на произшествия на железопътните линии, казват от Национална компания „Железопътна инфраструктура”. Нарушението е заснето от видеокамери на съоръжението. Бариерата е спусната, а на прелеза е имало дори сигнал,че приближава влак. Това обаче не спира шофьора на тежкотоварния камион, предава . При сигнализация, че бариерата не работи, към влака се подава сигнал да се движи с много ниска скорост. Но понякога нарушителите плащат и с живота си. През минала година има 23 произшествията на железопътни линии заради наспазване на правилата. Загинали са 5 души, а 10 са ранени. Само за последните 2 седмици случаите в страната са 3. В понеделник на желеозпътната линия в Шумен камион отново чупи бариерата. По случая е образувано досъдебно производство. Ако водачът бъде признат за виновен го очакват до 5 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Камион мина през спусната бариера на жп прелез в Ловеч"}
{"url": "https://trud.bg/%d0%bd%d0%be%d0%b2%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b8-%d0%b8%d0%bc%d0%be%d1%82%d0%b8/", "text": "С промени в Закона за държавната собственост ще се уредят по-прецизно публично-частните партньорства с имоти и имущества. С действащия сега закон се допуска апорт на недвижим имот или вещи – частна държавна собственост, само в еднолични търговски дружества с държавно участие. Но Законът за публично частно партньорство допуска апорт и в други дружества, което е противоречие. Това стана ясно на заседание на правната комисия към парламента, която разгледа промените в закона. Апортът е форма на смяна на собствеността. Ако апортът е на държавен имот в търговското дружество, то е важно кой е неговият собственик. Ако апортираният имот е държавен, а фирмата – частна, то вече тя ще се разпорежда с него. Заради хипотеза дали няма да се отвори кутията на Пандора – забранени за приватизация държавни дружества да се предоставят на частни компании, преди законът да бъде гласуван на второ четене в правна комисия, членовете й решиха работна група да изчисти всички неточности. Беше предложено държавните дружества от забранителния списък да могат да се апортират само след решение на Министерски съвет.", "date": "2018.09.19", "title": " Нови правила за държавни имоти\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%be%d0%b1%d1%89%d0%b5%d1%81%d1%82%d0%b2%d0%be-%d0%ba%d0%be%d0%b5%d1%82%d0%be-%d0%bd%d0%b5-%d1%81/", "text": "Общество, което не съзнава смисъла от единението, е обречено и затова ви благодаря за куража да застанете зад тази градивна идея. Тя със сигурност ще срещне съпротивата на онези, които са превърнали различията в нацията и общественото противопоставяне в свой политически бизнес. Това заяви президентът Румен Радев на среща на „Дондуков“ 2 с представителите на Инициативния комитет за единение, чиито председател е изтъкнатият историк акад. Георги Марков. Под инициативата стоят подписите на 32-ма интелектуалци и общественици, съобщават от президентството. На срещата държавният глава подчерта, че тази инициатива не може да разчита на непосредствен успех, но е важно темата за помирение с историята и национално единение да бъде заявена публично. Румен Радев подчерта, че днес българското обществото следва да интерпретира историята на основата „палачи-жертви“, а не през деформиращата идеологическа призма, защото в нашата история често палачите и жертвите са разменяли местата си. „В нашата история, за съжаление, твърде много хора са убивали и загивали с мисълта, че го правят в името на България и това е подходът, който следва да бъде отречен“, категоричен беше Румен Радев. „Светотатство е костите на жертвите да бъдат употребявани в злободневната политика. Аз ще подкрепя вашата инициатива и ще заема публично позиция в този смисъл“, подчерта още на срещата държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Президентът Радев: Общество, което не съзнава смисъла от единението, е обречено"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%86%d0%b8-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bb%d0%b8-%d0%b0%d0%b3%d0%b5%d0%bd%d1%82-%d0%b0%d1%82%d0%b8%d0%bb%d0%b0/", "text": "Румънският „разследващ журналист“ Атила Биро, който бе задържан неотдавна в , се оказа  , съобщи във вчерашния брой „Труд“. Източници на вестника от спецслужбите вече имат информация за Биро и колегите му във финансираната от Джордж Сорос организация „Райс Проджект“ (RISE PROJECT). От кои институции е финансиран и от кои служби е обучен, четете в броя на вестник „Труд“ в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Холандци финансирали агент Атила\t\t\t"}
{"url": "https://trud.bg/%d0%bf%d0%be%d0%bb%d1%88%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bd%d0%b0-%d1%82%d1%80%d1%8a%d0%bc%d0%bf-%d1%84%d0%be%d1%80%d1%82-%d1%82%d1%80%d1%8a%d0%bc%d0%bf/", "text": "Президентът на САЩ обмисля премахване на визите за поляци Американският президент Доналд Тръмп заяви на среща с полския си колега Анджей Дуда в Белия дом, че САЩ обмислят предложение на Варшава за създаване на постоянна US военна база на територията на Полша, предаде Ройтерс. Варшава отдавна изразява желание да приеме военен обект на САЩ за противопоставяне на “руската заплаха” и е обявявала, че готова да инвестира в него 2 млрд. долара. На срещата си Тръмп късно във вторник Дуда съобщи и предложение за името на евентуалната бъдеща база – “Форт Тръмп”. Президентът на САЩ заяви, че е съгласен с оценката на Варшава, че Москва “действа агресивно” в региона и съобщи, че искането за базата се обсъжда. Той подчерта, че оценява готовността за инвестиции от $2 млрд. “Обмисляме много сериозно този проект, знам, че Полша харесва идеята много”, каза още Тръмп. Русия изрази опасения през май относно молбата на Варшава и посочи, че разширяването на инфраструктура на НАТО към руските граници ще наруши стабилността в Европа. На свой ред шефът на Пентагона изтъкна, че окончателно решение по въпроса не е взето. Тръмп и Дуда изразиха и споделени опасения относно руския газопровод “Северен поток 2”, който щял да направи Европа прекалено зависима от Москва и изложена на риск от “политическо изнудване”, както го определи полският президент. Но Тръмп заяви, че САЩ няма да налагат санкции над компаниите, участващи в проекта. Той обяви още, че Вашингтон обмисля премахване на US визите за поляци. Освен Полша гражданите на още 4 държави от ЕС – България, Румъния, Кипър и Хърватия, все още се нуждаят от визи, за да посетят САЩ.", "date": "2018.09.19", "title": " Полша предлага на Тръмп „Форт Тръмп“\t\t\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d0%bd%d0%be%d0%b2%d0%b8-%d0%ba%d0%be%d0%bb%d0%b8-%d1%80%d1%8f%d0%b7%d0%ba%d0%be-%d0%bd%d0%b0%d1%80%d0%b0%d1%81%d0%bd%d0%b0/", "text": "Продажбите на нови коли в България през август нараснаха с 23,2% спрямо същия месец на миналата година, обявиха от Европейската асоциация на производителите на автомобили. През август у нас са регистрирани 2887 нови коли, при 2344 година по-рано. За първите осем месеца на годината продажбите на нови коли се увеличават с 21,1% до 23 685 броя. Повечето държави от ЕС обаче отчитат по-добри резултати. По принцип повишаването на продажбите на коли показва ръст на доходите на хората и печалбите на фирмите. Сега обаче има още един фактор, който е повлиял на пазара. Месец август традиционно е най-слабият откъм продажби, но тази година пазарът на нови пътнически автомобили в Европейския съюз е нараснал с 31,2% на годишна база, като са продадени над 1,1 млн. нови превозни средства. Промените, които влизат в сила от 1 септември, предвиждат извършването на нови WLTP тестове за изпусканите вредни газове. По тази причина редица производители предлагат досегашната си продукция на по-атрактивни цени, в резултат на което беше отчетен двуцифрен ръст на продажбите на нови автомобили в редица държави от ЕС, включително и на трита най-големи пазара – Германия (+24,7%), Великобритания (+23,1%) и Франция (+40%), където ръстът достигна рекордни стойности. Отличник е Румъния, където продажбите на нови коли през август са нараснали над два пъти – със 112,9%. На следващите места са Полша (+64,3%) и Литва (+58,5%). А челната петица се допълва от Гърция (+50,3%) и Испания (+48,7%).Само в 6 държави от ЕС ръстът в продажбите на нови коли е по-малък отколкото в България, а в Швеция се отчита спад.", "date": "2018.09.19", "title": " Продажбите на нови коли рязко нараснаха\t\t\t"}
{"url": "https://trud.bg/%d1%81%d0%be%d1%84%d0%b8%d1%8f-%d1%81-%d1%80%d0%be%d0%b7%d0%b0%d1%80%d0%b8%d1%83%d0%bc-%d0%ba%d0%b0%d1%82%d0%be-%d0%b2%d0%b8%d0%b5%d0%bd%d0%b0/", "text": "Розариумът в Борисовата градина в София ще бъде реставриран в оригиналния си вид, но там ще бъде въведена идея, заимствана от виенските паркове. Това съобщи пред “Труд” заместник – кметът на София Йоана Христова. Всяка от розите ще е с табелка, която указва вида й. Ремонтът струва 600 хиляди лева. Той вече започна. Розариумът ще е готов догодина. Освен множеството рози, там ще има и фонтан, камери за видеонаблюдение, алейна мрежа, осветление и други. Йоана Христова е част от делегацията на кмета на София Йорданка Фандъкова, която е на двудневно посещение във Виена, където ще разгледа заводи за боклук. От Столична община ще се запознаят с инсталацията за изгаряне на отпадъци Пфафенау, както и инсталацията Шпителау.  ", "date": "2018.09.19", "title": " София с розариум като Виена\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%b0/", "text": "Премиерът Бойко Борисов пристигна в Залцбург, Австрия, където ще участва в неформална среща на държавните и правителствени ръководители на Европейския съюз. Премиерът ще присъства на неформална работна вечеря, давана от федералния канцлер на Австрия Себастиан Курц в чест на лидерите на държавите членки на ЕС. Основната тема на дискусиите ще бъде миграцията. По време на работната вечеря лидерите ще обсъдят постигнатото по отношение на намаляването на броя на нелегалните мигранти и сътрудничеството с трети държави. Такъв ще бъде и фокусът на Срещата на върха в Австрия утре. Държавните и правителствени ръководители ще направят преглед и на напредъка, постигнат в областта на сигурността по границите и киберустойчивостта, както и в засилването на полицейското и съдебно сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Премиерът Бойко Борисов пристигна в Австрия\t\t\t"}
{"url": "https://trud.bg/%d1%85%d0%bb%d1%8f%d0%b1%d1%8a%d1%82-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d1%81-15-%d0%bf%d1%80%d0%be%d1%86%d0%b5%d0%bd%d1%82%d0%b0/", "text": "Браншът иска 5% ДДС Цената на хляба се вдига поне с 15 на сто, заяви пред “Труд” Димитър Людиев, председател на Регионалния съюз на хлебопроизводителите в Бургас. 10 процента идват от покачването на цената на брашното, заради по-скъпата пшеница тази година, а останалите 5% се дължат на повишението на газа, тока и дизеловото гориво, обясни той. Така най-масовият хляб от 700 грама, който досега се продаваше по левче, вече струва 1,10-1,15 лева в магазина. Преди купувахме брашното по 480 лева за тон, а сега цената е 580 лева за тон, посочи Людиев. По думите му качеството на пшеницата, а от там и на брашното, е добро тази година. Има покачване на цената на хляба, но то е различно за различните видове и по райони, коментира и Мариана Кукушева, председател на Националния браншови съюз на хлебарите и сладкарите в България. По думите й поскъпването не е драстично и от него не трябва да се прави политика. Тенденцията е да продължат да се покачват цените на всички компоненти, които участват във формиране на цената на хляба като енергоносителите, пшеницата, както и стремежът за по-високи доходи у нас. Единственият начин стойността на хляба да се задържи, е да се въведе диференцирана ставка на ДДС за хляба от 5%, категорична беше тя. По думите й ползите от това ще са изсветляване на сивия сектор в бранша, стимулиране на свободната конкуренция и повече в постъпления в пенсионната и здравната система у нас. Практиката досега големите вериги да слагат 45 процента надценка е твърде луксозен пакет, който не може да бъде прилаган, заяви още Кукушева по повод идеята на земеделския министър Румен Порожанов да води разговори с хипермаркетите да слагат надценка за хляба само толкова, колкото да покрива брака и разходите им. По думите й обаче не винаги разговорите водят до конкретни действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Хлябът поскъпва с 15 процента\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b2%d1%8a%d1%80%d1%85%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba/", "text": "Започна срещата на върха на Европейската народна партия преди вечерята на лидерите на държавите членки на Европейския съюз, това съобщи премиерът Борисов във фейсбук. Премиерът Борисов е в Залцбург, Австралия, където участва в неформална среща на държавните и правителствени ръководители на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Започна срещата на върха на Европейската народна партия"}
{"url": "https://trud.bg/%d1%8f%d0%ba%d0%be%d0%b2-%d0%b4%d0%b6%d0%b5%d1%80%d0%b0%d1%81%d0%b8-%d0%be%d0%b3%d0%bb%d0%b0%d0%b2%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d1%86%d0%b8%d0%be%d0%bd%d0%b8/", "text": "Основана е в Пловдив през 1926 година Яков Джераси бе избран за председател на Ционистката федерация в България. Това се случи след като Виктор Меламед официално се оттегли от поста, който заемаше през последните 20 години, за да поеме друг в Американския Еврейски Комитет. Ционистката федерация в България е основана в Пловдив през 1926 година от Менахем Ушишкин – ръководител на тогавашния еврейски национален фонд. През 1997 г. представители на еврейската агенция “Сохнут” организират комисия, даваща началото на обща лидерска организация, която да ръководи и следи дейностите извършвани от всички еврейски организации в България. Джераси е един от активните й дейци като президент на Сион. След поемането на поста от Яков Джераси Ционистката федерация ще поеме всички политически дейности, свързани с еврейската общност в България. Също така ще представлява Ликуд Интернешънъл. Нейните дейности няма да се намесват в тези на организацията “Шалом” по отношение на благосъстоянието и образованието. Въпросите, свързани с антисемитизма, ксенофобията, отношенията между българското правителство и местната еврейска общност ще бъдат в ръцете на старата – нова организация.  ", "date": "2018.09.19", "title": " Яков Джераси оглави Световната ционистка организация в България\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bb%d0%b8%d0%b4%d0%b5%d1%80-%d0%bd%d0%b0-%d0%b1%d1%81%d0%bf-%d0%b8%d0%b7%d0%b3%d0%be%d1%82%d0%b2%d0%b8%d1%85/", "text": "Започнахме подготовка по алтернативния бюджет и както миналата година ще внесем свой вариант. Най-актуалното е, че ще предложим диференцирана ставка за храни, която да се намали на 5 %. Това заяви в сряда вечерта във Велико Търново лидерът на БСП Корнелия Нинова. Тя допълни, че в момента в левицата обсъждат да се намали и ставката на лекарствата и бебешките храни.  „Искаме сериозен разговор и по данъчната политика, защото обикновено се приема един бюджет без публично обсъждане, след това правителството харчи съвсем различни суми за съвсем различни неща. Това не е бюджетна политика, това е“бюджет на крак“, а след това премиерът харчи, за каквото той реши или по-скоро си купува спокойствие. Излиза, че от всички събираме средства, а един човек ги харчи за себе си. Не е добре това!“, категорична е Нинова. Тя изтъкна, че в БСП предвиждат още и фонд, с който да се подпомага индустрията, българското производство, родните предприятия. „В частта земеделие предлагаме да се сложи таван на субсидиите и да се преразпределят към производство на плодове и зеленчуци. Както знаете, десет фамилии в страната получават 75% от субсидиите и то в зърнените храни, а те ощетяват другите, а имаме плодородна земя. По отношение на бюджетите на общините ще имаме своите предложения, защото там не се бюджетира правилно от правителството на Борисов. Приема се един бюджет, а след това с постановление на МС се отпуска друг. В едно решение на МС се отпускат 110 млн. лева допълнително за определени общини“, коментира още Корнелия Нинова. Тя обясни, че за доходите червените ще имат специална част в бюджета с предложения за актуализиране на старите пенсии и за преизчисляването им. „Виждате цените хвърчат нагоре и от 1 октомври ше се вдигнат сметките за парно, ток и вода, а хората с 200- 300 лева физически няма как да оцеляват. Така че политиката по доходите трябва да бъде преосмислена“, категорична е Нинова. На въпрос дали наближават избори, лидерът на БСП отговори:“От последните социологически проучвания става ясно, че рязко се е повишил процентът на българите, които чакат пресрочни избори. Обсъждането на визия за България е важно и сега сега подходът ни е съвсем друг. Идваме с идеи и искаме да направим колкото може повече наши съграждани и сънародници съавтори на тази програма. Искаме те да предложат, те да кажат, как виждат проблемите как виждат решението и там където могат да ни помогнат, за да може повече хора да се включат в изграждането на тази визия за бъдещето“, изтъкна Нинова. Тя разкри, че в БСП са направили анализ за съществуващите монополи в България.  „И те не са само в енергетиката, но и в лекарствата и в други сектори. На базата на този анализ подготвяме пакет с антимонополно законодателство, който касае всички монополи и господвстващото пложение на пазара. Имаме много ярък пример какво значи да поставиш държавата на колене в зависимост от големите да молиш търговските вериги да не вдигат цената на хляба и да не работят с печалба. Анти пазарно, анти логично, анти – европейско и каквото искате анти! А как може една държава с целия механизъм който има, са се допуска всичко това? Вместо това се поставя цялата държава на колене в молба на пет големи търговски вериги да те спасят от глада ти на народа за хляба който се вдига. Това е абсурдно!Това е най- ярък пример че няма държава няма институции и всички сме поставени на подчинение понеже говорим за монополи и господстващо положение на пазара. Така се докара правителството на Борисов да се моли на веригите да му спасят народа от цената на хляба“, заяви Нинова. По казуса с Унгария, тя каза, че още преди няколко дни е изразила позицията на БСП, а тя е, че решението на отнемане гласа на Унгария е грешно, че това е път към разделение в Европа на различни групи от държави. „Това след брекзит, е втора стъпка отделяне вместо това което всички искаме и за което работим- единна и силна Европа. Така, че ние сме против това решение и се надяваме българският министър председател да гласува против санкциите срещу Унгария. Очакваме да изпълни това и то съвпада с нашата позиция“, добави Корнелия Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Корнелия Нинова, лидер на БСП: Изготвихме анализ на монополите в България"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-246/", "text": "Полицията излови иманярска банда, нападнала Роженския манастир Седмината с мюсюлмански имена от петричкото село Яворница копали, за да търсят съкровища. Дупката била изкопана в зазидан прозорец на църквата на 2 метра височина.     Безплатни ваксини за пенсионерите над 65 г. Стратегията е за период от 4 години и е на стойност близо 10 млн. лв. Очакват се щамовете Сингапур, Колорадо, Мичиган и Пукет.         ДДС при отдаване на имот под наем Данъчен консулт на „Труд“.             Пак неизвестни около военните заплати Предстоящото увеличение е дискусионно, казва министърът на отбраната Красимир Каракачанов – коментар на Спирдон Спирдонов.         Бежанската лавина е огромна геополитическа грешка Спорите на антракса и вирусът на вариолата са най-страшните биооръжия, казва проф. д-р Красимир Методиев, експерт по биотероризъм и почетен консул на Израел в България, в интервю за „Труд“.     Македонците избират президент… сега От референдума на 30 септември зависят и номинациите на управляващите в Скопие за нов държавен глава. И не само номинациите – анализ на Костадин Филипов.         Кинобудител Силует на проф. Божидар Манов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Вижте акцентите в броя на вестник „Труд“ в четвъртък, 20 септември 2018"}
{"url": "https://trud.bg/%d0%b3%d0%bb-%d0%ba%d0%be%d0%bc%d0%b8%d1%81%d0%b0%d1%80-%d1%85%d1%80%d0%b8%d1%81%d1%82%d0%be-%d1%82%d0%b5%d1%80%d0%b7%d0%b8%d0%b9%d1%81%d0%ba%d0%b8-%d1%80%d0%b0%d0%bd%d0%be-%d0%b5-%d0%b4%d0%b0/", "text": "Твърде рано е да коментирам дали бих приел поста на главен секретар на МВР. Това каза по време на брифинг главен комисар Христо Терзийски, директор на ГД “Национална полиция”. По думите му първо трябва да бъде назначен министър на вътрешните работи и едва след това може да се говори за поста на главен секретар. „Първо трябва да има министър и след това преценката е на политическото и държавното ръководство – кой ще вземе поста на главен секретар. В момента длъжността се изпълнява от зам.-главния секретар, който от днес има заповед за тази длъжност, така че министерството работи“, каза още Терзийски. Той подчерта, че в МВР има много професионалисти. „Ние работим без значение кой е главен секретар“, коментира Терзийски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Гл. комисар Христо Терзийски: Рано е да коментирам дали бих приел поста на главен секретар на МВР"}
{"url": "https://trud.bg/%d0%b4%d0%b4%d1%81-%d0%bf%d1%80%d0%b8-%d0%be%d1%82%d0%b4%d0%b0%d0%b2%d0%b0%d0%bd%d0%b5-%d0%bd%d0%b0-%d0%b8%d0%bc%d0%be%d1%82-%d0%bf%d0%be%d0%b4-%d0%bd%d0%b0%d0%b5%d0%bc/", "text": "Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина и един внук. I Данъчен кредит за жилище, което се дава под наем Физическо лице ще купи недвижим имот с жилищен кредит. Апартаментът ще се използва за отдаване под наем за нощувки, а приходите ще се облагат чрез Едноличен търговец (ЕТ). Зададени са следните въпроси: 1. Може ли ЕТ да ползва данъчен кредит по реда на Закона за ДДС, ако се регистрира ЕТ и недвижимият имот, закупен от физическото лице се прехвърли с протокол в ЕТ? 2. Дължи ли се данък при евентуална продажба на имота след време или същият може да се отпише с протокол? Отговорите четете в . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " ДДС при отдаване на имот под наем"}
{"url": "https://trud.bg/%d0%b0%d0%b3%d0%b5%d0%bd%d1%82-%d0%b0%d1%82%d0%b8%d0%bb%d0%b0-%d1%80%d0%be%d0%b2%d0%b8%d0%bb-%d0%b7%d0%b0%d0%b5%d0%b4%d0%bd%d0%be-%d1%81-%d0%b1%d0%b8%d0%b2%d0%be%d0%bb%d0%b0-%d0%b2-%d0%b4%d1%83%d0%bf/", "text": "Протестите в България и Румъния организирани от движението #REZIST, зад което стоял Сорос Планът бил активиран преди дни с изпращането на Биро в София   Задържаният неотдавна румънски журналист Атила Биро в   бил агент на Румънската разузнавателна служба, научи „Труд” от свои източници в спецслужбите. Установено е, че мисията му у нас е част от мащабен план за дестабилизация на съдебната и политическата системи на страната. Службите са засекли, че основният организатор е движението #REZIST, зад което стоели НПО-та, финансирани от милиардера Джордж Сорос и ЦРУ. Началото на плана включвало мощни протести в България по модел на тези отпреди месец в съседна Румъния. Всъщност, начинът, по който започнаха нещата у нас, са същите – организацията идва от българи, живеещи в чужбина, които се противопоставят на политиката в страната. Този план бил част от мащабната акция на американския филантроп за разстройване първо на съдебната, а след това и политическата система в двете страни и въобще в региона. За целите на Сорос службите вече имат доста данни. Според източници на „Труд” планът за България бил активиран преди дни с „изпращането на агента от румънската разузнавателна служба (СРИ)” Атила Биро, който се представя като разследващ журналист от „Райс Проджект” (RISE PROJECT), организация финансирана от Сорос, зад която в Румъния стоят Лаура Кьовеши – свалената неотдавна от поста шеф на Агенция „Антикорупция”, и генерал Флориян Колдя – бивш шеф на СРИ. Веднага след като Биро бе задържан на 12 септември от българските власти заедно с журналиста от „Бивол” Димитър Стоянов, в затворена група във Фейсбук специално създадена от СРИ, са били пуснати съобщения да се окаже натиск върху българските власти за освобождаването му. Включително е публикуван телефона на разследващия полицай Александров с призив да му се окаже натиск от служители на румънското посолство в София. Още същата нощ в медиите в Румъния, контролирани от СРИ, са били публикувани специално подготвени материали, злепоставящи България в международен план, които изкарват „журналиста” Атила Биро като борец срещу корупцията в България. Едни от тези медии са flux24.ro, digi24.ro, hotnews.ro, които са под контрола на СРИ. В цялата агентурна игра спецслужбите отбелязаха и една много любопитна подробност. На 12 септември в руската опозиционна медия „Инсайдър” (The Insider), която е приближена до Сорос, е публикуван материал, уличаващ България в шпионаж на европейските лидери в хотел „Маринела” по време на европредседателство на страната (виж повече в карето). На 14 септември същият материал е публикуван в румънската медия comisarul.ro, която е под контрол на Кьовеши и Колдя. И веднага след тези, очевидно подготвени активни мероприятия, започнаха и протичащите в момента демонстрации в България по аналогия на румънския модел, които обаче нямат масовостта в съседната ни държава. Експерти по сигурността коментираха за „Труд”, че очевидно става дума за добре планирана и организирана операция, с цел злепоставянето на България в международен аспект, което да доведе и до политическа нестабилност чрез активни мероприятия, медийно подкрепени и финансово осигурени. Очевидно целта за сега е изпълнена след като за три дни вървят протести. И към момента в цитираните румънски медии, под контрола на СРИ, продължава активната пропаганда от страна на „Райс Проджект”, където работи Атила Биро срещу страната ни, относно невъзможността за справянето с корупцията. Следващата стъпка е да се обяви, че след като се посяга на свободата на словото, то демокрацията е застрашена и тогава една партньорска държава ще трябва да се намеси, за да се въдвори ред. Експертите са категорични, че започваме румънския сценарий от последните няколко години, който доведе Румъния до зависимостта й от чужди интереси. Само преди дни бившият директор на СРИ, Джордже Майор, който от две години е посланик в САЩ, е потвърдил пред комисията за контрол на СРИ , че службата има множество офицери под прикритие, внедрени в голяма част от румънските медии.   Кой е румънецът Атила Биро? Атила Биро започва „журналистическата“ си кариера през 2004 г. в медията hotnews.ro, която е изцяло под контрола на румънските разузнавателни служби (СРИ).Там прекарва до 2012 г. , след което известно време е в САЩ. След като се завръща в Румъния, той започва да прави репортажи за ТВ медията Digi 24, която също е контролирана от СРИ. Всъщност Биро оправдава присъствието си в България с участието му в конференция свързана с престъпления по еврофондовете.   Активирали български сътрудник на СРИ Да видим какво се случи в нощта на 13 септември. В 21,00 часа на 13 септември патрул на РПУ-Радомир задържа Атила Биро и Димитър Стоянов като ги отвежда в районното за установяване на самоличността. Броени минути по-късно започват съобщенията в закритата група в Фейсбук относно задържането на Биро и необходимостта от незабавното му освобождаване поради опасността да се разкрие истинската самоличност на агент на Румънските разузнавателни служби (СРИ). Активиран е и български сътрудник на СРИ с името Ели (Елица) Стоичкова – абсолютно е възможно това да е псевдоним. Един час по-късно (около полунощ) лично румънският консул Флориян Даниел Мазалю отива на място и настоява Биро да бъде освободен, тъй като не е извършил престъпление. Консулът остава там до 4 ч. сутринта на 14 септември, когато агентът на СРИ и българският журналист от „Биволъ” Димитър Стоянов са освободени. Засега не е известен друг случай на задържан в България румънец, при който лично румънският консул да се е намесил, още повече в рамките на два часа след задържането, коментират от службите.   В Румъния – част от службите срещу държавата Ген. Колдя действал заедно с Лаура Кьовеши Протестите в Букурещ през август, анонсирани като недоволство на румънската диаспора, всъщност са били организирани през социалните мрежи със съдействието на отдела за ИТ-сигурност към Румънската разузнавателна служба (СРИ), който все още се контролира от бившия шеф на СРИ генерал Флориян Колдя, разкриха румънски медии. Той пък действал заедно с близката до него шефка на Агенция „Антикорупция” Лаура Кьовеши, която наскоро бе свалена от поста. Двамата е публична тайна, че обслужват американските интереси. Разкрито бе, че служителите на ИТ-отдела са разпространили пропаганден текст за минути към десетки хиляди потребители на мрежата. Специално за протестите в Румъния са били създадени над 140 000 фалшиви профила във Фейсбук. „Труд” разбра, че в Румъния в момента се води разследване и са направени разкрития от участници в #REZIST, един от които е артистът Паул Хитер, относно сериозния план за дестабилизация на Румъния и България, с който се цели да бъдат свалени правителствата. Финансирането и в двете страни ставало към частни сметки на лидерите на #REZIST в съответната държава от Англия, Франция, Белгия и Холандия. Френската организация например вече било прихванато, че е съставена от бивши съдии и прокурори, приближени до румънския евродепутат Моника Маковей. На софийските протести се очакваха провокации, за които службите предупредиха ден преди това, заради което полицаите бяха буквално на всеки метър в центъра на столицата. И организацията за подобен сценарий не бе реализирана. На протестите от август в Румъния например бяха внедрени лица, специално обучени в чужбина да създават хаос както и да отнемат оръжие от полицията, с цел да се стигне до жертви. В Румъния нещата вече започнали да се разплитат, оказало се, че един от лидерите на #REZIST е Флорин Бадица, също от близкото обкръжение на евродепутатката Маковей, който преди дни призна публично, че употребява марихуана преди и по време на демонстрациите.   Илиян Василев напада ДАНС в руска медия Най-интересното в материала на руската опозиционна медия „Инсайдър” (The Insider) е цитираният коментар на бившия български посланик в Москва Илиян Василев. Според медията дипломатът е потвърдил в разговор с „Инсайдър”, че хотел „Маринела” винаги е бил използван от руските спецслужби. „Българската ДАНС просто не успя да се противопостави на ГРУ (военното разузнаване, бел. ред.) и СВР (КГБ)”. По думите му посолството на Русия в София „действително координира резидентурите на СВР и ГРУ във всички балкански държави, вкл. Македония и Черна гора”. Казаното от Василев буди недоумение, защото ДАНС не е съществувала по времето на ГРУ. Изниква и въпросът: откъде ли ги знае тези работи той. С подобно изказване на бившия посланик спокойно може да се забърка сериозен дипломатически скандал, защото той твърди за директна намеса на чужда служба у нас. А „Труд” пита: Защо не го казал като посланик? АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                            ", "date": "2018.09.19", "title": " Агент Атила ровил заедно с бивола в дупката на греха\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b8-%d0%bf%d1%81%d0%b8%d1%85%d0%be%d0%bf%d0%b0%d1%82%d0%b8%d1%82%d0%b5/", "text": "Психичноболен мъж  . Новина ли е това? Би било новина, ако се беше случило в Германия. В България е практика. Доклад на Евростат, оценяващ грижите на хората с ментални увреждания по 18 показателя, Германия е на първо място ( с оценка 80), а България ( с оценка 25) – на последно. В Германият броят на умопобърканите е постоянен. В България неврозите, депресиите, паническите и другите психотични устройства се увеличават поради особеностите на жизнената среда – мизерията води до оскотяване и превръща нормални граждани в психопати. В Германия ненормалните подлежат на системно болнично лечение, извънболнично диспансеризиране и специфични социални услуги. В България лудниците са кошмарни, а извън тях пациентите са на самотек – не си вземат лекарствата, но пък се снабдяват безпрепятствено с пищови, пушки – цели арсенали… В Германия, като изтрещи някоя откачалка – посещават я по спешност психиатри, които иначе я наблюдават регулярно. В България, като вземе да буйства някой и да плаши комшиите, майка си и баща си – пращат му дежурни полицаи. Следва схватка (въоръжена или ръкопашна), в която униформеният  – необучен и необорудван да устоява на безумие, което не познава граници – в най-добрият случай оцелява с рани. Тук е мястото да си спомним за командоса Шарков – светла му памет, който загина в сражение с побеснелия Петко от Ласковец. И да припомним, че у нас преди 25 години стартира реформата на психиатричната помощ – вървя, вървя на приказки и стигна дотам, че стрелбата на психарите по ченгетата стана очаквана и обичайна. В това отношение имаме новина: ако продължава така, рискуваме на останем насаме с лудите – на изчезване са и полицаите, и психиатрите.    ", "date": "2018.09.19", "title": " Полицаите и психопатите"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5-%d0%b2%d0%b8%d0%b6%d0%b4%d0%b0%d0%bc-%d0%b7%d0%b0%d1%89%d0%be-%d0%b2%d0%b8%d0%ba%d1%82/", "text": "Моята идеология е, че всяка страна, външна граница на ЕС, трябва да се стегне, да й се помогне, ако трябва. Не виждам защо Виктор Орбан го тревожи, че „Фронтекс“ иска да го наблюдава. Ако се справи добре ще получи само аплодисменти, това заяви премиерът Борисов в Залцбург, където ще участва в неформална среща на държавните и правителствени ръководители на ЕС. Аз съм категорично против затварянето на университети в Унгария, дали им харесва или не на колегите в Унгария, аз съм му казвал на Виктор, той трябва в някои отношения да направи корекция на своите политики, заяви премиерът. България води достатъчно твърда политика по отношение на мигрантите, дори, доколкото разбрах, ще има питане в Европейския парламент защо връщаме мигранти на Турция, каза още Борисов. Водим достатъчно твърда политика, съобразена с правата на човека. Изказвания и третирания на мигрантите в недобър дух са недопустими, надявам се и Унгария, и ЕС да не допуснем един ден това да се случи, уточни премиерът. Няма точка в днешното заседание на Министерския съвет, касаеща темата за санкции по отношение на Унгария, заяви още Борисов. Премиерът уточни, че темата е била обсъждана само на оперативно заседание на кабинета, на което резултатите от поставените за разглеждане въпроси нямат правна стойност. „Колегите Симеонов и Каракачанов поставиха на обсъждане, ако един ден, след две години, се стигне до такова решение срещу Унгария, ние като правителство да се обявим срещу наказанието за Унгария в частта за отнемане на глас. Няма драма, няма нещо, което да е решено”, добави премиерът Борисов и уточни, че темата няма да бъде разглеждана и на неформалната среща в Австрия, която започва днес. Премиерът Борисов и припомни мерките, които предприе страната ни – с изграждането на възпрепятстващото съоръжение по границата с Турция, изпращането на екипи на ФРОНТЕКС по границата, закупуването на модерна техника, която следи за незаконно преминаване на българска територия и усилената работа на гранична полиция и армията. Той допълни, че сега европейските лидери работят усилено по споразуменията с трети страни докато преди години са били скептично настроени. “Споразумението с Турция преди се приемаше като ерес, докато сега има доклад, докъде сме стигнали”, каза още премиерът Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.19", "title": " Премиерът Борисов: Не виждам защо Виктор Орбан го тревожи, че „Фронтекс“ иска да го наблюдава\t\t\t"}
{"url": "https://trud.bg/%d0%b0-%d0%bb%d0%b0-%d0%b3%d0%b5%d1%80-%d0%ba%d0%be%d0%bc-%d0%b0-%d0%bb%d0%b0-%d0%b3%d0%b5%d1%80/", "text": "Осъмна във вторник тази страна на планетата с новината, че от другата най-предсказваната в историята на прогнозите търговска война между САЩ и Китай се е ожесточила допълнително. Глобалното заяждане на американския президент Доналд Тръмп продължава вече втора година със спорадични сблъсъци с този или онзи от историческите търговски партньори на САЩ в тази или онази сфера на двустранните отношения. Но по китайското направление е най-настоятелен – в крайна сметка навремето беше един от основните акценти на предизборната му кампания и най-много пълни “Туитър”-профила на президента като тема. Особено когато се закучат нещата около разследванията на някой от приближените му за “руската връзка” в избирането му. Годината започна с американските мита върху вноса на китайски соларни панели и перални през януари, премина през налозите върху стоманата и алуминия през март, докато не се стигна до цял списък стоки в началото на юни. Китайците винаги отговаряха смирено и без много шум. Този път вече става въпрос за всеобхватни мерки. Обявеното от Белия дом решение за въвеждане на 10% мито върху вноса на китайски стоки за около 200 милиарда долара ще влезе в сила от 24 септември, а до края на годината ще бъде увеличено на 25 на сто. Мерките засягат предимно продукти от областта на електрониката и цифровите технологии, на които сами знаете кой е най-големият световен производител. В случай че Китай предприеме каквито и да е ответни враждебни действия, Доналд Тръмп заплаши, че същите наказателни мерки ще бъдат предприети и върху вноса на останалите продукти от стокообмена между двете страни, на допълнителна обща стойност приблизително 267 млрд. долара. В съпътстващото обявяване на новите мита изявление, президентът на САЩ подчерта, че се е видял принуден на тези действия заради продължаващата от години политика на Пекин да ощетява американски компании в търговските си практики. Което си е довод, колкото всеки друг, за ескалиране на кавгата. Данни на влиятелното американско списание “Форбс” показват, че за 2017 г. износът на Китай за САЩ възлиза на 522,9 млрд. долара, докато вносът на американски продукти на китайския пазар е “едва” 187,5 млрд. долара. Което доста ограничава възможностите на Пекин да реагира реципрочно, както е видно от обявената “готовност” да наложи подобни мита върху вноса на стоки от САЩ “само” за 60 млрд. долара. И вероятно ще търси други мерки, за да отвърне на удара, успоредно с внесената жалба до Световната търговска организация (СТО). Китай е притежател на американски държавни ценни книжа за 1,7 трилиона долара, които изкупува фанатично от години. В случай че реши рязко да се разтовари от голяма част от тях, това може да доведе до невиждан трус на международните пазари. И ще има допълнително смазващ ефект върху американската икономика, която според банкери и финансови експерти страда повече от китайската, от налаганите от Тръмп търговски санкции. Налагането и увеличаването на митата върху вноса на китайски стоки неминуемо ще задави икономическия ръст на САЩ за следващите години и ще се отрази негативно на обикновените потребители, посочват експертите. Дори и Пекин да не се реши на крайната стъпка с разпродажбата на американските държавни ценни книжа, може просто да пропусне следващите един-два търга на хазната на САЩ, колкото да припомни на Вашингтон, как всъщност работи системата “аз, на теб – ти, на мен” в бюджетните баланси. В крайна сметка китайците проявяват повече такт от американците в международните отношения, а пък от търговия разбират пословично. Да не говорим за способностите на плановата икономика с мащабите на Китай. Която за по-малко от два месеца от голямата размяна на удари през юни, пренасочи от САЩ към Южна Америка ресурсите си за закупуване на цяла серия селскостопански продукти, включително соя, на която Китай е най-големият световен вносител. Пекин също наложи съответните мита, в отговор на тези обявени тогава от Вашингтон, и продължи да си върти бизнеса, и да чака ефекта. За 2017 г. общият износ на американска соя за китайския пазар е бил на стойност 12,3 млрд. долара, все някой ще го заболи. И последните седмици в редица американски щати от Средния запад пропищяха масово дребни и средни производители, че са го закъсали жестоко откъм пазар за продукцията си, в частност соя, за която досега Китай винаги е бил 100% гарантиран купувач. Несъмнено неочакван ефект за стратезите в Белия дом (най-общо казано: Тръмп), но не и за мнозинството икономисти, които го предрекоха като най-вероятен още през юни. Според експертите Южна Америка няма да може да задоволява целогодишно китайските нужди от соя и рано или късно Пекин ще трябва отново да се обърне към производители от САЩ. Може би дори в близките месеци. Междувременно обаче “ефектът” несъмнено ще натежи доста пред избирателите в щатите от аграрния пояс на предстоящите през ноември в САЩ частични избори за Конгрес. Които се очаква да са тест за доверието в Тръмп на средата от мандата му и разбира се ще се отразят пряко на Републиканската партия. Която го издигна и в момента доминира Камарата и Сената, бетонирайки Тръмп срещу всякакви възможни процедури за свалянето му. На което пък се точи Демократическата партия и вече използва закъсалите селскостопански производители в кампаниите на кандидатите си.   С Тръмп на всички фронтове Освен Пекин, в мерника на Тръмп са още мнозина, с ЕС на първо място. Съюзът беше обявен от президента на САЩ за „почти толкова лош, колкото Китай“ преди на 1 юни да бъдат наложени 10 % мито върху вноса на алуминий и 25 на сто върху този на стомана от Европа. Идентични мерки тогава бяха предприети от Тръмп и срещу двамата му основни партньори в Северноамериканската зона за свободна търговия (НАФТА), Мексико и Канада, с които от месеци е в процес на предоговаряне на условията по общото им споразумение. На 25 юли председателят на Европейската комисия Жан-Клод Юнкер постигна споразумение с Тръмп да отпаднат тарифите за внос на европейски автомобили. Разговорите на високо ниво между Вашингтон и Брюксел за пълно премахване на тарифите продължават. * На война като на война  ", "date": "2018.09.19", "title": " А ла гер ком а ла гер*\t\t\t"}
{"url": "https://trud.bg/%d0%b4%d0%b0%d0%bc%d1%82%d0%bd-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%bb%d1%83%d1%87%d0%b0%d1%8f-%d1%81-%d0%bf%d0%b0%d0%b4%d0%bd%d0%b0%d0%bb%d0%be%d1%82%d0%be-%d0%bf%d0%be/", "text": "Държавната агенция за метрологичен и технически надзор извърши незабавна проверка на случая с   В момента съоръжението, което се намира в частна фирма е запечатано от полицията и тече разследване. Припомняме, че при инцидента пострадаха трима работника. Първоначалният преглед на документите показва, че авариралото съоръжение представлява товарна платформа управлявана от телфер, а не товарен асансьор. Изграденото по този начин съоръжение, включва 2 бр. повдигателни съоръжения – електрически телфер и подемник за повдигане на хора и товари. По време на инспекцията е установено, че за съоръжението липсва изискуемата наложителна документация, която включва: заверена проектна документация и документи, удостоверяващи извършена регистрация и технически прегледи от орган за технически надзор, каквото е изискването според нормативните уредби. Констатирано е, че е налице грубо неспазване от ползвателя на законоустановените изисквания за безопасна експлоатация на повдигателните съоръжения, които в случая са с повишена опасност. Държавната агенция е предприела мерки за съставянето на заповед за спиране на съоръженията и акт за установяване на административни нарушения на собственика, който ще бъде в размер до 10 хил. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " ДАМТН проверява случая с падналото подземно съоръжение в Бургас\t\t\t"}
{"url": "https://trud.bg/%d0%b0%d0%b4%d1%80%d0%b5%d0%bd%d0%b0%d0%bb%d0%b8%d0%bd%d0%ba%d0%b0%d1%82%d0%b0-%d0%b5%d0%bd%d0%b8-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bd%d0%b0%d0%b4%d0%bf%d1%80%d0%b5%d0%b2%d0%b0/", "text": "Една от първите адреналинки в шоуто „Господари на ефира“ Евгения Радилова-Ени, участва в оспорвана надпревара за момиче на корицата на списание Maxim и награден фонд от 25 000 долара в САЩ. Това съобщи самата Радилова в личния си профил в Инстаграм. В момента Радилова е на първо място сред 30 топ красавици, а гласуването ще продължи до 27 септември. Мнението на критиците, описано в профила на Радилова, в онлайн страницата на конкурса гласи: „Тя е телевизионното момиче на Бонд!“ Ени е с доста сериозни квалификации в развлекателния бизнес – актриса, режисьор, Вампирела, модел, танцьорка и мечтателка, влюбена в живота. За себе си Радилова казва, че тайният ѝ талант е танц с огньове. Това е нейният начин да се свърже с женското си „Аз“. Ени казва още, че е огнена и силна, но и ранима, а огънят е стихията, която ѝ позволява да балансира всички тези сили в себе си. Цялата статия и снимки вижте в  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Адреналинката Ени участва в надпревара за корицата на списание Maxim"}
{"url": "https://trud.bg/%d0%be%d0%b1%d0%bd%d0%be%d0%b2%d0%b8%d1%85%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b0-%d1%82%d1%80%d0%b0%d0%bf%d0%b5%d0%b7%d0%b0%d1%80%d0%b8%d1%8f-350-%d0%b4%d1%83%d1%88%d0%b8-%d1%81/", "text": "Общинската управа в Монтана ремонтира Трапезарията за диетично хранене в областния град. С 12 000 лева от местната хазна сградата на стола е обновена, а кухнята е оборудвана с нова техника. Диетичният стол, който вече 25 години е общински, снабдява 350 души дневно с храна, съобразена със заболяванията им. Цената на три ястия в трепезарията е 1,30 лева. „Вдъхнахме нов живот на една стара сграда. С тази социална услуга стигаме до много хора, които имат нужда от помощ, и най-вече до пенсионерите, на които всички сме длъжници!”, заяви кметът Златко Живков. Общинската управа награди с икона най-възрастният потребител на трапезарията – 91 годишният Георги Лилков, който се храни в диетичния стол от 1991 г. В Монтана има 21 заведения, които предлагат различни социални услуги. Само в социалният патронаж, в чийто дейности влиза и диетичната трапезария, се хранят 1303 души от града и селата в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Обновиха социална трапезария, 350 души се хранят за 1,30 лв на ден"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%83%d1%87%d0%b0%d1%81%d1%82%d0%b2%d0%b0%d0%bb%d0%b8-%d0%b2-%d0%bc%d0%b0%d1%81%d0%be%d0%b2%d0%b8%d1%8f-%d0%b1/", "text": "Образувано е досъдебно производство за престъпление по чл.325 ал.1 от Наказателния кодекс – за това, че на 17 септември 2018г. в гр. Казанлък, обл. Стара Загора, са извършени непристойни действия, грубо нарушаващи обществения ред и изразяващи явно неуважение към обществото, съобщиха от държавното обвинение във връзка с  . На 17.09.2018 г., в 13:07 ч., в РУ на МВР – Казанлък е получено съобщение за сбиване в центъра на гр. Казанлък, на пл. „Севтополис“. Установени са лицата, съпричастни към възникналия конфликт. Те са на възраст между 15-20 години. Установено е, че около 12.30 ч. при разминаване на две групи лица, един от мъжете дръпнал жена, която съжителствала с мъж от другата група. Това предизвикало приятелят й, който бил подпомогнат от друг мъж и двамата започнали да нанасят удари, насочени към лицата от другата група. Били разменени юмручни удари и удари с крак. За срок до 24 часа са задържани две от лицата. Проведени са разпити на свидетели, приобщени са записите от камери, по които е назначена техническа експертиза. Призовани за разпит са и всички участници в сбиването и лица, които са го възприели като очевидци. Под ръководството на Районна прокуратура-Казанлък се извършват активни действия по събиране на доказателства и извършване на процесуално – следствени действия с оглед повдигане на обвинение и реализиране на наказателна отговорност спрямо виновните лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.19", "title": " Задържаха двама, участвали в масовия бой в центъра на Казанлък"}
{"url": "https://trud.bg/%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%b8%d0%b7%d0%b1%d0%b8%d1%80%d0%b0%d1%82-%d0%b8%d0%bc%d0%b5-%d0%bd%d0%b0-%d0%bd%d0%be%d0%b2%d0%be%d0%b8%d0%b7%d0%b3%d1%80%d0%b0%d0%b4/", "text": "Измежду шест имена на бележити личности, свързани с местната история, могат да избират гражданите в окончателната анкета, обявена от Община Търговище, за даване име на новоизградена улица в града. Това са: ген. Иван Бончев, арх. Йордан Севов, Михаил Радославов, полк. Никола Свещаров, ген. Панайот Бърнев и Пеню Стоянов. Предложенията бяха селектирани от историци и краеведи измежду над 50 варианта, подадени от гражданите в първата фаза на допитването. Анкетата отново е публикувана на сайта на общината. Срещу всяка от възможностите за гласуване е посочена и кратка биографична справка, изготвена от Регионалния исторически музей и Държавния архив Търговище, за да бъдат улеснени гражданите. Целта е да се избере име за отсечката, позната като „пробива Катрафилов“, която беше изградена с целеви държавни средства след близо 20 години чакане. Тя е важна свързваща улица между центъра с институциите и жилищните квартали в западната част на Търговище. Гласуването ще продължи до края на месеца, след което предложението, събрало най-голяма подкрепа в анкетата, ще бъде внесено на сесия на Общинския съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " В Търговище избират име на новоизградена улица"}
{"url": "https://trud.bg/%d0%be%d0%b1%d1%89%d0%be%d0%b3%d1%80%d0%b0%d0%b4%d1%81%d0%ba%d0%b8-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%be%d1%82%d0%b8%d0%b2-%d0%be%d0%b1%d0%b3%d0%b0%d0%b7%d1%8f%d0%b2%d0%b0/", "text": "Общоградски протест под наслова: „Стоп на геноцида в Разград – искаме чист въздух” обявиха за 25 септември граждани, обединени в инициативен комитет. В него влизат общински съветници, общественици и активни граждани, които многократно поставяха проблема с обгазяването на Разград пред всевъзможни институции. Сборният пункт е в17 часа на площад „Възраждане”. Предвидено е и блокиране на кръстовище. На протеста ще бъдат поканени ръководствата на общината и областта, представители на контролните органи от екоинспекцията и тази по здравеопазване. Само при проверки през август, заради множеството сигнали за обгазяване на града, от РИОСВ-Русе съставиха актове и последващи наказателни постановления за над 150 000 лв. Едната санкция е на фирма, произвеждаща ветеринарни продукти, където е наложена глоба от над 88 000 лв. Тя е заради превишаване на индивидуални емисионни ограничения, определени в комплексното разрешително по показателите азот амониев, неразтворени вещества, химична потребност от кислород и други, гласи официалното съобщение от инспекцията. Над 67 000 лв. пък е санкцията за водоснабдително дружество за установени отклонения в продължение на 5 денонощия, когато са били замерванията в Разград. Нарушенията са констатирани при изпитване на отпадни води, взети от пречиствателните станции на общо четири дружества, при които е имало някакво отклонение.", "date": "2018.09.19", "title": " Общоградски протест против обгазяването на града готвят в Разград"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd/", "text": "Правешки полицаи задържаха четирима младежи във връзка с нанесен побой, съобщават от вътрешното министерство. Около 2.20 часа на 18 септември, в хода на специализирана полицейска операция по линия „детска престъпност“ и в частност спазване на вечерния час от малолетни и непълнолетни, служители на РУ – Правец установили сбиване между група младежи на площада пред сградата на общината. Полицаите бързо прекратили свадата и възстановили обществения ред. За срок до 24 часа като съпричастни към възникналото сбиване, при което пострадали двама младежи, са задържани четирима техни връстници. По случая е образувано досъдебно производство за извършено престъпление по чл. 130, ал.1 от НК. При извършените проверки на нощните заведения, полицаи са установили в тях общо 11 непълнолетни без придружител след 22 часа. Те са съпроводени до районното управление в присъствието на инспектор „Детска педагогическа стая“, където на родителите им са съставени актове за нарушение на чл. 8, ал. 3 и ал. 4 от Закона за закрила на детето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Двама пострадали и четирима задържани след меле между непълнолетни пред общината в Правец"}
{"url": "https://trud.bg/32-%d0%b2-%d0%b1%d0%b8%d1%82%d0%ba%d0%b0%d1%82%d0%b0-%d0%bd%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%b0%d1%82%d0%b0%d0%ba%d0%b8/", "text": "Излизат най-добрите атаки в света! Думите са на бразилеца Тиаго Силва и датират от понеделник.  Колко прав беше той! „Ливърпул“ срещу „Пари Сен Жермен“ – 3:2 в мач, достоен поне за полуфинал в Шампионската лига. Триото Мохамед Салах – Садио Мане – Роберто Фирмино излезе с едни гърди пред Неймар – Килиън Мбапе и Единсон Кавани. „Анфийлд“ видя още една вълнуваща и епична футболна нощ.  „Ливърпул“ загуби с болка последния си мач в Шампионската лига – финала срещу „Реал“ в Киев. А прескъпият „Пари Сен Жермен“ влезе в неочаквана кошмарна серия – четири поредни загуби в турнира. Две от „Реал“, по една от „Байерн“ и „Ливърпул“  „Мощта на „Анфийлд“ е табелата, с която отборите ще бъдат посрещани този сезон. Толкова много истина има в нея. Изпитали са я „Реал“ и „Барса“, „Челси“ и „Манчестър Сити“, Жозе Моуриньо и Пеп Гуардиола, сър Алекс Фъргюсън и Арсен Венгер. Но Рицарят на печалния образ вече е нов. Преди две години и половина Томас Тухел дойде с „Борусия“ (Дортмунд) на „Анфийлд“ и тимът му поведе с 3:1, после стигна до стигащото му за класиране 3:3 и в една луда последна минута загуби с 3:4. Дежа вю! Пак този проклет сетен миг! Макар и залогът да не бе същият, болката е силна – Фирмино вкара за 3:2. Изминаха 11 дуела между Юрген Клоп и Томас Тухел, които преди това в кариерите си водеха „Майнц“ и „Борусия“ (Дортмунд). Девет победи за Клоп и само две равенства… За първи път двама германски треньори се сблъскат в Шампионската лига, начело на чуждестранни тимове.  Какъв отбор е „Ливърпул“! От старта на миналия сезон „червените“ вкараха 46 гола в Шампионската лига. Поне 10 повече от най-близките преследвачи. „Ливърпул“ няма звезди като ПСЖ. Има хлапета като Трент Александър-Арнолд (19 г.) и Джо Гомес (21 г.), които не се притесниха от Неймар и Кавани. Има и джокери като Даниел Стъридж, започнал като титуляр мач от Шампионската лига за първи път от 6 години. Влезе вместо леко контузения Фирмино и вкара първия гол. Бразилецът все пак поиска да е част от шоуто. И не само – той стана неговият герой.  Какво още трябва да направят дубайските шейхове в ПСЖ, след като платиха 222 милиона евро за Неймар, 180 милиона евро за Мбапе? Сори, Цар Футбол има своите правила. А едно от тях е, че не винаги големите пари играят голям футбол. Неймар отново бе твърде тих. След подигравките от Мондиал 2018 бразилецът се нуждаеше от избухване именно на голяма сцена. А „Анфийлд“ му показа още веднъж – Неймар бе суперзвезда в „Барселона“, защото до него бе Бог Меси. Все по-малко вероятно е футболното какаду да се добере до „Златната топка“, заради която избяга от сянката на Лео и Кристиано Роналдо. Много по-големи са шансовете на малкия Мбапе – една възможност, един гол. Но недостатъчно.", "date": "2018.09.19", "title": " 3:2 в битката на най-добрите атаки"}
{"url": "https://trud.bg/%d0%bc%d0%b5%d1%81%d0%b8-%d1%81-%d1%85%d0%b5%d1%82%d1%82%d1%80%d0%b8%d0%ba-%e2%84%9642-%d0%b7%d0%b0-%d0%b1%d0%b0%d1%80%d1%81%d0%b0/", "text": "Фаул за „Барселона“ на метър пред наказателното поле. Не, това реалнсо е дузпа за Лео Меси. Аржентинският идол превърна в наука подобни изпълнения и поведе каталунската гала – 4:0 над ПСВ „Айндховен“. Добави още два гола, за да оформи своя хеттрик №42 за „Барса“. За осми път Лео отбелязва 3 пъти в един мач от турнира, което го прави рекордьор. Аржентинецът е и вторият след Раул, вкарал в 14 поредни сезона в Лигата на богатите.  На мача срещу „Бока Хуниорс“ за летния трофей „Жоан Гампер“ Меси взе микрофона на терена на „Камп Ноу“ и каза:„Обещаваме, че ще дадем най-доброто от себе си, за да върнем най-хубавата купа у дома!“  Днес това не изглеждат празни приказки. „Реал“ спечели трите си поредни титли с индивидуалната класа на Кристиано Роналдо, с граничещата до безумие на моменти безкомпромисност на Серхио Рамос и много, много съдийска помощ. „Барселона“ е друг модел. „Камп Ноу“ отдавна е изградил система, а не звезди. Мнозина се чудеха защо Осман Дембеле бе купен за 150 милиона евро от „Борусия“ (Дортмунд). Млад и глупав го наричаха. Не, днес Дембеле е пораснало момче, станало световен шампион.  Светът се възхищава на звездните атаки на „Ливърпул“ и „Пари Сен Жермен“. Но не трябва да забравя, че до Меси са Луис Суарес, Филипе Коутиньо и Дембеле. Холандският ПСВ не игра никак лошо. Просто „Барселона“ беше прекалено добра.", "date": "2018.09.19", "title": " Меси с хеттрик №42 за „Барса“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d0%bf%d1%80%d0%b8-%d1%81%d0%bf%d0%b5/", "text": "Петима пловдивчани са били задържани при специализирана операция срещу наркоразпространението на територията на квартал „Столипиново“ в областния град, съобщават от МВР. Тя е проведена в понеделник от служители на Шесто РУ. В полицейския арест са отведени 23-годишна жена и четирима мъже на възраст между 28 и 43 години, двама от които криминално проявени и осъждани. В хода на акцията извършителите били засечени на бул. „Цариградско шосе“, ул. „Ландос“ и ул. „Храбрец“ да носят в себе си различни по вид и количество наркотици. Общо от петимата били иззети четири пакетчета с хероин и шест – с марихуана. По случаите са образувани бързи производства по чл. 354а от НК. При подобни действия същия ден, в района на жп гарата в Стамболийски, полицаи от районното управление заловили 28-годишен местен жител. Установено било, че мъжът, който е с криминални регистрации, притежава над 0,6 грама амфетамин и 0,7 грама марихуана. Срещу него започнато бързо производство. С решение на Районен съд – Първомай от вчера на 52-годишен мъж е наложено административно наказание „задържане в структурно звено на МВР“ за седем денонощия. Мярката е взета след съставен му акт по Указа за борба с дребното хулиганство в понеделник. Тогава, около 9.30 часа, в административна общинска сграда в града жителят на село Градина се скарал със служителка от социална служба и друга жена и се опитал да им нанесе удари. Извършителят бил отведен за срок до 24 часа в районното управление, където ще изтърпи и останалата част от наложеното наказание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Задържаха петима пловдивчани при спецакция срещу наркоразпространението в Столипиново"}
{"url": "https://trud.bg/%d0%b0%d0%bb%d0%b5%d0%ba%d1%81-%d0%b8-%d0%b4%d0%b0%d0%bd%d0%b8-%d0%bf%d0%b5%d1%82%d0%ba%d0%b0%d0%bd%d0%be%d0%b2%d0%b8-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bf%d0%be%d0%bb%d0%b0-%d0%bd/", "text": "Семейство Петканови, които са в очакване на първото си дете, обявиха по забавен и интересен начин пола на бебето. Двойката публикува видео в социалните мрежи, на което в приятна атмосфера с аранжировка от розови и сини балони, и надписи на английски „момиче“ и „момче“, Алекс държи голям черен балон. Дани пука балона, а от него излизат цветни конфети в синьо, с което семейството показва, че ще се увеличи с още един член – момче. Бъдещият татко буквално скача от радост в прегръдките на съпругата си. Към видеото Алекс е написала: „Ето как съобщих новината на Даниел Петканов.“ „Винаги съм искала първото ми дете да е момче и съм супер щастлива (явно съм си го проектирала подсъзнателно)“, допълни бъдещата майка в коментар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Алекс и Дани Петканови разкриха пола на бебето си (ВИДЕО)"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b8-%d1%88%d0%b5%d1%81%d1%82%d0%b8%d0%bc%d0%b0%d1%82%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8-%d0%bd%d0%b0/", "text": "Полицията е успяла да арестува и шестимата  . Всички са от петричкото село Яворница. Четирима са заловени в района на селото, един е открит в община Кърджали, друг е арестуван в София. Сред тях е и определеният като тартор на бандата. Полицията прави обиски на жилищата им, както и разпити. Извършителите имат турско-арабски имена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Арестуваха и шестимата нападатели на Роженския манастир\t\t\t"}
{"url": "https://trud.bg/%d1%81%d1%8a%d0%b2%d0%b5%d1%82%d1%8a%d1%82-%d0%b7%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%ba%d1%8a%d0%bc-%d0%bc%d1%81-%d0%be%d0%b1%d1%81%d1%8a%d0%b4%d0%b8-%d0%b8%d0%b7%d0%bf%d1%8a/", "text": "Съветът за развитие към Министерския съвет обсъди на днешното си заседание изпълнението на Програмата за управление на правителството на Република България за периода 2017-2021 г., съобщават от МС. Управленската програма е за период от четири години и съдържа 65 приоритета, 236 цели и 902 мерки. От тях към момента на отчитане 105 мерки са изпълнени. 690 са в процес на изпълнение, като значителна част от тях са с дългосрочен хоризонт и/или постоянен срок на изпълнение. Предвид хоризонта на управленската програма – 2021 г., изпълнението на част от мерките е планирано да стартира на по-късен етап или следва изпълнението на други мерки. Акцент в обсъждането се постави върху предстоящите за изпълнение мерки, както и върху бъдещи действия за преодоляване на забавянето или неизпълнението, където има такова. Прие се за целесъобразно да се изведат мерки по секторни политики, чието изпълнение ще осигури ясни и конкретни резултати за постигане на поставените цели в Управленската програма по съответните приоритети. Съветът за развитие одобри доклада за изпълнение на Националната програма за развитие: България 2020. Министърът на финансите представи информация за постиженията и напредъка в изпълнението на целите и мерките на националната програма в съответствие с последния план за действие, одобрен от Министерския съвет в края на 2017 г. Одобрена беше също така организацията на работа по разработването на проект на Национална програма за развитие: България 2030. На заседанието на Съвета за развитие бе поканен и присъства и Волен Сидеров – председател на парламентарната група „Обединени патриоти“ и член на Коалиционния съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Съветът за развитие към МС обсъди изпълнението на Управленската програма на правителството"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d0%b1%d0%be%d0%b6%d0%b8%d0%bd%d0%be%d0%b2-%d0%b1%d1%8f%d1%85-%d0%bf%d1%80%d0%b5%d0%b4-%d0%be%d1%82%d0%ba%d0%b0%d0%b7%d0%b2%d0%b0%d0%bd%d0%b5-%d0%be%d1%82-%d1%84/", "text": "Валери Божинов призна, че е бил на път да се откаже от футбола. Новото попълнение на „Ботев“ (Враца) разкри това по време на награждаването му за играч №1 на 8-ия кръг в Първа лига. Именно след дебюта си за новака в елита срещу „Витоша“ (1:1) дойде и първото му попадение след повече от година голова суша.  „Бях пред отказване от футбола – обясни Божинов. – Отивах на тренировки в „Риека“, давах всичко от себе си, а не получавах шанс. Не влизах дори в групата. Вече една година не играех и бях стигнал до един извод, но благодарение на хората около мен преосмилих решението си. Все пак съм на 32 години, щеше да е грехота и Господ щеше да ме накаже, ако се откажа.“  Опитният таран разкри и дали е имало възможност да се завърне в бившия си отбор „Левски“.  „Не, не съм имал разговори с никой от клуба. Не са ме търсили, но те имат доста футболисти. Имат си и нападатели. Политиката на „Левски“ е да залага на чужденци. Ако бях Божинович, щях да съм на „Герена“. Шегувам се. Не го крия, имам симпатии към този отбор, но за да играеш в клуб от такъв ранг, трябва да си на европейско ниво, да си играл редовно, а аз последната една година нямах практика. Нямаше къде да ме видят. По-добре първо да направя един добър полусезон.“  Божинов допълни още, че вече на 32 години се чувства променен и желанието му е да бъде за пример на своите деца, съотборници и млади таланти.  ", "date": "2018.09.19", "title": " Валери Божинов: Бях пред отказване от футбола"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%bf%d0%be%d1%85%d0%b2%d0%b0%d0%bb%d0%b8-%d0%ba%d0%bc%d0%b5/", "text": "Президентът на най-голямата европейска организация – Европейско движение и евродепутат Ева Майдел изпрати благодарствено писмо до кмета на Свищов Генчо Генчев, след посещението си в крайдунавския град на 17 септември. В писмото до градоначалникът евродепутатът заявява:  „Приемете моите искрени благодарности за поканата да споделя с Вас и жителите на град Свищов посрещането на първия учебен ден, както и за гостоприемството, с което бях посрещната! Поздравявам Ви за усилията и усърдието, с които работите за развитието и просперитета на общината! Благодарение на Вашата работа, жителите на града имат гарант за ефективна местно управление. Надявам се ползотворното ни сътрудничество да продължи и занапред!“.  ", "date": "2018.09.19", "title": " Евродепутатът Ева Майдел похвали кмета на Свищов\t\t\t"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%bf%d1%80%d0%b5%d0%b8%d0%b7%d0%bf%d1%8a%d0%bb/", "text": "1600 първокурсници прекрачиха прага на най-старото висше търговско училище у нас – Икономическият университет във Варна, който догодина ще чества 100-годишен юбилей. Записаните са с 15% повече от държавната поръчка за прием, съобщи ректорът на ИУ-Варна проф. Пламен Илиев. В приветствие към студентите той ги поздрави с избора им и им пожела: „През годините ще имате възможност да откриете, че обучението във висшето училище е период на изпитания, в който ще тествате желанието да постигнете мечтите си. Пътят ви в професионален план, вашата кариера, ще зависят от вашата смелост. Смелост да кажете на глас какво очаквате от нас, да защитите идеята си, да спорите с вашите преподаватели. Бъдете смели и отстоявайте своята позиция!“ Най-голяма конкуренция и тази година е имало за специалностите „Туризъм“, „Финанси“, „Мениджмънт“ и „Маркетинг“. Сериозен интерес е отчетен и към новите бакалавърски специалности „Дигитални медии и ПР“ и „Мобилни и уеб технологии“, в които са записани общо над 100 студенти. 12 от първокурсниците в ИУ-Варна са приети с максимален бал, стана ясно при откриването на новата академична година. Успех на студентите и преподавателите пожелаха кметът на Варна Иван Портних и областният управител Стоян Пасев.", "date": "2018.09.19", "title": " Икономическият университет преизпълни държавната поръчка за прием\t\t\t"}
{"url": "https://trud.bg/%d0%be%d0%b1%d0%b6%d0%b0%d0%bb%d0%b2%d0%b0-%d1%81%d0%b5-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%bf%d0%be%d1%80%d1%8a%d1%87%d0%ba%d0%b0-%d0%b7%d0%b0-%d0%bd%d0%b0/", "text": "Обжалва се обществената поръчка за националната здравна информационна система, съобщават от здравното министерство. На 17.09.2018 г. в Комисията за защита на конкуренцията е постъпила жалба срещу Решението на министъра на здравеопазването за откриване на обществена поръчка с предмет: „Избор на изпълнители за разработване на информационни системи и подсистеми в изпълнение на пет от дейностите, включени в проект „Доизграждане на националната здравна информационна система (НЗИС) – етап 1 и етап 2“, включваща пет обособени позиции. С жалбата е поискано допускане на временна мярка „спиране на процедурата“. Видно от публичния регистър на Комисията за защита на конкуренцията, към настоящия момент все още не е образувано производство, с оглед на което процедурата не е спряна. В съответствие с чл. 203, ал. 3 от Закона за обществените поръчки, обществената поръчка ще бъде спряна едва след като Министерството на здравеопазването бъде уведомено за образуване на производство от Комисията за защита на конкуренцията. Министерството на здравеопазването се надява жалбата да не застраши изпълнението на проекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Обжалва се обществената поръчка за националната здравна информационна система"}
{"url": "https://trud.bg/%d0%bb%d0%b5%d0%bd%d0%b8-%d0%ba%d1%80%d0%b0%d0%b2%d0%b8%d1%86-%d1%87%d0%be%d0%b2%d0%b5%d0%ba%d1%8a%d1%82-%d0%be%d1%80%d0%ba%d0%b5%d1%81%d1%82%d1%8a%d1%80/", "text": "Преди 10 години, когато идва за първи път в България, Лени Кравиц казва, че София остава в сърцето му и обеща да се върне. През 2012 г. спази обещанието и препълни „Арена Армеец”. Догодина ще се върне отново. На 4 май, в същата зала. Три пъти за щастие, както се казва.  Има само трима човека, на които е позволено да се обръщат към него с истинското му име – Леонард.  Като дете единствено майка му – известната актриса от бахамски произход Рокси Рокър, която почина от рак на гърдата през 1995 г., го изричала и то само когато му се карала. “Единият е Гуинет Полтроу, не ме питайте защо. Другият е Гай Осеари, който е менажирал U2, и третият е Мадона. Преди тях единствено мама ми казваше така и то само, когато ме очакваха неприятности”, признава Кравиц, който има зашеметяваща кариера вече 30 години и безспорна харизма на сцената и в живота. Лени прекарва детството си в Манхатън с родителите си, а през уикендите е с баба си Беси. Още на 3 години започва да “свири” в кухнята върху тенджери и тигани. На 5 вече заявява, че иска да стане музикант. Скоро започва да свири на барабани, а по-късно и на китара. Слуша рок, джаз, R&B, опера, госпъл и блус. Като дете често посещава “New York Theater”, където майка му работи. Именно тя е тази, която го окуражава да се занимава с музика. На 15 години Лени е решен да гради музикална кариера. Напуска дома си и спи в колите на приятели. Вдъхновен от Дейвид Бауи, приема псевдонима “Romeo Blue”. Музиката му по онова време е силно повлияна от Принс. През 1982 г. завършва училище и успява да убеди баща си да му даде пари, за да започне да прави записи, вместо да учи в колеж. Още с първото си демо получава няколко предложения за работа от различни компании. Единственото условие е Лени да промени малко музиката си с цел да стане “достатъчно черна”. Той отказва. Доста по-късно – през 1989 г. излиза дебютният му албум “Let Love Rule”, който се превръща в хит. Албумът му от 1993 г. “Are You Gonna Go My Way” се счита за един от най-успешните и с право, защото всяка песен от този албум е хит. Той носи голямата слава на Лени Кравиц, който получава много предложения и се появява на корицата на много известни списания. По-нататъшната кариера на Кравиц е съпътствана от почти всички престижни музикални награди – в САЩ, Великобритания и Австралия. В началото на новото хилядолетие Кравиц работи успешно с Майкъл Джексън,  Издава още няколко албума. Пише и продуцира музиката за дебютния албум на Ванеса Паради от 1992 г. Прави няколко съвместни песни с Aerosmith и Мик Джагър. След световното си турне през пролетта на 2005 г. Лени изненадващо изчезна от музикалната сцена за три години. През 2008 г. се завръща и за първи път изнася концерт в България като част от световното му турне. Лени е известен с това, че прави албумите си с минимална чужда намеса. Той сам пише текстовете и музиката, аранжира и продуцира песните си. Освен че пее, свири на китара, барабани, хармоника, перкусии, клавирни инструменти и ситар (индийски струнен инструмент). Талантлив, красив и харизматичен, след 30 години на сцената равносметката за Лени Кравиц се измерва в 11 албума от които три златни, два платинени, два двойно платинени и един тройно платинен, 4 награди “Грами”. Последният излезе съвсем скоро – на 7 септември 2018 Raise Vibration, в който Kravitz остава верен на стила си, а звученето на албума е изключително характерно. Той самият казва: “Искам да предам своето послание за единност. Още от Let Love Rule до Raise Vibration искам музиката да мотивира и вдъхновява!” С подкрепата на дългогодишния си приятел и сътрудник китаристът Крейг Рос, който също участва в създаването на албума Raise Vibration, Лени сам продуцира и изпълнява всичко – от китара, бас, барабани и пиано до бонго, камбанки, клавишни инструменти и синтезатори, ситар, калимба и други. Освен на музикалната сцена Лени има и успешни актьорски изяви. През 2012 г. участва в “Игрите на глада”, като дизайнера на трибутите от окръг 12 – Цина, а през 2013 г. влиза и в продължението “Възпламеняване”. В личен план на Кравиц му върви не по-малко от на сцената. В любовната му биография влизат някои от най-красивите и желани жени в шоубизнеса. През 1987 г., когато е на 23, сключва брак в Лас Вегас с актрисата Лиса Бонет. Година по-късно се ражда дъщеря им Зоуи, която гради собствена кариера на актриса и модел. През 1990 г., когато пише хитът “Justify My Love”, упорито се твърди, че има любовна афера с Мадона, но Лени отрича този слух. През 1991 г. с Лиса Бонет се разделят. След това музикантът има връзки с Ванеса Паради и с бразилския модел Адриана Лима. През 2017 г. година Никол Кидман изненадващо призна, че двамата са били сгодени.   Живот между Париж и Бахамите В последните години Лени Кравиц разделя времето си между френската столица и Бахамите. 54-годишният изпълнител казва, че Париж е неговият град, откакто е стъпил там за първи път през 1989 г. Заедно с издаването на 11-тия си албум Кравиц стартира и третата част от световното си турне за 2018 г., което ще продължи и през следващата година в Европа. А публиката у нас вече го очаква с нетърпение.   За него Срещнах го в неподходящо време Познавам Зоуи Кравиц. Все пак бях сгодена за баща й. Бяхме почти едно семейство. Просто тогава времето не беше подходящо. Аз не бях готова, всъщност и двамата не бяхме готови. Но аз обичам Лени, той е страхотен човек и остава много специален за мен.   Оставаме най-добри приятели С Лени се срещнахме зад сцената на един концерт и дълго време бяхме приятели преди да започнем да се срещаме. Тогава бях на 20 години. След като се разделихме останахме близки, често ходим заедно на различни събития и сега. Ние сме най-добри приятели. Огледални образи на другия. Това е нещо извънредно.   Подкрепял ме е, без да се бърка Баща ми винаги ме е подкрепял и е искал да правя това, което обичам. Без да ми се бърка. Когато бях малка трудно приемах славата му и цялото това внимание към семейството ни. Искаше ми се да докажа, че сме нормални хора. Имаше момент, в който не се чувствах добре в кожата си. Като тийнейджър се борих и с анорексията, не беше лесно за всички ни, но той и майка ми бяха до мен.", "date": "2018.09.19", "title": " Лени Кравиц – Човекът оркестър"}
{"url": "https://trud.bg/%d0%b3%d0%b5%d0%b9-%d1%81%d1%86%d0%b5%d0%bd%d0%b0%d1%80%d0%b8%d1%81%d1%82-%d0%bd%d0%b0%d0%b1%d0%b5%d0%b4%d0%b8-%d0%b1%d1%8a%d1%80%d1%82-%d0%b8-%d1%8a%d1%80%d0%bd%d0%b8-%d0%b7%d0%b0-%d1%85%d0%be%d0%bc/", "text": "Бърт и Ърни, героите от детския сериал „Улица Сезам”, може би са гей двойка, твърди дългогодишен сценарист в поредицата. Марк Солцман, който се присъединява към екипа на сериала през 1984 г., заяви пред ЛГБТК уебсайта „Куиърти”, че отношенията между двамата герои се основават на връзката му с монтажиста Арнолд Гласман. „Бърт и Ърни бяха двойка, без да ми е казано изрично. Нямаше как иначе да ги поставя в контекста”, коментира Солзман в интервюто. Компанията, която продуцира „Улица Сезам” отрече това с публикация в „Туитър”. „Както винаги сме казвали, Бърт и Ърни са най-добри приятели. Те бяха създадени, за да научат децата, че хората могат да бъдат добри приятели, макар да са изключително различни едни от други. Въпреки че това са герои от мъжки пол и притежават много човешки характеристики, те остават кукли и нямат сексуална ориентация”, посочват от компанията. По-късно продуцентите уточниха, че в „Улица Сезам” всички са добре дошли.", "date": "2018.09.19", "title": " Гей сценарист набеди Бърт и Ърни от улица „Сезам“ за хомо двойка\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%b3%d0%b5%d0%be%d1%80%d0%b3%d0%b8-%d0%b3%d1%8c%d0%be%d0%ba%d0%be%d0%b2-%d0%b2%d1%8a%d0%b2-%d0%b2%d0%b5%d0%bb/", "text": "Всички пенсионери трябва да получават достойна пенсия, която се осъвременява всяка година. Това заяви пред събралите се в Клуб на инвалида и пенсионера във Велико Търново народният представител от ПГ на „БСП за България“ Георги Гьоков, във връзка с „Визия за България“. Депутатът подчерта, че БСП е заложила в своята визия преизчисляване на всички пенсии спрямо средния общоосигурителен доход. Като друга мярка той посочи премахване на максималния осигурителен доход и максималния размер на пенсиите. Социалистът подчерта, че левицата е за увеличаване на приноса на стажа за изчисляване на размера на пенсията до достигане на стандарта на Международната организация по труда. „Трябва да създадем допълнителен фонд за дългосрочна грижа за възрастни хора и хора с увреждания“, подчерта той и добави, че трябва да се приеме и закон за възрастните хора. Герго Гьоков посочи като друг метод за нормализирането на размера на пенсиите: „Трябва да направим всичко възможно да насърчим по-дългото оставане на пазара на труда. Залагаме и на профилактиките и ранна диагностика, особено за групите заболявания, които водят до висока смъртност“. Той подчерта, че увеличаването на пенсиите с 5% не решава проблемите на пенсионерите и трябва да се търсят трайни решения. Народният представител Милко Недялков подчерта, че когато чуем инвалид, слагаме до него „грижа“. „Не мислим, че те могат да бъдат от полза за обществото и да изкарвам сам средства за своето препитаване. В тази посока трябва да им помогнем да осъзнаят своите потребности, но и своите сили“, подчерта той.  Събралите се на събитието граждани зададоха въпроси за разходването на средствата от Пенсионния фонд, състоянието на пенсионната система, ползата от допълнителното пенсионно осигуряване, трудностите при грижа за хората с увреждания. На тези въпроси отговаряха и зам.-председателят на ПГ на БСП за България Весела Лечева, народните представители Валентина Найденова и Александър Паунов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Депутатът от БСП Георги Гьоков във Велико Търново: Достойни пенсии, които се осъвременяват годишно за всички пенсионери"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%be-%d0%ba%d0%b0%d1%81%d0%b8%d1%8f%d1%81-%d0%b8%d0%b3%d1%80%d0%b0-%d0%b2-20-%d0%b8-%d1%81%d0%b5%d0%b7%d0%be%d0%bd/", "text": "Икер Касияс направи феноменално постижение. Славният вратар игра мач в 20-и пореден сезон на Шампионската лига. След като спечели четири пъти турнира с родния „Реал“, от 3 години е в „Порто“. И излезе на старта на турнира при 1:1 срещу „Шалке“. Това бе мач №168 за испанския вратар, което го прави и рекордьор в историята на Шампионската лига.", "date": "2018.09.19", "title": " Уникално – Касияс игра в 20-и сезон"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d0%b1%d1%81%d1%8a%d0%b4%d0%b8-%d0%bf%d0%b5%d1%80%d1%81%d0%bf%d0%b5%d0%ba%d1%82%d0%b8/", "text": "Министърът на туризма Николина Ангелкова проведе работна среща с Герт Ян Коопман, генерален директор на главна дирекция „Бюджет“ в Европейската комисия. Двамата разговаряха по време на посещението на министъра в Брюксел, съобщиха от Министерство на туризма. Министър Ангелкова представи пред генералния директор резултатите от срещата на министрите на туризма в София, която се проведе в рамките на председателството на България на Съвета на Европейския съюз. Форумът, организиран от българското Министерство на туризма през февруари 2018 г. събра над 500 делегати от страните членки на ЕС и Западните Балкани. На форума делегатите подчертаха, че за развитието на туризма е важно да се използват възможности за финансиране на туристически проекти по оперативните програми. Министър Ангелкова информира г-н Коопман, че в България се обсъждат възможности за финансиране на големи, интегрирани туристически проекти. И поясни, че вече е създадена работна група, която работи по предварителната подготовка и анализ на проектите. На срещата министърът представи изключително положителните резултати на туризма в България, възможностите за разнообразен туризъм, които страната ни предлага, както и конкурентните предимства за инвестиции у нас. Туризмът е важен фактор за икономическия растеж на Европейския съюз, каза Герт Ян Коопман и адмирира съвместните инициативи, които допринасят за развитието му.", "date": "2018.09.19", "title": " Министър Ангелкова обсъди перспективите пред туризма с генералния директор на ГД „Бюджет“ на ЕК Герт Ян Коопман"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bc%d1%8a%d0%b6-%d1%81-26-%d0%ba%d0%b3-%d0%b5%d0%ba%d1%81%d1%82%d0%b0%d0%b7%d0%b8-%d0%bd%d0%b0-%d0%b3%d1%80%d0%b0%d0%bd%d0%b8%d1%87%d0%b5%d0%bd-%d0%bf/", "text": "Окръжна прокуратура–Ямбол задържа за 72 часа Христо Д. Той е обвинен за това, че направил опит да пренесе през границата на страната в  Турция високорисково наркотично вещество – екстази, съдържащо се в 8 пакета, с общо бруто тегло 25,298 кг. Деянието не е довършено поради независещи от волята на дееца причини, съобщиха от окръжната прокуратура. Мъжът е задържан на 18 септември на митнически пункт Лесово, а наркотиците са открити в колата му. Обвиняемият е задържан благодарение на отличната работа на митническите служители, извършили проверка. Предстои (в следващите дни) Окръжна прокуратура – Ямбол да внесе в съда искане за определяне на постоянна мярка за неотклонение „задържане под стража“ спрямо обвиняемия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Хванаха мъж с 26 кг екстази на граничен пункт Лесово"}
{"url": "https://trud.bg/%d1%81%d0%b0%d0%bc%d0%be-%d1%82%d1%80%d0%b8-%d0%bf%d0%be%d0%b1%d0%b5%d0%b4%d0%b8-%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%bb%d1%8a%d0%b2%d0%be%d0%b2%d0%b5%d1%82%d0%b5/", "text": "Само   три   победи   в   група  „ ще   осигурят   на   мъжкия   национален   отбор   по   волейбол   класиране   за   финалния   кръг   на   световното   първенство Мачовете   са   този   уикенд   в   София а лъвовете стартират   с   актив   от   точки   след победи   и загуби   в   група във   Варна Момчетата   на   Пламен   Константинов   загубиха   с от   Полша   последната   си   среща   от   първата   фаза Препълнените   трибуни   на   зала Конгресна помогнаха   на   българите   да   се   съвземат   след   катастрофалния   първи   гейм Третата   и   четвъртата   част   бяха   много   оспорвани но   в   решителните   моменти лъвовете допускаха   грешки   в   атака „ В   ключовите   моменти   не   ни   достигна   класа призна   Константинов Те   ги   изиграха   правилно не   сбъркаха   в   края Бяха   по категорични   във   важните   моменти а   ние   не   проявихме   характер Можем   да   ги   бием бяхме   близо но   със   страх   не   се   печели Така   България   ще   играе   с   Иран САЩ   и   Канада   във   втората   фаза а   за   финалите   в   Торино   ще   се   класират   първите   от   четирите   групи   и   двата   най добри   втори Фаворити   са   американците които   са   с точки   от   първите   си мача Иран   е   с т а лъвовете и   Канада   с   по т „ Две   загуби   е   лимитът ако   направиш   трета   си   аут   от   финалната   шестица смята   селекционерът Хубавото   е че   от   другите   групи   има   само   два   отбора   без   загуба Това   ни   оставя   шансове но   трябва   да   спечелим   трите   мача за   да   се   надяваме   на   финална   шестица", "date": "2018.09.19", "title": " Само три победи спасяват „лъвовете“"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d1%81%d0%ba%d0%be%d1%80%d0%be-%d1%89%d0%b5-%d0%b4%d0%be%d0%b9%d0%b4%d0%b5-%d0%b2%d1%80%d0%b5%d0%bc%d0%b5-%d0%b7%d0%b0-%d0%b4%d0%b5%d1%82%d0%b5/", "text": "Ивет   Лалова   призна ,  че   вече   планира   да   стане   майка .  Наскоро   спринтьорката   заяви ,  че   започва   подготовка   за   следващия   сезон   и   дори   гледа   към   летните   олимпийски   игри   в   Токио   през  2020- а ,  когато   ще   е   на  36  години . „ Сигурна   съм ,  че   съвсем   скоро   ще   дойде   време   да   имаме   дете   със   Симоне   съпругът   й   Симоне   Колио б р  –  заяви   Ивет   пред   Нова   тв . –  Нашето   дете   би   трябвало   да   бъде   един   отличен   спринтьор .  Бих   обичала   и   подкрепила   детето   си ,  независимо   дали   следва   примера   ни   в   спорта .  Симоне   обича   България   и   се   чувства   българин .  Вчера   дори   се   разходи   в   центъра   на   София   с   анцуг   на   България .“", "date": "2018.09.19", "title": " Лалова: Скоро ще дойде време за дете"}
{"url": "https://trud.bg/%d0%b4%d0%b2%d0%b5%d1%82%d0%b5-%d0%ba%d0%be%d1%80%d0%b5%d0%b8-%d0%b8%d1%81%d0%ba%d0%b0%d1%82-%d0%b8%d0%b3%d1%80%d0%b8%d1%82%d0%b5-%d0%bf%d1%80%d0%b5%d0%b7-2032-%d0%b0/", "text": "Северна   и   Южна   Корея   са   постигнали   съгласие   да   издигнат   съвместна   кандидатура   за   домакинството   на   летните   олимпийски   игри   през  2032- а .  Решението   е   било   взето   на   срещата   между   лидерите   Ким   Чен – ун   и   Мун   Дже – ин   в   Пхенян ,  столица   на   КНДР . Все   още   не   е   ясно   колко   и   кои   градове   ще   бъдат   включени   в   проекта .  Южна   Корея   вече   е   приемала   летните   игри  –  в   столицата   си   Сеул   през  1988- а .  На   зимните   в   Пьонгчанг   през   февруари   пък   двете   страни   излязоха   с   общ   отбор .", "date": "2018.09.19", "title": " Двете Кореи искат игрите през 2032-а"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%b8-%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%ba%d1%8a%d0%bc-%d0%bc%d0%be%d0%bc%d0%b5%d0%bd/", "text": "Цецка Цачева и Сотир Цацаров към настоящия момент не са разглеждани като възможни кандидатури на ГЕРБ за конституционен съдия. Това коментира пред журналисти председателят на ПГ на ГЕРБ Цветан Цветанов в отговор на въпрос. „Цецка Цачева има качествата да бъде номинирана за конституционен съдия, но тя към настоящия момент не е разглеждана като такава възможна кандидатура“, каза Цветанов. Относно името на настоящия главен прокурор Сотир Цацаров, той коментира: „Също към настоящия момент не е разглеждана такава кандидатура, сега го чувам от Вас за първи път“. Цветанов посочи, че обсъждането на темата за избора на конституционен съдия трябва да  започне в предстоящите дни. ГЕРБ има няколко варианта, но все пак трябва да вземем и съответното решение на заседание на Парламентарната група, каза той. За ГЕРБ било важно представителят, който ще предложат, да бъде на първо място доказан професионалист и добър съдия или човек, който действително е работил в съдебната система, и има безупречна репутация. Попитан дали министърът на правосъдието Цецка Цачева ще бъде номинирана за посланик в Черна гора, Цветанов коментира, че вчера Цачева е имала участие в една национална телевизия и е заявила категорично, че нито е дискутирано с нея, нито е канена да става посланик или пък конституционен съдия. Миналата седмица, на 12 септември, депутатите приеха процедурни правила за избор на съдия в Конституционния съд от квотата на Народното събрание на мястото на Цанка Цанкова, чийто мандат изтича. Предложенията за кандидати могат да бъдат правени от народни представители в 14-дневен срок от приемането на правилата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Цецка Цачева и Сотир Цацаров към момента не са разглеждани като възможни кандидатури на ГЕРБ за конституционен съдия, обяви Цветанов"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b0-%d0%ba%d1%80%d0%b5%d0%bf%d0%be%d1%81%d1%82%d0%bd%d0%b0-%d1%81%d1%82%d0%b5%d0%bd%d0%b0-%d0%b8-%d0%ba%d1%83%d0%bb%d0%b0-%d0%be%d1%82%d0%ba/", "text": "Неизвестна крепостна стена, завършваща с кръгла бойна кула, е открита при проучванията на средновековния български град Русокастро. Тя се спуска от северния край на замъка на северозапад, и охранява пътя, по който се е достигало до главния вход на крепостта, съобщиха от Регионалния исторически музей – Бургас. Новоразкритата стена е широка от 2,5 до 2,9 м, и е запазена на височина 2,1 м. Тя е фундирана директно върху скалата и преодолява денивелациа от 4 м. Изградена е от каменни блокове с хоросанова спойка. Кулата е кръгла, плътна, с диаметър 5,3 м. Около нея са открити керамика от 13-14 в., както и две монети, които тепърва ще бъдат идентифицирани. Проучванията на крепостта Русокастро се ръководят от Регионален исторически музей-Бургас и са финансирани от Община Камено и Министерството на културата на Република България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Неизвестна крепостна стена и кула откриха при разкопките на крепостта Русокастро"}
{"url": "https://trud.bg/%d0%be%d0%b1%d0%bd%d0%be%d0%b2%d0%b8%d1%85%d0%b0-%d0%bf%d0%b0%d1%80%d0%ba%d0%be%d0%b2%d0%b8%d1%82%d0%b5-%d0%b7%d0%be%d0%bd%d0%b8-%d0%b2-%d1%81%d0%b2%d0%b8%d1%89%d0%be%d0%b2/", "text": "С наближаване на традиционните празници „Свищовски лозници“ ръководството на община Свищов направи по-приветлив облика на града. След ремонтните дейности по подновяване на детските площадки, започна подмяната и на парковата мебел в градската градина. Кметът на крайдунавския град Генчо Генчев информира, че със средства от общинския бюджет ще бъдат подменени всички стари и изгнили пейки, а на места само липсващи елементи в парковото обзавеждане на градската градина и парк „Свобода“. Идеята е, до традиционните празници „Свищовски лозници“ парковите зони да бъдат ремонтирани и готови да посрещнат жителите и гостите на града. Съвсем скоро бе открит и обновеният парк за отдих и детски игри в местността „Паметниците“, край Свищов. Проектът бе финансиран от конкурса на МОСВ „За чиста околна среда“, а общият бюджет от 9999 лева бе вложен в подобрения на намиращата се там детска площадка и цялостно подновяване на уредите за игра. Дейностите бяха насочени към повишаване на екологичната култура в сферата на опазване на околната среда, чрез почистване и облагородяване на парка в историческата местност. Поставени са нови пейки, ограда, кошчета за отпадъци и информационни табели. Изградени са нови стълби с парапети, съобразени със специфичността на достъпа до детската площадка, с което се улеснява и безопасността на гражданите. Коренно промененият облик на парка за отдих и детски игри вече е сред любимите места на малчуганите и техните родители през почивните дни.", "date": "2018.09.19", "title": " Обновиха парковите зони в Свищов\t\t\t"}
{"url": "https://trud.bg/%d0%b01-%d0%bf%d1%80%d0%b0%d0%b2%d0%b8-%d0%bb%d0%b8%d0%b3%d0%b0-%d0%b7%d0%b0-%d0%b3%d0%b5%d0%b9%d0%bc%d1%8a%d1%80%d0%b8/", "text": "Мобилният   оператор  „ А 1“  ще   организира   първата   гейминг   лига   у   нас .  Състезанията   в   електронните   спортове   ще   включват   регулярни   онлайн   турнири   през   уикендите ,  офлайн   турнири   през   цялата   година   и   голям   финал   на  Aniventure Comic Con 2019,  най – голямото   младежко   събитие   у   нас . A1 Gaming League  ще   включва   игри   като  League of Legends ( отборно ), CS:GO ( отборно ), FIFA19 ( индивидуално ), Hearthstone ( индивидуално ), Clash Royale ( индивидуално ),  а   впоследствие   ще   бъдат   добавени   и   други   популярни   игри   като  Fortnite. Общият   награден   фонд   ще   е  50 000  лв .,  а   лигата   ще   е   разделена   на   два   полусезона   по   модел   на   футболните   първенства .  Накрая   най – добрите   играчи   и   отбори   ще   се   борят   за   шампионската   титла   на   големите   финали .", "date": "2018.09.19", "title": " „А1“ прави лига за геймъри"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%b0%d0%bd%d0%b3%d0%b5%d0%bb-%d0%ba%d1%8a%d0%bd%d0%b5%d0%b2-%d1%80%d0%b0%d0%b7%d0%b1%d0%b8%d1%82%d0%b0%d1%82%d0%b0-%d0%b3%d1%80%d1%83%d0%bf%d0%b0/", "text": "Спецпрокуратурата обвини петима души за участие в престъпна група за незаконна сеч и търговия с дърва.. Експерти изчислили, че само от началото на годината бандата е спечелила над четвърт милион лева. Тартор е бил столичният шеф на Дирекцията на горите Милко Христов, а в нея участвали директорът на горското стопанство в Своге Петър Петров, двама лесничеи и сина на единия от тях, който е надзирател. Групата била въоръжена, държала изключително добре оборудвана складова база в с. Батулия и действала от 2014 г., разказаха зам.-главният прокурор Иван Гешев, зам.-шефът на ГДБОП Стоян Темелакиев и наблюдаващият делото прокурор Ангел Кънев. Набирани са социално слаби и неграмотни хора за секачи. Те не знаели, че дейността е незаконна, защото били наети от представители на държавни структури. Под предтекст че извършват санитарна сеч, те са рязаливсичко наред и където им е удобно, обясниха разследващите. На дърветата слагали фалшиви марки или такива, които били на бивши служители. Крали и гориво, за да ги извозват. “Длъжностни лица, които получават заплати от държавата, са приели горския фонд като бащиния”, коментира Темелакиев. При обиските са намерени около 30 000 лв. и незаконни оръжия, боеприпаси и капсул детонатори, които били обезвредени от отдела за борба с тероризма. Двамата директори в Горското се занимавали основно с продажбата на дървесината, която се пласирала в Софийска и Благоевградска област и във фабрика за пелети. Търговията била извършвана както с дървен материал, така и с дърва за огрев. Членовете на групата превишавали служебните си правомощия, прекратявали незаконно административни преписки за нарушения по сигнали на граждани, които станали очевидци на незаконната сеч. Заплашвали всеки, който се осмели да подаде сигнал срещу тях. Запалили и автомобила на един от хората, дръзнали да се оплачат по официален ред за престъпленията. Утре спецпрокуратурата ще поиска постоянен арест за 4-ма от групата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.19", "title": " Горската мафия прибрала 250 хил. лв.\t\t\t"}
{"url": "https://trud.bg/%d0%b5%d0%b4%d0%bc%d0%be%d0%bd%d0%b4-%d0%bd%d0%b0%d0%b7%d0%b0%d1%80%d1%8f%d0%bd-%d1%81%d0%b5-%d0%bf%d1%80%d0%b8%d1%86%d0%b5%d0%bb%d0%b8-%d0%b8-%d0%b2-%d1%82%d0%b8%d1%82%d0%bb%d0%b0-%d0%bd%d0%b0/", "text": "Европейският шампион за кадети Едмонд Назарян се прицели и в титлата на младежките олимпийски игри в Буенос Айрес (6-18 октомври). Талантът ще бъде единственият ни състезател в борбата на престижния форум.  „Винаги давам всичко от себе си, за да изляза победител от тепиха – каза синът на двукратния олимпийски шампион Армен Назарян. – От баща си съм научил да не се отказвам и за кратко време да натрупам точки, за да приключа по-бързо срещата и да имам сили за следващата.“  През 2018-а Назарян-младши прави изключително силен сезон. Освен титлата на континента, той спечели бронз на мондиала и стана първи на Балканиадата в категория до 45 кг на класическия стил.  „Най-сериозният ми съперник в Буенос Айрес ще бъде иранският борец, когото победих на световното – разкри Едмонд. – Но тогава нарочно не му показах моите коронни хватки, само си взех точките. Ще го изненадам на олимпиадата.“  Шампионът бе един месец лагер в Армения, където имаше сериозен избор на спаринг партньори и направи подобаваща подготовка. В Аржентина Едмонд ще бъде придружаван от баща си.  Утре Армен повежда мъжете на силния турнир в Румъния, където ще бъдат изяснени и последните въпросителни около състава за мондиала в Будапеща (20-28 октомври).  „Иво Ангелов за съжаление контузи коляното си на лагера в Полша и няма да участва в Румъния – разясни Назарян. – Той почти се е възстановил, но не искаме да рискуваме. Все още е на процедури. Именно на него ще разчитаме най-вече на световното в Унгария.“  Еврошампионът от 2017-а Тарек Абделслам също пропуска надпреварата в Букурещ заради травми в кръста и рамото.", "date": "2018.09.19", "title": " Едмонд Назарян се прицели  и в титла на младежките игри"}
{"url": "https://trud.bg/%d0%b0%d1%82%d0%bb%d0%b5%d1%82%d0%b8-%d0%be%d1%82-45-%d1%81%d1%82%d1%80%d0%b0%d0%bd%d0%b8-%d0%bd%d0%b0-%d0%bc%d0%b0%d1%80%d0%b0%d1%82%d0%be%d0%bd%d0%b0-%d1%81%d0%be%d1%84%d0%b8%d1%8f/", "text": "Рекорден брой участници са заявени за Софийския маратон на 14 октомври. На старта ще излязат повече от 4000 бегачи от 45 държави. Наградният фонд е 60 000 лв., като шампионите на класическата дистанция от 42,195 км ще получат по 8000 лева. Освен традиционно силните представители на Кения, Мароко, Етиопия, пристигат и състезатели от Уганда, Руанда, Австралия и ОАЕ. За първи път у нас ще има делегат на Международната федерация, която ще инспектира трасето.  Надпреварата е част от инициативата „София 2018 – Европейска столица на спорта“.", "date": "2018.09.19", "title": " Атлети от 45 страни на маратона София"}
{"url": "https://trud.bg/%d0%bd%d0%be%d1%89%d1%82%d0%b0-%d0%ba%d0%be%d1%8f%d1%82%d0%be-%d0%b8%d0%bd%d1%82%d0%b5%d1%80-%d1%87%d0%b0%d0%ba%d0%b0-7-%d0%b3%d0%be%d0%b4%d0%b8%d0%bd%d0%b8/", "text": "Еуфория завладя Апенините след завръщането на „Интер“ в Шампионската лига. Грандът от Милано трябваше да чака 2380 дни или близо 7 години за нова европейска вечер на най-високо ниво. А „нерадзурите“ успяха да се възползват максимално от случая и да извлекат максимума след обрат над „Тотнъм“ за 2:1. Успехът дойде в добавеното време след удар на Матиас Весино с глава. Преди това Мауро Икарди бе изравнил в 85-ата минута, заличавайки гола на Кристиан Ериксен (53).  „Джузепе Меаца“ за пореден път бе изпълнен със страст и плашещ – така „Гадзета дело Спорт“ описа атмосферата в Милано. – Но викът на феновете в края на двубоя бе като на война.“  А вечерта бе специална и за Икарди. Нападателят и капитан на домакините също трябваше да чака 6 години, за да дебютира в турнира на богатите. И докато тимът на Лучано Спалети напусна „Меаца“ с широка усмивка, пресконференцията на мениджъра на „шпорите“ Маурисио Почетино бе белязана със скандал. Аржентинецът влезе в остър диалог с журналист, упрекнал го за избора на стартовите единадесет.  „Не е коректно да говорим за хора, които не са в залата – обясни ядосаният специалист. – Трябва да уважавате решенията ми, защото аз съм мениджърът.“", "date": "2018.09.19", "title": " Нощта, която „Интер“ чака 7 години"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d0%b2%d1%80%d0%b5%d0%bc%d0%b5%d0%bd%d0%bd%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%b4%d0%b2%d0%b8-5/", "text": "За часове ще бъде спряно движението на МПС в лявото платно на ул. „14-ти полк“, в участъка от кръговото кръстовище срещу сградата на ЗМК до кръстовището с ул. „Борис Ангелушев“. Временната организация на движението ще бъде в сила утре, 20 септември, от 10:00 до 13:00 часа, съобщиха от общината. Движението на МПС ще се осъществява по обходен маршрут, а именно по ул. „Георги Андрейчин“ и ул. „Борис Ангелушев“. Временните мерки се въвеждат заради ремонтни дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Въвеждат временна организация на движението в по благоевградската ул. „14-ти полк“"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%ba%d0%be%d0%bb%d0%b5%d0%b2-%d0%b1%d0%be%d1%81%d0%b8%d1%8f-%d1%81%d0%b5-%d0%be%d0%ba%d0%b0%d0%b7%d0%b0-%d1%81-%d0%be%d1%82%d0%bd%d0%b5%d1%82%d0%b0-%d1%88/", "text": "Николай Колев-Босия, който предприе гладна стачка заради корупция при шофьорските изпити, се оказа с отнета шофьорска книжка, информира  . Отнети са му всичките 39 контролни точки. Причината да му я вземе КАТ, са куп нарушения на пътя. Първото е регистрирано още на 19.09.2004 г. в Айтос, стана ясно от изнесена информация на Главна дирекция „Национална полиция“ пред депутатите от временната комисия, създадена за проверка на твърденията му за търговия с книжки. Нарушенията на Босия са за превишена скорост, неспазване на пътни знаци и неизправен автомобил. Заради всичко това през 2017 г. Босия е с отнета книжка. Към момента контролните точки не са му възстановени. Докладът на полицията е във връзка с писмото на журналиста Илиана Беновска до председателя на Народното събрание и до временната комисия с искане да се отговори дали Босия има нарушения на Закона за движение по пътищата. От КАТ пропуснаха да кажат, че на всички места ми искаха пари. Това каза Николай Колев-Босия на заседание на Временната комисия, която разглежда сигналите му за нарушения от страна на ИА „Автомобилна администрация“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Николай Колев-Босия се оказа с отнета шофьорска книжка заради куп нарушения на пътя"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d1%87-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%b1%d0%bb/", "text": "С постановление на наблюдаващия прокурор в Районна прокуратура – Благоевград, за срок до 72 часа е бил задържан П.Я. по обвинение за извършени от него тежки престъпления против личността – съвкупление чрез употреба на сила и блудство. Досъдебното производство по случая е започнало с оглед на местопроизшествието, където задържаният извършил престъпните деяния – в жилище на първи етаж на ул. „Доктор Христо Татарчев“ в гр. Благоевград. На неустановена към настоящия момент дата, в периода от 14.09.2018 г. до 17.09.2018 г., той се съвкупил с лице от женски пол, като употребил за това сила. Обвиняемият П.Я. нанесъл удари с юмруци и ритници по тялото на пострадалата, скъсал панталоните и потника й и запушил устата й с ръка. С цел да възбуди полово желание без съвкупление той извършил и блудствени действия спрямо нея. Около 7 часа сутрин вчера П.Я. отново извършил същите престъпни деяния спрямо пострадалата. Предстои Районна прокуратура – Благоевград да внесе в съда искане за мярка за неотклонение спрямо обвиняемия П.Я. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Арестуваха изнасилвач в центъра на Благоевград"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%be%d1%89%d0%b5-%d0%b4%d0%b2%d0%b0%d0%bc%d0%b0-%d1%81%d0%b5-%d0%b8%d0%b7%d0%b4%d0%b8%d1%80%d0%b2%d0%b0/", "text": "Петима от нападателите са арестувани, още двама се издирват в момента, заяви на брифинг главен комисар Христо Терзийски по повод посегателството в Роженския манастир. Всички задържани имат криминални прояви. Терзийски бе лаконичен и не даде подробности по случая, ,но поздрави екипите за добрата работа в Сандански и Петрич. Той потвърди,че бандата е търсила съкровище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Петима задържани, още двама се издирват от бандата, нападнала Роженския манастир"}
{"url": "https://trud.bg/%d1%88%d0%b5%d1%81%d1%82-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d0%b0%d1%89%d0%b0-%d0%b1%d1%83%d0%b9%d1%81%d1%82%d0%b2%d0%b0%d0%bb-%d0%b2-%d1%86/", "text": "Мъж, хулиганствал в Център за настаняване от семеен тип във Велико Търново, е осъден на шест месеца лишаване от свобода. Д. Х. е признат за виновен за това, че в периода от 2 декември 2017 г. до 16 март 2018 г. в без да се съобразява с реда и режима в социалното заведение, го посетил в нетрезво състояние и повредил имущество, собственост на Община Велико Търново. Родителят строшил входната врата и декоративни дървени дъски на обща стойност 104,80 лв. Мъжът блъскал и ритал входна врата, изплашил всички настанени в центъра деца и безпричинно гонил и заплашил с побой възпитател в дома. Обвиняемият е осъждан, а децата му, поради не полагане на необходимите грижи, със заповед за полицейска закрила и заповеди на директора на Дирекция „Социално подпомагане“ – Велико Търново били настанени във въпросния център. Въпреки това, обвиняемият не се съобразявал с реда в центъра и с това, че там се полагат грижи за деца, които са били свидетели в семействата си на насилие и, че се работи с тях за преодоляване на стреса от такива ситуации, често го посещавал извън часовете за срещи. Бащата създавал проблеми, държал се грубо и дръзко, притеснявали всички деца и заплашвал възпитателите, за което имало докладни записки до Дирекция „Социално подпомагане“ Велико Търново. В злополучния ден възпитателят видял, че обвиняемият е пиян и отказал да го пусне вътре. Без да се съобразява с решението му, Д.Х. започнал да буйства. Всички деца, включително и неговите, побягнали уплашени и скрили ножовете, тъй като се страхували, че ще ги нападне. На 16 март търновецът отново се появил пиян. Виждайки го в това състояние, децата се изплашили и започнали да бягат и да викат, че „Д. пак е дошъл“. Възпитателката в дома, за да избегне конфликт с обвиняемия, решила да разреши среща, която да се състои на входа на центъра. Д.Х. обаче настоявал да влезе вътре. Две от децата му се скрили в стаите си и отказали да се виждат с родителя си. Заради това Д.Х. изпаднал в ярост и захванал да вилнее в дома. Присъдата подлежи на обжалване пред Окръжен съд –Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Шест месеца затвор за баща, буйствал в Център за настаняване на деца в Търново\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%be%d1%89%d0%b8-%d0%b8%d0%bc%d0%b0-%d0%b7%d0%b0%d0%b1%d0%b0%d0%b2%d1%8f%d0%bd%d0%b5-%d0%b2-%d0%bf%d1%80%d0%b0%d1%82/", "text": "Пощенският оператор в САЩ уведомява, че поради пораженията, нанесени от урагана Флорънс в Северна и Южна Каролина и Западна Вирджиния, някои пощенски служби са преустановили дейността си. това съобщиха от „Български пощи“. Най засегнати са районите с пощенски кодове от 27000 до 29999 и от 23000 до 23999. Клиентите на „Български пощи“ ЕАД ще бъдат уведомени за развитието на ситуацията чрез сайта на дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " „Български пощи“: Има забавяне в пратките за САЩ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%b3%d0%b4%d0%b1%d0%be%d0%bf-%d1%81%d1%80%d0%b5%d1%89%d1%83-%d0%b3%d1%80%d1%83%d0%bf%d0%b0%d1%82%d0%b0-%d0%b7/", "text": "МВР публикува снимки и видео материал от спецакцията, при която беше неутрализирана престъпна група за незаконна сеч и пласиране на дървен материал. Организираната престъпна група е следвала структурата и йерархията на самата Изпълнителна агенция по горите. Ръководител на групата се явява директорът на Регионалната дирекция по горите – София, който според събраните до момента данни е организирал и продажбата на дървесината. Останалите членове на групата също са длъжностни лица, уточни по-рано на наблюдаващият прокурор Ангел Кънчев. Събрани са доказателства и са повдигнати обвинения и за извършени умишлени палежи на имущества на хора, опитвали се да подават сигнали срещу тях, използвали са страх и принуда по отношение на местните хора, допълни още прокурор Кънчев. Групата е била въоръжена. Използвали са неистински горски печати за маркировка на дървения материал или такива на уволнени служители. По думите на заместник-директорът на ГДБОП ст.комисар Стоян Темелакиев, информация за престъпната дейност е постъпила през май т.г. В хода на предприетите оперативни действия са събрани данни за организираната престъпна група, както и за длъжностните лица – участници в нея, които са възприели горския фонд като бащиния и са действали без да се съобразяват с каквито и да било правила. „Това е поредният случай след създаването на Специализираната прокуратура, когато се предприемат действия по досъдебни производства за първи път в страната. Делото за дървената мафия е първото по рода си в този сегмент“, коментира заместник-главният прокурор Иван Гешев. Предстои в утрешния ден Специализираната прокуратура да внесе искания в Специализирания съд за „задържане под стража“ на четирима от задържаните при акцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.19", "title": " Вижте акцията на ГДБОП срещу групата за незаконна сеч (СНИМКИ, ВИДЕО)"}
{"url": "https://trud.bg/%d0%bf%d0%b8%d1%81%d0%b0%d1%82%d0%b5%d0%bb%d0%ba%d0%b0-%d1%81%d1%82%d0%b0%d0%bd%d0%b0-%d0%bf%d0%be%d1%87%d0%b5%d1%82%d0%b5%d0%bd-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%bd%d0%b0/", "text": "Писателката Къна Бойчева стана почетен гражданин на град Върбица, Шуменско. Званието й беше присъдено по решение на общинския съвет, а на тържествена сесия в града в сряда бе връчено от кмета инж. Мердин Байрям. Бойчева е родом от Върбица, от години живее в столицата, но продължава да работи за историята и културата на родния си край. В община Върбица тази седмица стартира ежегодния есенен панаир. Кметството е подготвило богата културна програма – от сряда четири дни тук ще има концерти на български изпълнители и местни фолклорни състави. На петия ден кметството организира народни борби с голям награден фонд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " Писателка стана почетен гражданин на Върбица"}
{"url": "https://trud.bg/%d0%bc%d0%b8%d0%b3-31-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d1%80%d1%83%d1%81%d0%b8%d1%8f/", "text": "Изтребител МиГ-31 от военновъздушните сили на Русия претърпя авария в Нижегородска област, но двамата пилоти са успели да се катапултират, съобщава руското Министерство на отбраната, предава  „Полетът се е изпълнявал без боекомплект, самолетът е паднал на безлюдно място и по земята няма разрушения. По предварителни данни, причина за аварията е техническа неизправност“, отбелязват от военното ведомство. Самолетът е изпълнявал планово-тренировъчен полет. Пилотите са евакуирани оперативно от специалисти от службата за издирване и спасяване, техният живот е вън от опасност. За установяване на причините за аварията на мястото на инцидента работи комисия от МО. Източник от силовите структури е съобщил пред РИА НОВОСТИ, че самолетът е паднал в близост до населеното място Кулебаки. Той уточнява, че след падането изтребителят се е взривил и е изгорял напълно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.19", "title": " МиГ-31 се разби в Русия"}
{"url": "https://trud.bg/%d0%bc%d0%be%d0%b4%d0%b5%d0%bb%d0%ba%d0%b0-%d0%be%d0%b1%d0%b2%d0%b8%d0%bd%d0%b8-%d0%bf%d1%83%d1%82%d0%b8%d0%bd-%d0%b2-%d0%be%d1%82%d1%80%d0%b0%d0%b2%d1%8f%d0%bd%d0%b5/", "text": "Руската моделка Анна Шапиро (30 г.), на която й прилоша в италиански ресторант в Солсбъри в неделя, обвини в опит за отравянето си руския лидер Владимир Путин, съобщи в. „Сън”. Тя разказа как и на двамата със съпруга й – англичанинът Алекс Кинг (42 г.) им прилошало, след като хапнали в заведението на 300 м от друг италиански ресторант, в който обядваха на 4 март т.г. Сергей Скрипал и дъщеря му Юлия. Шапиро е изписана от болницата, но Кинг е в изкуствена кома. Полицията заяви, че в инцидента не е замесено нервнопаралитичното вещество „Новичок“. Моделката твърди, че по-рано баща й бил висш военен в руската армия и наскоро избягал от Лондон заради серия от смъртни заплахи. „Искат да ме убият, защото съм противник на Путин и обърнах гръб на страната си”, смята Шапиро.        ", "date": "2018.09.19", "title": " Моделка обвини Путин в отравяне"}
{"url": "https://trud.bg/%d1%87%d1%83%d0%b6%d0%b4%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d1%81%d0%b5-%d0%bf%d0%be%d0%bd%d0%b8%d0%b6%d0%b8%d1%85%d0%b0-%d1%81-63/", "text": "Вложенията в имоти се свиха с 60% Преките чужди инвестиции в страната от януари до юли 2018 г. възлизат на 219,9 млн. евро като намаляват с 374,8 млн. евро, или с 63% спрямо същия период на миналата година, обявиха от БНБ. Само през месец юли не само, че не са привлечени чуждестранни капитали, а дори значителни суми са изтеглени от страната. През юли преките чужди инвестиции в България са с отрицателен знак – минус 56,8 млн. евро, което се дължи на намаление на задълженията на български предприятия към компаниите майки зад граница. За първите седем месеца на годината привлеченият дялов капитал (парични вноски на чуждестранни компании в капитала на български дружества, както и плащания по сделки с недвижими имоти) също е отрицателен и възлиза на минус 26,2 млн. евро. За същия период на миналата година привлеченият дялов капитал е бил 183,5 млн. евро. Оказва се, че през тази година редица чуждестранни компании продават на български дружества дяловото си участие в предприятия и напускат страната. Реинвестираната печалба също е отрицателна и до юли възлиза на минус 18 млн. евро. Чуждите инвестиции в имоти намаляват с 60%. За първите седем месеца на годината нетните постъпления от инвестиции на чуждестранни граждани и фирми в имоти са 4,2 млн. евро, при 10,5 млн. евро година по-рано. По страни, най-голям дял в инвестициите в имоти идват от Русия (2,1 млн. евро), Украйна (0,7 млн. евро) и Германия (0,4 млн. евро). Промяната в нетните задължения между дружествата с чуждестранно участие и преките чужди инвеститори по финансови, облигационни и търговски кредити е 264,1 млн. евро за първите седем месеца на годината, при 508,6 млн. евро година по-рано. Най-големите нетни преки инвестиции в страната за периода януари–юли са от Холандия (221,4 млн. евро), Русия (157,9 млн. евро) и Германия (80,5 млн. евро).  ", "date": "2018.09.19", "title": " Чуждите инвестиции се понижиха с 63%\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d1%81%d0%bf%d1%80%d0%b5%d1%82%d0%b5-%d0%b4%d0%b0-%d1%81%d0%b5-%d0%be%d0%b1%d0%b2%d0%b8%d0%bd%d1%8f%d0%b2%d0%b0%d1%82%d0%b5-%d0%b2%d0%b7/", "text": "„Спрете да се обвинявате взаимно за имиграцията.“Това послание отправи председателят на Европейския съвет Доналд Туск към лидерите на 28-те страни членки, непосредствено преди неформалната им среща тази вечер в Залцбург, информира БНР. “Трябва да се съсредоточим върху намирането и изпълнението на работещи решения, не бива повече да се делим на такива, които искат да решат проблема с притока на нелегални имигранти и такива, които искат да го използват за политически придобивки“, подчерта Туск. Очаква се лидерите да обсъдят тази вечер и утре плана за разширяване на мандата и състава на европейската гранична агенция Фронтекс. Открито срещу този план, поддържан от Германия, се обяви унгарският премиер Виктор Орбан, който заяви, че Брюксел иска да отнеме възможността на страните-членки да охраняват границите си. Според домакина на срещата в Залцбург – австрийския канцлер Себастиан Курц, скептично настроени срещу засилването на Фронтекс са и други държави като Гърция, Италия и Испания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Доналд Туск: Спрете да се обвинявате взаимно за имиграцията"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%b2%d0%b0%d0%ba%d1%81%d0%b8%d0%bd%d0%b8-%d0%b7%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8%d1%82%d0%b5-%d0%bd%d0%b0/", "text": "Очакват се щамовете Сингапур, Колорадо, Мичиган и Пукет Пенсионерите, които са на 65 години и над тази възраст ще бъдат безплатно ваксинирани срещу грип. Това стана ясно в сряда по време на форум в Народното събрание на тема “Съвременни аспекти в профилактиката и лечението на остри респираторни заболявания”. Средствата, които ще бъдат отпуснати за имунизация за възрастните се осигуряват от национална програма за имунопрофилактика на сезонния грип. Обхватът на програмата е 4-годишен – от 2019 г. до 2022 г. и е на обща стойност близо 10 млн. лв. Целевата група обхваща 1,481 млн. души. Планът предвижда от тях на бъдат ваксинирани догодина 10%, през 2020 г. – 17%, през 2021 г. – 20% и през 2022 г. – 25 на сто. За посочения период се предвижда реимбурсирането на 1 066 974 дози противогрипни ваксини. Средствата ще бъдат отпуснати от НЗОК и от Министерството на здравеопазването като разчетите на двете институции за следващата бюджетна година вече се правят. През настоящия есенно-зимен сезон ваксините срещу грип са две. Едната е 3-валентна и е срещу щамовете Сингапур, Колорадо и Мичиган. Другата е 4-валентна, която включва освен изброените, и Пукет. Въпросните 4 щама са именно очакваните тази година. По време на кръглата маса експертите подчертаха, че грипът е тежко инфекциозно заболяване, което причинява сериозна смътност, но е подценявано и най-ефективното средство срещу него е имунопрофилактиката. България е на едно от последните места в ЕС по брой хора, които се ваксинират – едва 2,6% от населението. По данни на Националния център по заразни и паразитни болести (НЦЗПБ) само в областните градове у нас всяка година възникват средно около 1 400 000 до 1 600 000 случая на остри респираторни заболявания (ОРЗ) и грип, което представлява от 10% до 30% от всички случаи с временна нетрудоспособност. На форума присъстваха проф. Нели Корсун, завеждащ Националната референтна лаборатория “Грип и остри респираторни заболявания”, зам.-министърът на здравеопазването Жени Начева, д-р Наталия Спиридонова, главен експерт в дирекция “Здравен контрол” в МЗ, доц. д-р Лъчезар Иванов, зам.-председател на Комисията по здравеопазването, д-р Валери Цеков, председател на БСИМ, държавният главен здравен инспектор д-р Ангел Кунчев и проф. Тодор Кантаржиев, директор на НЦЗПБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Безплатни ваксини за пенсионерите над 65 г.\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b7%d0%b0%d0%bb%d1%86%d0%b1%d1%83%d1%80%d0%b3-%d0%bf%d0%be%d0%b4%d1%87%d0%b5%d1%80%d1%82/", "text": "„Проведох двустранни срещи с председателя на Републиканската партия във Франция Лоран Вокие и Пабло Касадо – председател на Народната партия в Испания. Обсъдихме миграционната криза, която засяга особено страните с външни граници на ЕС“, написа премиерът Борисов в профила си във фейсбук. „Отново подчертах, че България се справя успешно с опазването на границата на Съюза и готовността ни незабавно да бъдем приети в Шенген, след като отговаряме на всички критерии“, пише още министър-председателят. По-късно премиерът сподели в социалната мрежа, че по време на работната вечеря, давана от австрийския канцлер Себастиан Курц, и неформалния съвет утре с лидерите на ЕС обсъждат актуалните въпроси за Брекзит, миграцията и сигурността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Премиерът Борисов в Залцбург: Подчертах готовността ни незабавно да бъдем приети в Шенген"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%bb%d0%be%d0%b2%d0%b8-%d0%b8%d0%bc%d0%b0%d0%bd%d1%8f%d1%80%d1%81%d0%ba%d0%b0-%d0%b1%d0%b0%d0%bd%d0%b4%d0%b0-%d0%bd%d0%b0%d0%bf/", "text": "Дупката била изкопана в зазидан прозорец на църквата на 2 метра височина Двама от апашите ходили предишни дни на огледи като туристи Иманярска банда нападна Роженския манастир и разигра криминален екшън зад стените на Светата обител. За броени часове полицаи влязоха в дирите на извършителите и оковаха повечето от тях с белезници. Оказа се, че те са били седем, двама от които са непълнолетни – още ученици. Задържани са петима, заедно с тартора им, още двама се издирват. Групата е от петричкото село Яворница и всички от нея са с мюсюлмански имена, научи “Труд”. Действията на бандата говорели за сериозна подготовка, разказаха криминалисти. Към 19,10 ч във вторник пред портите на манастира се появили трима мъже на около 25 години, със суичери с качулки, но без маски на лицата. По това време йеромонах Теофил – единственият свещеник в манастира, дошъл да затвори вратата и им казал, че е късно за посетители. Тримата му възразили и започнали да го питат до колко е работното време. Изведнъж се приближили и единият блъснал свещеника. Теофил паднал на калдаръма, а нападателите го завлекли 2-3 метра навътре в двора. Взели стол, сложили го да седне и го омотали с тиксо. Сложили лепенка и на устата му, а после хвърлили върху главата му една престилка, за да не вижда какво правят. Пребъркали джобовете на свещеника и му взели мобилния телефон. Към групата от трима души в манастира се присъединил още един, който се разпореждал като тартор, а трима останали отвън да пазят. Донесена била торба с инструменти, кирки и лопата. Само босът носел  маска на лицето. Започнали да режат кабелите на камерите за видеонаблюдениe, да ги изтръгват от местата им по стените и да ги чупят. Така унищожили 11 от устройствата, но не знаели, че системата е с повече от 25, и повечето останали да ги записват. След това бандата заобиколила църквата и на външната й страна на 2 метра височина започнали да копаят дупка в зида. Мястото се пада зад иконостаса. За да е по-удобно, копачът с кирката се качил на стълба. Сменяли се, млатили и къртили камъните, като не обърнали повече никакво внимание на свещеника. Дупката била направена на неслучайно място – в стар зазидан прозорец. На камерите обаче не се виждало нещо да са открили. След час избягали, без да посегнат на ценностите в манастира. Сред съкровищата там е и иконата на Света Богордица, която е със златен обков. Има метална каса с пари и кутии, в които се събират дарения. Йеромонах Теофил успял да се освободи от тиксото след дълга борба. Открил стар телефон, по който към 21 ч успял да съобщи за престъплението. Пристигналите полицаи заварили свещеника доста уплашен. Той нямал някакви наранявания, но бил ужасно стресиран от преживяното, затова го откарали на лекарски прегледи. Отец Теофил не е служител на Роженския манастир, а на Хаджидимовския, но пристигнал ден по-рано, за да замести за няколко дни колегата си, който отсъствал по работа. При огледите още през нощта униформените открили изхвърлените камери из храстите и изгледали записите от оцелелите. Изгледани били клипове от последните дни и се разбрало, че двама от бандитите идвали да оглеждат като се правели на туристи. Говори се, че един от нападателите бил разпознат от полицаи от Петрич и започнало издирването му. Разпитвани били местни хора от село Рожен и от град Мелник дали са виждали непознати хора и автомобили. Залавянето на петимата от иманярската банда е станало до около 14 часа следобед, тоест – около 18 часа след наглото нападение. Тарторът бил известен в селото и в Петрич с това, че кара джип “Порше Кайен”, но не е ясно дали е пътувал със същия автомобил във вечерта на нападението. Манастирът остана затворен през целия ден, а привечер пристигна директорът на полицията старши комисар Христо Терзийски. Той съобщи за петимата задържани и че целта на бандата е била да търси съкровище.   Няколко легенди за зазидани жълтици Скрил ги Яне, преди смъртта си Местните хора от село Рожен и град Мелник са чували от своите предци различни легенди за заровено имане в манастира. Мнозина казват, че не вярват, но продължават да ги разказват, когато се съберат със своите близки на сладка приказка и чаша вино. Най-скорошната легенда е отпреди 100 години и гласи, че когато войводата Яне Сандански заживява в Роженския манастира малко преди смъртта си през 2015 г., той си е направил тайник и в него криел жълтици и документи. След това е бил застрелян и скривалището останало неразкрито. Яне е погребан до старата черква близо до манастира, където и до ден днешен край гроба му се правят чествания. Друга легенда пък говори, че в стените на манастира е зазидано златно имане от времето на Деспот Слав, който е управлявал тези земи по времето на цар Калоян. Ранната история на обителта е неясна, тъй като голям пожар в края на XVII век унищожава манастирския архив. При разкопки в двор са намерени златни накити и монети с образа на византийския император Михаил Палеолог (1259 – 1282). Историите и за това злато са разпалили фантазията на десетки иманяри.   Теофил е завършил „Японистика” Нападнатият свещеник Теофил е родом от Нова Загора и има две висши образования. Завършил е „Японистика” във Великотърновския университет „Св. св. Кирил и Методий” и „Богословие” в Софийския университет „Св. Климент Охридски”. Замонашва се в Хаджидимовския манастир „Св. Георти” през 2008 г. Преди това е работил в София като екскурзовод на български и английски език. Ръководител е на няколко проекта за проучване и съхраняване на църковни и манастирски обекти.   Откриха 1000 монети в селска къща Намерен е и металотърсачът на иманяра Полицаи от Стара Загора и техни колеги от Чирпан разкриха иманяр, обикалял с металотърсач да търси съкровища около различни археологически обекти в региона. След разследване криминалистите стигнали до дома на 58-годишния мъж в село Зетьово и започнали претърсвания. Там намерели първо матлдетектора, а след това и находките на иманяра. “Съкровището” му се състояло от 53 различни старинни монети, пръстени и висулки. По-ценна обаче се оказала “колективна находка” от 917 медни монети, наричани коруби, от византийската епоха. Мъжът е задържан за срок до 24 часа и предстоят разпити, на които да обясни в кои райони е намерил историческите ценности. Проверява се дали е действал сам, или е имал съучастници, включително и за пласирането на монетите и предметите. От МВР уточниха, че по случая е образувано досъдебно производство, а материалите са докладвани на Окръжната прокуратура в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Полицията излови иманярска банда, нападнала Роженския манастир (обзор)\t\t\t"}
{"url": "https://trud.bg/%d0%b7%d0%b0-%d0%b4%d0%b5%d1%81%d0%b5%d1%82%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba%d0%b8-%d0%ba/", "text": "Дирекция „Национален парк „Рила“, в партньорство с Националния дворец на децата, РУО – Благоевград, община Благоевград и ЦПЛР (Център за личностно и творческо развитие на децата на Благоевград), организират Национален ученическия конкурс „Национален парк „Рила“ – познат и непознат“. Конкурсът се провежда за десета поредна година – пет бе с регионален статут и се повеждаше с участието на ученици от І до ХІІ клас от 12-те общини около Национален парк „Рила“. През последните четири учебни години конкурсът „Национален парк „Рила“ – познат и непознат“ се проведе като национален поради големия интерес към темата на децата и техните ръководители от цялата страната. Откриването на изложбата, отчитането на резултатите от конкурсите и награждаването ще се състои на 23.11.2018 г. (петък) в Градската художествена галерия на Благоевград. Крайният срок за изпращане на творбите е 09.11.2018 г. (петък) на адрес: 2700 Благоевград, ул. „Бистрица” №1 /Младежки дом/, п.к. 152, ЦПЛР – Център за личностно и творческо развитие на децата на Благоевград. Основните цели на конкурса са да се обогати екологичното образование и се активизира творческото мислене на учениците чрез разработването и представянето на оригинални екологични идеи и да се засили интересът на младите хора към проблемите на екологията и опазването на околната среда чрез използване на художествените средства и компютърните технологии. Той трябва да насочи вниманието на младите хора към красотата и ценността на природата, да провокира въображението и креативността на участниците с цел формиране на активно гражданско поведение и чувство за отговорност към опазване на природата и биоразнообразието на територията на парка и популяризира уникалното природно богатство в парк „Рила”. В конкурса могат да участват всички ученици от І до ХІІ клас от цялата страната, като направленията и участниците са: рисунка – І – ІV клас, V – VII клас и VIII – XII клас; разказ – V – VІІ клас; есе – VIIІ – ХІІ клас; фотография – I – XII клас; мултимедийна презентация – V – VII клас и VIII – XII клас; приложен екодизайн – V – VII клас и VIII – XII клас.  Очакваме ученици от цялата страна да участват по отделните направления и примерни теми. Подробна информация за конкурса е публикувана на интернет страницата на Национален парк „Рила“, на адрес: www.rilanationalpark.bg, рубрика „Новини“ и в Администрация> Интерпретативни програми и образование> Образователни дейности, както и на страницата ни във фейсбук Национален Парк Рила.", "date": "2018.09.19", "title": " За десета поредна година ученически конкурс „Национален парк „Рила“- познат и непознат“ ще се проведе в Благоевград"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b5%d0%bc%d0%be%d0%bd%d1%82-%d0%b7%d0%b0-200-000-%d0%bb%d0%b5%d0%b2%d0%b0-%d0%bd%d0%b0-%d0%b2%d0%be%d0%b4%d0%be%d0%bf%d1%80%d0%b5%d0%bd%d0%be%d1%81/", "text": "С 200 000 лв., отпуснати с постановление на Министерски съвет в свищовското село Хаджидимитрово започна подмяна на главния водопровод за селото. Целта е значително подобряване на водоподаването и решаване на проблема с липсата на вода. Ремонтът, който с нетърпение очакват 635-те жители на Хаджидимитрово ще бъде извършен от ВиК „Йовковци“ – Район Свищов в най-кратки срокове. Народният представител Станислава Стоянова от ГЕРБ присъства на церемонията „първа копка“ в село Хаджидимитрово, където заедно с кмета на населеното място Емил Тодоров, кмета на Свищов Генчо Генчев и представители на общинското ръководство официално дадоха старт на строителните дейности. Кметът на селото Емил Тодоров заяви, че това е първата голяма инвестиция в Хаджидимитрово.", "date": "2018.09.19", "title": " Започна ремонт за 200 000 лева на водопреносната мрежа в свищовското село Хаджидимитрово"}
{"url": "https://trud.bg/57-%d1%88%d0%be%d1%84%d1%8c%d0%be%d1%80%d0%b8-%d0%b7%d0%b0-%d0%b4%d0%b5%d0%bd-%d0%b8%d0%b7%d0%b3%d1%83%d0%b1%d0%b8%d1%85%d0%b0-%d0%ba%d0%bd%d0%b8%d0%b6%d0%ba%d0%b8%d1%82%d0%b5-%d1%81%d0%b8-%d0%b7/", "text": "Продължават проверките на полицията в рамките на ежедневния засилен контрол по пътищата на страната, съобщават от МВР. Вчера полицейските екипи са проверили 5586 моторни превозни средства и 7474 души. Издадени са 2157 фиша, 844 акта за установени административни нарушения, констатирани са 1477 случая на превишена скорост и са издадени 159 заповеди за принудителни административни мерки. Отнети са 57 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 424 електронни фиша. Засилените проверки ще продължат до края на месец септември.", "date": "2018.09.19", "title": " 57 шофьори за ден изгубиха книжките си заради неплатени глоби"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%bb%d0%b8%d0%bf%d1%81%d0%b2%d0%b0-%d0%bf%d1%80%d0%be%d0%b7%d1%80%d0%b0%d1%87%d0%bd%d0%be%d1%81%d1%82-%d0%ba%d0%b0%d0%ba-%d1%81/", "text": "Липсва прозрачност как се изразходват средствата по строително-монтажните работи в Хитрино, хората нямат договори за строителството на къщите и на кое домакинство какви средства са отпуснати, обясни пред   омбудсманът Мая Манолова. Отчитани са дейности, които не са извършени, понякога в домове, които са необитаеми, обясни Манолова по повод решението си да даде на съд кмета на Хитрино. „Не мога да позволя да има съмнение как са изразходвани парите, които бяха събрани от хората, както и петте милиона, които правителството гласува и бяха предоставени чрез социалния фонд”, каза още Манолова. С председателя на БЧК ще представим всички документи от работата на Обществения съвет на главния прокурор и ще поискаме проверка, обясни Мая Манолова. „Ще настояваме и за пълна проверка на парите, отпуснати от кабинета. Трябва всяка стотинка да бъде проверена от прокуратурата, ако тя се ангажира”, обясни още омбудсманът. Където трябва съм дал отчет, има качена информация на сайта на общината, твърденията, че няма отчетност не са сериозни, отговори кметът на Хитрино Нуридин Исмаил. По повод ареста на журналист от „Биволъ” и негов румънски колега, Мая Манолова заяви, че задържането е направено в нарушение на закона. „В случая няма задържане за установяване на самоличност, тъй като те са предоставили личните си карти и журналистическите си карти. Нищо не оправдава 6-часово задържане за установяване на самоличност, освен това, неправомерно са използвани белезници и е било осуетено тяхното право на телефонен разговор. Препоръката ни е да се възложи проверка на действията на служителите на МВР“, каза още Мая Манолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.19", "title": " Мая Манолова: Липсва прозрачност как се изразходват средствата за Хитрино\t\t\t"}
