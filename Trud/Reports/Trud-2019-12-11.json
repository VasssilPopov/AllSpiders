{"url": "https://trud.bg/%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%be%d1%89%d0%b5-%d0%b5%d0%b4%d0%b8%d0%bd-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd-%d1%81%d0%b0%d0%bc%d0%be/", "text": "Не е ясно дали ще вземем нова машина или втора ръка Правителството ще се сдобие с още един самолет, решиха министрите на вчерашното си заседание. „Труд” научи че става въпрос за машина, която да превозва до 20 пасажери плюс екипажа. Все още няма яснота, дали ще се купува нов самолет или втора ръка. Не се знае и каква ще е съдбата на „Фалкон”-а, който на няколко пъти дава дефекти във въздуха, докато премиерът е на борда му. Възможно е да бъде продаден, да остане на разположение на правителството, или на РВД. Правителството „възлага на генералния директор на Авиоотряд 28 да проведе преговори за сключване на договор за доставка на въздухоплавателно средство за изпълнение на полети със специално предназначение”, пише в съобщението на правителствената пресслужба. Решението да се замени “Фалкон”-ът с нов самолет, от една страна е свързано със съображения за сигурност, а от друга с нарастващите разходи за ремонти, които правят машината нерентабилна. “Фалкон”-ът, освен за официални и държавни посещения се ползва и за спешни медицински ситуации. Самолетът е купен през 2001 г. за 42 млн. долара. Извършил е 3733 полета и има 6404 пролетени часове. Може да превозва до 9 пътници и е с дължина на полета до 5790 км. Технически проблем с правителствения самолет „Фалкон” имаше в средата на ноември. Тогава навигационната система отказа при захода за кацане към Летище София. На борда му бе премиерът Бойко Борисов, който се връщаше от среща на върха в Солун. Това бе пореден инцидент с правителствения самолет. Предишният бе от април тази година. Тогава при кацането на летището в Брюксел той спука гума. През февруари 2015 г. пък на правителствения „Фалкон”, на чийто борд отново бе премиерът Бойко Борисов, се наложи да кръжи над София и да кацне обратно, защото колесникът му не се беше прибрал при излитането за Брюксел. Авариите на “Фалкон”-а зачестяват от 2014 г. насам. Оттогава досега над 20 пъти самолетът е бил ремонтиран заради различни дефекти – отказ на някои от компютърните системи, на системата за противообледеняване, проблем при прибиране на единия от колесниците, изключване на единия от автопилотите и др. Какъв самолет да изберем В категорията на бизнесджетовете с капацитет до 20 пасажери попадат много известни модели. Важно е да се разбере дали тепърва ще поръчваме на производител чисто нова машина, или ще купуваме от пазара на самолети втора ръка. Представяме ви три от най-добрите самолети в този клас. Gulfstream G500/G550 е един от най-успешните модели, дело на „Дженерал дайнамикс”. Цената му е между 48 млн. и 65 млн. долара в зависимост от оборудването. Може да превозва 14-19 пасажери, двама пилоти и две стюардеси. Използва се от доста страни, включително САЩ, за правителствени нужди. Скоростта му достига до над 800 км/ч, а далечината на полета е впечатляваща – 12 500 км. Bombardier Global Express е канадско производство. Струва от 50 до 62 млн. долара. Превозва между 13 и 17 пътници. Скоростта е почти 900 км/ч, а далечината на полета е 9000-11 000 км. Dassault Falcon 7X на едноименната френска компания е по-голям от сегашния български „Фалкон”. Превозва от 12 до 16 пасажери плюс екипаж. Струва 50-60 милиона долара. Развива максимална скорост от над 900 км/ч и може да прелети около 11 000 километра без кацане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tКупуваме още един правителствен самолет (обзор)\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%82%d1%8a%d1%80%d1%81%d0%b8-%d0%b4%d0%b0-%d1%81%d0%b8-%d0%ba%d1%83%d0%bf%d0%b8-%d0%bd%d0%be%d0%b2-%d1%81%d0%b0/", "text": "Правителството прие решение да възложи на генералния директор на Авиоотряд 28 да проведе преговори за сключване на договор за доставка на въздухоплавателно средство за изпълнение на полети със специално предназначение, съобщиха от пресслужбата на МС. Резултатът от преговорите ще бъде докладван на Министерския съвет за приемане на постановление. Със същото решение се възлага да бъдат проведени необходимите процедури, съгласно българското законодателство, за изграждане на хангар за съхранение и техническо обслужване. Решението идва след поредица от инциденти и с двата правителствени самолета – малкият – „Фалкон“ и големият „Еърбъс“. Последният беше на 15 ноември, когато „Фалкон“-ът с 9 души на борда, сред които и премиерът Бойко Борисов, кацна аварийно на летище София на връщане от Солун, след като навигационната система отказа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПравителството търси да си купи нов самолет\t\t\t"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d1%81%d0%b5-%d0%bf%d0%b0%d1%80%d0%b8%d1%82%d0%b5-%d0%bd%d0%b0-%d1%83%d1%87%d0%b8%d1%82%d0%b5%d0%bb%d0%b8%d1%82%d0%b5-%d0%b7%d0%b0-%d1%87/", "text": "Кметът Димитър Николов и представители на учителските синдикати в Бурагс подписаха новия Колективен трудов договор. В него са фиксирани условията на труд и заплащане в учебните заведения на педагогическия и непедагогическия екип. Споразумението включва през 2020 година да бъдат увеличени лекторските ставки и тези за часа на класния ръководител на бургаските преподаватели.  На срещата бяха обсъдени въпроси, свързани с развитието на образованието и начините за привличане на все повече млади учители към професията. На срещата присъства и Веселина Таралова, която отговаря за дирекция „Образование“.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tУвеличават се парите на учителите за час на класния\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bc%d0%b0%d0%bd%d0%b0%d1%81%d1%82%d0%b8%d1%80%d0%b0-%d0%b2-%d0%bf%d0%be%d0%bc%d0%be%d1%80%d0%b8%d0%b5/", "text": "Ремонт преди големия празник Рождество Христово кипи в Поморийския манастир. Монасите призовават за дарения, за да може да бъде завършен покривът на църквата на обителта. В нея миряните се молят пред чудотворната икона на Свети Георги Победоносец. Всички се надяват храмът да отвори врати за Рождество. В Поморие е единственият действащ манастир по Южното Черноморие, в който се стичат местни и гости на града от цял свят. В църквата са опазени безценни реликви, оцелели при опожаряването на духовните ни огнища от края на 18-ти до средата на 19-ти век. Сега светините са приютили в малкия стар параклис в приземието, където има устроен и олтар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tРемонтират манастира в Поморие\t\t\t"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d0%b5-%d0%b2-%d0%b4%d1%83%d0%b1%d0%b0%d0%b9-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80/", "text": "Пътната обстановка в Дубай е усложнена заради наводнение. Няма данни за пострадали български граждани. Няма риск за живота и здравето на гражданите, както и необходимост от евакуация, съобщават във фейсбук страницата си от външното ни министерство. Пътната обстановка в града е сложна. В района на летище Дубай (DXB) са налице задръствания поради отводнителна дейност. Към момента обстановката на летището е нормализирана като има минимални закъснения в графика на полетите. \nПрепоръчваме на пътуващите от летище Дубай да се информират за актуалната обстановка от официалната му интернет страница: http://www.dubaiairports.ae Също така препоръчваме пътуващите да се явяват за чекиране по-рано от обичайните 2 часа. Няма данни за отложени полети от и до София. Генералното консулство на България в Дубай работи и е готово да окаже съдействие на бедстващи български граждани. При необходимост от помощ, сънародниците ни могат да се свържат с генералното на следните телефони: +971 43 442 419, +971 43 442 341. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tНаводнение в Дубай, няма данни за пострадали български граждани\t\t\t"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d0%b1%d0%bb%d0%b8%d0%b7%d0%be-%d0%b4%d0%be-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%b2%d0%be%d0%b5%d0%bd%d0%bd/", "text": "Атентатори самоубийци убиха една жена и раниха най-малко 65 души при нападение рано тази сутрин срещу медицински обект близо до най-голямата американска военна база в Афганистан, предадоха ДПА и Ройтерс. Грузинското министерство на отбраната съобщи, че петима негови войници са леко ранени, но не е необходима хоспитализация. Повечето пострадали са афганистанци. \nМястото на нападението е близо до южния вход на военната база в Баграм на около 50 км северно от Кабул. Според местния губернатор две коли бомби са избухнали, след което петима въоръжени нападатели са нахлули в обекта, който още се е строял. Стрелбата в района е продължила два часа, информира БТА. \nДруга неизбухнала кола бомба е открита наблизо. Говорител на натовската мисия „Решителна подкрепа“ заяви, че е имало нападение в района на летището в Баграм, насочено срещу строящ се медицински обект за живеещите в близост до базата афганистанци. Нападението бързо е било овладяно и отблъснато от афганистанските сили и коалиционните им партньори. Няма пострадали сред войниците на САЩ или коалиционните им партньори, а базата е била в безопасност през цялото време, добави той. Имало е и 30-минутна престрелка между нападателите и чуждестранни войници при опит за нахлуване в базата. Атаката е отблъсната. До момента никой не е поел отговорност за нападението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tНападение близо до американска военна база в Афганистан, един загинал и над 65 ранени\t\t\t"}
{"url": "https://trud.bg/18-%d0%b1%d1%8a%d0%bb%d0%b3%d0%b0%d1%80%d0%b8-%d0%b2-8-%d1%81%d0%bf%d0%be%d1%80%d1%82-%d1%82%d1%80%d1%8a%d0%b3%d0%b2%d0%b0%d1%82-%d0%b7%d0%b0-%d0%b7%d0%b8%d0%bc%d0%bd%d0%b8-%d0%bc%d0%bb%d0%b0%d0%b4/", "text": "България ще бъде представена с 18 състезатели в 8 вида спорт на третите зимните младежки олимпийски игри в Лозана (9-22 януари). Делегацията ще бъде водена от Стефка Костадинова, председател на БОК. Най-многоброен е съставът ни в биатлона – шестима състезатели. А другите дисциплини с наше участие са алпийски ски, ски бягане, сноуборд, шорттрек, фигурно пързаляне, спускане с шейни и хокей на лед. Младежките игри се провеждат на 4 години, както и тези за големи. Първите бяха в Инсбрук през 2012-а, а следващите в Лилехамер през 2016, когато делегацията ни бе от 12 спортисти. Досега обаче младите ни таланти не успяха да стигнат до отличията. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\t18 българи в 8 спорт тръгват за зимни младежки олимпийски игри\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b1%d0%b5%d0%b7%d1%81%d1%82%d0%be%d0%bf%d0%b0%d0%bd%d1%81%d1%82/", "text": "След проверки на Окръжна прокуратура и Районна прокуратура в Перник за източването на язовир „Студена“ и  , че има отклоняване на вода към град Радомир, информира Останалите материали ще бъдат изпратени на Специализираната прокуратура – София по компетентност да се разследва работата на кметове и областен управител.  че ще подпише новия график за режима на водата, след като го съгласува с всички институции на територията на общината. По думите му предложеният вчера от министър Петя Аврамова вариант за воден режим в Перник не е окончателен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПрокуратурата разследва безстопанственост във ВиК Перник\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%be%d1%82%d0%bf%d1%83%d1%81%d0%ba%d0%b0-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b0-%d0%bf%d0%be%d0%bc%d0%be%d1%89-%d0%b7%d0%b0-%d1%82/", "text": "Германия ще отпусне финансова помощ за туристи, засегнати от срива на британската туристическа група „Томас Кук“. В изявление канцлерът Ангела Меркел заяви, че Берлин ще възстанови „загуби, които не са били обезщетени“ от вече неплатежоспособната група за пакетни почивки и нейната застрахователна компания. Ходът на германското законодателство се наложи, след като стана ясно, че германския филиал на „Томас Хук“ разполага само със застраховка за фалит до 110 млн. евро, предаде БГНЕС. Застрахователят Zurich Versicherung съобщи, че са получени претенции на обща стойност от 250 млн. евро. Според други източници финансовото обезщетение може да достигне 500 млн. евро, което ще остави между 200 и 300 млн. евро за немското правителство да компенсира. Берлин каза, че случаят с „Томас Кук“ е надхвърлил границите на несъстоятелността на предходните туристически компании. В изявлението се допълва, че не е разумно да се очаква клиентите да се справят сами със сложните правни въпроси. Потребителските групи приветстваха държавната намеса, но призоваха за преразглеждане на ограничението на отговорността при пакетните ваканции. Германия не е единствената страна, която може да поеме разходите по фалита на „Томас Кук“. В началото на ноември правителството на Великобритания обяви планове за разработване на законова схема за обезщетение на туристите, за които не са стигнали средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tГермания отпуска финансова помощ за туристите, засегнати фалита на „Томас Кук“\t\t\t"}
{"url": "https://trud.bg/%d0%b4%d0%b2%d0%b0%d0%b4%d0%b5%d1%81%d0%b5%d1%82-%d0%b3%d0%be%d0%b4%d0%b8%d0%bd%d0%b8-%d0%bf%d0%be-%d0%ba%d1%8a%d1%81%d0%bd%d0%be/", "text": "Приликата със заглавието на произведението на Александър Дюма е случайна, макар и да загатва малко за романтичния наивитет, който асоциираме с веруюто и образите на неговите мускетари и поводът за този коментар. С други думи: Честита годишнина, уважаеми сънародници! Датата 11 декември не е от най-запомнящите се в съвременната ни история и никога не сме я отбелязвали като фундаментално събитие, но на днешния ден преди 20 години на заседанието си в Хелзинки Европейският съвет взе решение за започване на преговори за присъединяване към ЕС с България, Румъния, Латвия, Литва, Словакия и Малта, и официално призна Турция за държава кандидат. Е, вярно ние и съседите зад Дунава повлякохме крак с три години след общата група, а комшиите на Юг са още някъде в средата на края на началото на преговорите (съзнателен нонсенс), но оттук поехме дългото славно пътуване към светлите бъднини. И пак честито! Каквото и да си говорим, бе знаменателно събитие. Беше признание за търпението ни през 1990-те да не се разпаднем като съседна Югославия и дойде няколко месеца след края на бомбардировките на НАТО над Сърбия и войната в Косово през юни същата година. Другите ни придобивки от югославските войни през 1990-те: пълното мафиотизиране на държавата от трафик и контрабанда, израстването на престъпните структури, потъването на икономиката в сянка (а на места и въобще) все още бяха тайна за европейците, а може би и за нас. Но иронията настрана, поканата за започване на преговори за членство в ЕС дойде преди тази за приемане в НАТО през май 2000 г., като и двата процеса на теория трябваше да приключат заедно през 2004 г., но както казах, повлякохме крак. По-бързо разбридахме армията до вече непоправими в наши дни нива, за да отговорим тогава на стандартите за приемане в Алианса, отколкото успяхме да залъжем европейците, че покриваме техните критерии за приемане чак през 2005 г., когато си подписахме договора за членство. И от приемането две години по-късно още сме с патерица в направлението върховенство на закона и борба с корупцията – разбирайте механизма за сътрудничество и проверки, превърнал се в тривиалното клише „редовният мониторингов доклад“, но успяхме да се вмъкнем в пустия ЕС. И съзнателно казвам „да се вмъкнем“, хърватите след нас демонстрираха „висш дипломатически пилотаж“, като водеха преговори по време на световна финансова криза и от географска гледна точка на фона на потъналата в галактически дългове Гърция и пак до 2013 г. убедиха ЕС че няма да са „само камък на шия“. Но както видяхме преди месец и половина мандалото хлопна пред северомакедонците и албанците баш на стартовата линия. И макар „Източното разширяване“ като политика на ЕС да продължава да е сред приоритетите му, от Брюксел, Париж и Берлин ще стават много по-предпазливи в обещанията и ангажиментите към потенциални бъдещи членове. И няма честно/не честно. Особено след излизането на третия най-голям вносител в бюджета на ЕС – Великобритания, което вече съвсем реално е на път да се случи на 31 януари догодина, ако Джонсън спечели парламентарните избори утре с управляващо мнозинство, каквито са всички прогнози до момента. Тук е момента да обърнем внимание или просто да спекулираме ако искате, че всъщност забавянето на приемането на България и Румъния с три години след голямото влизане на 10 държави през 2004 г., всъщност косвено се превърна в основата за тъпанарския им Брекзит. Защото консервативните британци винаги са гледали света от върха на носа си и тъкмо бяха преглътнали „нашествието на полския водопроводчик“ като доста удобна работна ръка, и няма и три години по-късно през 2007 г. „заповядайте България и Румъния“. Чия работа е било да им се обясни на бритовете че ние и румънците просто сме льольовци и закъсняваме и това не е съвсем ново разширяване на ЕС, оставяме на историята. Година след това започна световната финансова криза, след това южните ни съседи провокираха появата на думата „Грекзит“, след това дойдоха бежанците и тези които са най-далече от последните два проблема решиха „баста“ на референдум, на който незнанието и дебелоочието им беше манипулирано от политиците им с изкривено представяне на всички изброени до тук хронологически факти. Честит 11 декември и на тях, както се казва! Пътеката нагоре от днешния ден преди 20 години си беше стръмна, със завои и препятствия, с бърз старт и рязко забавяне на темпото, с профанизиране на членството с дебата за „формата на краставиците“ и голямата драма с домашната ракия, със загубата на АЕЦ-а и т.н. Успоредно на трайния ни етикет „най-бедната държава в ЕС“ за този период вече си носим пред света и като татуирано клеймо „най-корумпираната“, и вече май и на това сме претръпнали. Дванадесет години след приемането ни единственото трайно „достижение“ от членството ни за обикновения човек е правото на свободно пътуване из Европа, за който може да си го позволи. И пак добре, че могат да пътуват хората, предвид че у нас средно по четвърт век строим 300 километра магистрала с евросредства и да не говорим какво излиза накрая. А напоследък и в газопроводите сме се усъвършенствали. Иначе да, днес безспорно живеем по-добре от 1999 г. и в основната си част това се дължи на факта, че ако нямаше средства от ЕС, корумпирана власт след корумпирана власт щяха отдавна да са изнесли и паветата от улиците – т. е. имаше откъде да се краде, пак без да се прави нищо стойностно и качествено за страната и народа. Но както се казва, за което сме си виновни сами, сме си виновни сами.   И пак при финландците Колелото на историята си се върти и поради календарната особеност на бюрокрацията на ЕС 20 години след Европейския съвет в Хелзинки от 1999 г. отново е финландско председателство, макар и вече към края си. Повод да се сетим отново за тези добронамерени северняци и техния еврокомисар Оли Рен, който като отговорник за разширяването наследи Гюнтер Ферхойген на поста през 2004 г., и под чието ръководство бяха финализирани преговорите с България. Финландия преживя правителствена криза миналата седмица, от която излезе с най-младия министър-председател в историята си… но по-подробно за Санна Марин и политическия живот край Полярния кръг утре в „Труд“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tДвадесет години по-късно\t\t\t"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82-%d0%b5%d0%bd%d0%b5%d1%80%d0%b3%d0%b8%d1%8f-%d0%b8-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%b2-%d0%bd%d0%be%d0%b2%d0%b8%d1%8f-%d1%81%d0%b2%d0%b5/", "text": "Нещата се развиват в атмосфера на несигурност, а вероятно и на невъзможност вече да се контролират и преодоляват Последните месеци на 2019 г. са изпълнени със събития, които предизвикват объркване и в повечето случаи неразбиране. Най-важното е, че инерцията на традиционното политическо говорене на световните и регионални лидери не внасят яснота за процесите и тенденциите в настоящия и утрешния ден. До 20 век нещата бяха лесни. Винаги имаше точно пределен враг и съюзник. В края на второто десетилетие на 21 век трудно може да се определи кой кой е в геополитическите конфигурации от разнообразен калибър и тематичен обхват. Този процес се наблюдава в няколко направления. Темите за климатичните промени, за засилващото се енергийно противопоставяне, както и за сигурността в контекста на разногласията в отбелязващия своето 70-годишно съществуване Североатлантически алианс и на неизвестността пред английския Брекзит и за следващия американски президент посочват акцентите, но не и решенията за развитието на света. Публичното пространство е изпълнено с предложения и прогнози за бъдещето. Това, което ги обединява, е увереността в настъпващите промени, за които малцина са готови. Факт е, че през изминалата година беше впечатляваща откровената и безнаказана агресивност, с която САЩ, Великобритания и Турция решаваха вътрешните си проблеми, изнасяйки ги навън. Икономическите санкции и митническите войни, запазена съвременна марка на Вашингтон, както и политическият хаос в Лондон, а както и военните операции на Анкара в Северна Сирия, са част от утвърждаващата се тенденция към разчупване на стереотипите. В Европейския съюз процесите също не могат да бъдат определени като стабилни и предсказуеми. Изборът на еврокомисарите и закъснялото, с близо два месеца, встъпване в длъжност на Еврокомисията, е представителна извадка на засилващите се центробежни сили в Съюза. Своеобразен връх на разнообразните форми на целенасочено внушение на обществата за едва ли не апокалиптичното бъдеще, което чака човечеството, е организираната от ООН и провеждаща се в Мадрид конференция за климатичните промени. Разрушителните резултати от човешката дейност върху околната среда не са от вчера. Прави впечатление обаче, че гласът на увеличаващия се брой учени и еколози, както и на организираните младежки протести по цял свят, не успяват да елиминират чувството за преднамереност и преследване на корпоративни цели. Също така няма как да се пренебрегне фактът, че САЩ излезе от парижкия формат за борба с измененията в климата. Това даде възможност на многочислените корпорации и фирми да увеличават печалбите си без да се съобразяват с поредицата от ограничения, защитаващи природата. В Европа също се наблюдава стремеж към отслабване на конкуренцията чрез създаването, на привлекателната на пръв поглед, идея за изграждането на международна система за търговия с вредни емисии. Ефективност от това предложение няма как да се получи предвид нежеланието на големите държави да спазват правилата. Правилата обаче са за такива страни като България, където негативите ще бъдат не само финансови, но и социални. Подобен процес на открита битка за сфери на икономическо влияние се наблюдава и в областта на енергетиката и сигурността. И докато САЩ рекламират усилено американския втечнен газ като основна алтернатива на руския конвенционален газ на европейските пазари, то в Средиземноморската акватория газовите находища край о. Кипър ескалират напрежение между Анкара от една страна и Атина и Никозия – от друга. Турция е непреклонна в настояванията си да бъде включена на равноправни начала в разработването и транзитирането на газа, открит в кипърския шелф. Изпращането на два и по-късно още на два проучвателни кораба край турската част на Кипър, предизвика дипломатическата активност на засегнатите страни, които получиха открита подкрепа от Вашингтон. Това не само не реши газовия казус, но и предизвика друга акция от страна на турския президент Ердоган. Преди дни бе подписано и много бързо ратифицирано от турския парламент, споразумението между турския кабинет и международно признатото правителство на Либия за определяне на морските пространства между двете държави. Анкара и Триполи се разбраха и за разширяване на сътрудничеството в областта на отбраната и сигурността. Реакцията на Атина беше бърза и безкомпромисна – беше изгонен либийският посланик от Гърция. Засилващите се противоречия между двете натовски държави се пренесе и в Лондон на срещата на върха на НАТО. Те бяха един щрих от многопластовата и изпълнена с много емоции обстановка. Там се проявиха много ясно засилващите се противоречия между Франция и САЩ, а така също и невъзможността да се формулира единна визия за стратегическите цели на Пакта в съвременния свят. Думите на Еманюел Макрон за „мозъчната смърт на НАТО“ не получиха убедително опровержение. Също така Доналд Тръмп за пореден път повтори искането си всяка от натовските страни да увеличи военния бюджет, за да плаща за своята сигурност. Факт е, че държавите се обединиха около прилагането на чл. 5 от Устава, според който всяка държава-член на алианса, при външна заплаха ще получи защита от останалите съюзници. В същото време НАТО запази неутралитет в конфликта Анкара-Атина относно политиката на Турция в Източното Средиземноморие и подписаното споразумение с Либия. Висящ остана и проблемът с купените от член на на НАТО зенитно-ракетни установки С-400 от стратегическия враг Русия. Предвид обстоятелството, че турската армия е втора по големина след САЩ в Северноатлантическия пакт, остава въпросът къде е границата между врага и съюзника. Явно сигурността вече има нови измерения, които са подчинени на държавния, а не на съюзническия интерес. Не подлежи на съмнение, че напрежението в Европа е свързано с усилващите своя интензитет протести, митинги и демонстрации както в различните балкански страни, така и в такива ключови държави като Франция и Италия. Английският Брекзит постави въпроси, чиито решения преминават през трудното и все още неустойчиво ситуиране на водещите страни в променящата се европейска стратификация. Част от тези процеси е и миграцията, чиито опити за регулиране и контрол остават без успех. Нежеланието на имигрантите и бежанците да се интегрират към европейските правила води до сериозни сътресения в европейските и националните институции, които не успяват да създадат ефективна защита на своите граждани. Многобройните терористични акции в западноевропейските страни разкриват отсъствието на добра координация и успешен модел за адаптиране на увеличаващия се брой мигранти от Близкия Изток и Африка. Гарант за сигурността на Европа са държавността и християнските ценности. В съвременния свят опазването на природата, енергията и сигурността са факторите, които в по-голяма или по-малка степен ще определят бъдещето. Проблемът обаче е, че процесите се развиват в атмосфера на несигурност, а вероятно и на невъзможност вече да се контролират и преодоляват. За пореден път се доказва, че политическите декларации от заседанията в Европейския парламент, Еврокомисията и в НАТО разкриват необходимостта не от познатата фразеология, несъответстваща на реалните предизвикателства, а от ясна и точна стратегия в защита на европейската цивилизация, религия и култура. Това обаче няма как да се случи без постигането на политически консенсус. Той явно няма да бъде постигнат чрез съществуващите международни организации, а чрез мобилни геополитически конфигурации, чиято устойчивост ще зависи от конюнктурните и стратегическите интереси, свързани с природни ресурси, територия и климат. Явно е дошло времето за нова Ялтенска конференция между тримата големи – САЩ, Русия и Китай, но не по-рано от година. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tКлимат, енергия и сигурност в новия световен ред\t\t\t"}
{"url": "https://trud.bg/%d1%81%d0%b5%d0%bc-%d0%b2-%d0%bf%d1%80%d0%be%d0%b3%d1%80%d0%b0%d0%bc%d0%b0-%d1%85%d0%be%d1%80%d0%b8%d0%b7%d0%be%d0%bd%d1%82-%d0%b5-%d1%81%d0%bf%d0%b0%d0%b7%d0%b5%d0%bd-%d0%bf%d0%bb%d1%83%d1%80/", "text": "В програма „Хоризонт“ на БНР има плурализъм на гледните точки. Това сочи докладът на медийния регулатор след наблюдение на програмата за спазване на Закона за радиото и телевизията, информира БНР. Според закона обществените медии трябва да отразяват различните идеи и убеждения в обществото в новинарските и актуално-публицистичните предавания с политическа и икономическа тематика. Наблюдаваният период е 1 юли – 26 септември 2019 година. Председателят на СЕМ София Владимирова коментира: „Българското национално радио е институция, по-голяма от всеки свой генерален директор и то трябва да съхранява основната си ценност – доверието на българските граждани. Това може да бъде постигнато само при едно професионално, честно и обективно журналистическо поведение. Това е описателен мониторинг. Той не може да бъде друг, защото СЕМ няма право на намеса в редакционното съдържание на доставчиците. Вярвам, че той дава една честна и обективна снимка. Вярвам, че това са резултати, които трудно биха могли да бъдат оспорени“. Докладът ще бъде изпратен на временната парламентарна комисия за БНР. Още в края на октомври председателят на СЕМ София Владимирова обяви готовността на регулатора да извърши мониторинг на плурализма в “Хоризонт“ след заседание на временната парламентарна комисия за БНР: „Такъв фокусиран специализиран мониторинг обикновено се прави веднъж годишно за съответствие с разпоредбите на закона и спазването на лицензията. Това, което е планирал СЕМ, знаете, беше обявено още на изслушването на генералния директор на 16 септември по предложение на член на Съвета. Свалени са записи, които за периода от началото на юли, когато започна мандата на Светослав Костов до 26 септември, защото тогава започва предизборната кампания. Той е традиционен мониторинг за плурализъм, който се е правел и преди. Такъв е правен и в началото на 2018 година – той е качен на сайта, като там не са установени никакви отклонения“. На заседанието на медийния регулатор днес се представя и доклад на техническата комисия с председател Ивелина Димитрова за проверка на документите на кандидатите за директор на БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tСЕМ: В програма „Хоризонт“ е спазен плурализмът на гледни точки\t\t\t"}
{"url": "https://trud.bg/%d0%be%d1%82%d0%bd%d0%b5%d0%bc%d0%b0%d1%82-%d0%b4%d0%b5%d1%86%d0%b0-%d0%b1%d0%b5%d0%b7-%d1%81%d1%8a%d0%b4/", "text": "Ремонтират лобистките текстове на фондации и сдружения Дете може да бъде отнето от родителите си без решение на българския съд, а само по преценка на социалните служби чрез заповед на Агенцията за социално подпомагане (АСП). Тази възможност е създадена в новия Закон за социалните услуги. За това предупреди пред “Труд” депутатът от “Обединени патриоти” Александър Сиди. Точно “Обединени патриоти” настояха новите текстове да бъдат отложени и законът да не влиза от 1 януари 2020 година, а от 1 април. Междувременно ще се настоява отново само чрез съдебно решение дете да може да се взема от родителите. Опасения има и по отношение на интердисциплинарния екип, който ще решава съдбата на детето, в чийто състав влизат и неправителствени организации (НПО), част от които могат дори да не са регистрирани на територията на България. Може организация, регистрирана в Норвегия да участва в този екип. “Ще се опитаме да прецизираме именно тези текстове,“ коментираха народни представители от управляващото мнозинство. Новият социален министър Деница Сачева вече заяви, че подкрепя отлагането на Закона за социалните услуги. \nПритеснителен според тях е фактът, че съдът може да бъде уведомен впоследствие и съответно трябва да вземе решение на база издадена заповед от социалните служби. Още по-големи са опасенията на родители и учители, които протестираха срещу налагането на новия модел за грижа за бедните и уязвими групи в обществото: Чужди НПО-та ще сложат ръка върху огромни суми за социални услуги и ще промиват мозъците на децата у нас с джендърско възпитание. Фондации и сдружения ще бъдат освободени от ДДС, но не става ясно дали те ще предоставят благотворителни или търговски дейности за социални услуги, посочват юристи. Държавата абдикира от една от основните си роли – да помага на по-слабите, чрез новоприетия Закон за социалните услуги, а част от текстовете в него са противоконституционни, смятат адвокати с опит в Европейския съд за правата на човека (ЕСПЧ), които подкрепят становището на Светия синод (виж карето) срещу въпросната социална стратегия. По думите им след като социалните дейности се прехвърлят към неправителствени организации (НПО), държавните органи няма да могат да осъществяват контрол за предоставените услуги. “Така регламентирано понятието за “социална услуга” не кореспондира със съдържанието, вложено в нормите на Договора за функциониране на Европейския съюз (ДФЕС), Търговския закон (ТЗ), Закон за дейностите по предоставяне на услуги (ЗДПУ), Закона за данък върху добавената стойност (ЗДДС)”, категорични са юристите. “Законът е лобистки. Чужди неправителствени организации си направиха закон, който да им създаде добри условия за печалба. Това са 1600 НПО-та, как точно ще се осъществява контролът?”, коментираха пред “Труд” и адвокати по семейно право, които поставиха въпроса и за “твърде либералния подход” при отнемането на деца от родители. Те обърнаха внимание, че с други поправки се прокарват тези от Истанбулската конвенция, която Конституционният съд определи като несъответстваща на Конституцията на България. И сравниха социалния закон с “мини Истанбулска бомба”. “Непонятно е защо, например, само фондация “Анимус” става стопанин на горещия телефон за деца в риск. Защо една фондация, а не орган на социалното министерство (МТСП) не работи с този телефон? Защо НПО-тата ще подбират приемните семейства, а държавните служители ще бъдат само едни чиновници, които ще регистрират приемните семейства. Защо родител, който не може да осигури постоянни доходи или постоянно местожителство на детето, се приема, че детето му може да бъде отнето?”, коментираха юристите пред “Труд”.   Притеснителните мерки* Чл. 4. Мерки за предотвратяване изоставянето на деца и настаняването им в специализирани институции се предприемат при наличие на едно или повече от следните обстоятелства: 1. (изм. – ДВ, бр. 37 от 2019 г.) при постъпил сигнал за дете в риск от изоставяне или при подадено заявление в дирекция “Социално подпомагане” за настаняване на дете в специализирана институция; 2. (изм. – ДВ, бр. 37 от 2019 г.) настаняване по чл. 26 от Закона за закрила на детето на друго дете от семейството; 3. родителите са изразили намерение за настаняване на детето в специализирана институция; 4. родителите са без постоянни доходи и/или без жилище; 5. (изм. – ДВ, бр. 37 от 2019 г.) установени увреждания или тежки заболявания и/или отклонения при родител или при член от семейството; 6. (отм. – ДВ, бр. 37 от 2019 г.); 7. (отм. – ДВ, бр. 37 от 2019 г. ); 8. (доп. – ДВ, бр. 37 от 2019 г.) детето е с увреждане и/или отклонения в здравословното състояние или развитие и родителите имат затруднения да отговорят на специфичните му потребности; \n9. други обстоятелства, които поставят детето в риск от изоставяне. (*Из Наредба за за условията и реда за осъществяване на мерки за предотвратяване изоставянето на деца и настаняването им в институции, както и за тяхната реинтеграция, изм. и доп., бр. 37 от 7.05.2019 г.)   Осъществява се подмяна на християнските ценности Неотменно във всички тези свои становища Светият Синод призовава управляващите да се създаде такава законодателна уредба, която да защитава и укрепва традиционното семейство, да съдейства за преодоляване на демографския срив, ефективно да пази децата и жените от опасностите, на които могат да бъдат подложени. В продължение на години се осъществява подмяна на християнските ценности чрез въплъщаване в законодателството на идеи, които не са част от душевността на българина, от българската народопсихология и традиции, и са в конфликт с устоите на православната ни вяра. Повод за тревога е нова законодателна уредба, която се отнася до обществени отношения, засягащи всички граждани на Република България. В част от разпоредбите на тази законодателна уредба са въплътени идеите на обсъжданата и неприетата, поради широкото обществено недоволство, Национална стратегия за детето 2019-2030 г.   Депутатът Александър Сиди от ВМРО пред “Труд”:  Нагледахме се на грантаджийски НПО-та Проблем е, че част от текстовете на закона могат да бъдат тълкувани грешно и това е причината да поискаме отлагането на закона с три месеца, за да могат да се прецизират текстовете и да сме сигурни, че няма да се стигне до извращения като в Норвегия. Истината е, че неправителствения сектор работи много сериозно в посока да подобрява живота на хората в неравностойно положение. Това е мисията на всяко НПО. За съжаление, в България се нагледахме не на НПО-та в този добър смисъл, който трябва да бъде, а на едни грантаджийски организации, чиято единствена цел е да печелят пари на гърба на когото и да е. За три месеца разчитаме да се състоят дебати и да се прецизират текстовете на закона. В България има достатъчно експерти, който в детайли са запознати със закона и знаят кои са текстовете, които трябва да се променят. Можем да кажем, че има основа върху, която да се работи. Стига да се получи отлагането, три месеца са достатъчни за прецизиране на текстовете. Длъжни сме да прекратим страховете на българите. От идеята НПО-та да помагат на хора, които наистина имат нужда, стигаме дотам да предизвикваме неправителствени организации да правят случаи, само и само да печелят. Защото всяко едно дете, което бъде изведено от семейната си среда със сигурност ще получава грижи от неправителствена организация, която ще печели пари от това. Въпросът е как да направим така, че да има много сериозен контрол върху тези процеси. Необходимо е да се промени и фокусът на закона, в центъра на който в момента е защитата на децата в риск, а би трябвало фокусът да е върху семейство, което създава възможност за дете в риск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tОтнемат деца без съд\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%bd%d0%b0%d1%81%d0%b8%d0%bb%d0%b8%d0%b5-%d0%bd%d0%b0%d0%b4-2/", "text": "Районната прокуратура в Ловеч е образувала досъдебно производство за причиняване на лека телесна повреда на двегодишно дете в детска ясла. Информацията беше съобщена от говорителят на Окръжната прокуратура Кирил Петров пред БТА. В обвинението е постъпила жалба от майката на момиченцето преди месец. Жената разказва, че забелязала голяма синина на рамото на дъщеря си, след като я взела от яслата. Освен това се променило и поведението на детето. Момичето започнало да изпада в крайни емоционални състояния, без видими причини. Според съдебния лекар, извършил преглед на детето и е издала съдебно медицинско свидетелство, на двегодишното момиче е причинено кръвонасядане от притискане с ръка, като има и следи от нокти. „Детето действително беше много изнервено. Това не може да се получи от падане. Личи, че са пръсти, притиснато с по-голяма сила, за да остави такива следи“, добави лекарят. Психолог също установява промяна в поведението на момичето. Директорът на детската ясла отрече да е упражнявано насилие от персонала.Работата по случая продължава, добавиха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПрокуратурата разследва насилие над 2-годишно момиченце в детска ясла в Ловеч\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d1%81%d0%b5%d0%b2%d0%b5%d1%80%d0%bd%d0%b0%d1%82%d0%b0-%d1%82%d0%b0%d0%bd%d0%b3%d0%b5%d0%bd%d1%82%d0%b0-%d0%b2-%d1%81%d0%be/", "text": "Тежка катастрофа е станала на Северната тангента в София. Временно движението в района на разклона за Кубратово в посока ж.к. „Люлин“ се осъществява в една лента. От АПИ съветват шофьорите да се движат с повишено внимание и съобразена скорост, като спазват указанията на „Пътна полиция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tКатастрофа на Северната тангента в София\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b3%d0%b5%d0%bd%d0%b5%d1%80/", "text": "Министър-председателят Бойко Борисов ще се срещне с генералния секретар на НАТО Йенс Столтенберг на 12 декември в Главната квартира на Северноатлантическия алианс в Брюксел, съобщават от МС.  Укрепването на общото сътрудничество в сферата на сигурността и отбраната ще бъде сред основните теми на срещата. Във фокуса на разговора ще е и напредъкът по изпълнението на общите задачи в контекста на съвременните световни предизвикателства, както и съвместните военни учения в рамките на НАТО.  Йенс Столтенберг беше на посещение у нас през март тази година по покана на българския министър-председател. Преди по-малко от месец Борисов и Столтенберг проведоха телефонен разговор, който още веднъж затвърди доброто партньорство в сферата на засилването на трансатлантическата връзка и опазването на световния мир и сигурност.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПремиерът Борисов ще се срещне с генералния секретар на НАТО Йенс Столтенберг в Брюксел\t\t\t"}
{"url": "https://trud.bg/%d0%be%d0%b1%d0%be%d1%80%d1%83%d0%b4%d0%b2%d0%b0%d1%82-%d0%b4%d0%b5%d1%82%d1%81%d0%ba%d0%b8-%d0%bd%d0%b0%d1%83%d1%87%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b2-%d0%b1%d1%83%d1%80%d0%b3/", "text": "Започна оборудването на модерния научен център „ПланетУМ“, който е разположен на 1-ви и 2-ри етаж в сградата на Морска гара Бургас в Зоната за обществен достъп до пристанището. Първите 20 образователни инсталации, чиято цел е да разкрие на посетителя необятния и интересен свят на точните науки, вече се монтират и настройват за работа. Всички препятствия, които хората са срещали в миналото са станали основен двигател за развитието на човечеството и изобретяването на нови приспособления за по-лесно справяне с ежедневни предизвикателства и такива, свързани с различните работни процеси. Затова и всяка една от инсталациите носи отделно научно съдържание и ще провокира посетителите да изпитат своите знания и умения. В зона „Енергия“ например гостите на научния център ще откриват какъв е принципа на работа на различните източници на възобновяема енергия, като построят своя собствена вятърна турбина и изследват от колко енергия се нуждаят различните видове устройства, които ще могат да задействат чрез завъртане на генератор. В зона „Откривателство“ всеки посетител ще може да влезе в горната част на истински атмосферен водолазен костюм и да изпробва да се движи при ограниченията, които изпитват истинските водолази при налягане от една атмосфера. Истински секстант ще позволи на всеки, който пожелае да изпита предизвикателството, с което са се сблъсквали моряците при определяне на курса, преди изобретяване на съвременните уреди за навигация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tОборудват Детски научен център в Бургас\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%b3%d0%ba%d0%bf%d0%bf-%d0%ba%d1%83%d0%bb%d0%b0%d1%82%d0%b0-%d1%81%d1%80%d0%b5%d1%89%d1%83-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0/", "text": "Ремонтът на ГКПП-Кулата ще увеличи двойно пропускливостта на пункта и ще разтовари огромния трафик. Това докладва началникът на „Гранична полиция“ Светлан Кичиков пред парламентарната Комисия по вътрешна сигурност и обществен ред, която направи в Петрич изнесено заседание. На съвещанието бяха изслушани Светлан Кичиков и министърът на вътрешните работи Младен Маринов. Основен акцент на разговорите бяха сигурността и охраната на границата с Гърция, миграционния натиск, както и състоянието на ГКПП-тата Кулата и Златарево. Основен доклад изнесе началникът на Гранична полиция Светлан Кичиков. За ГКПП-Кулата се разбра, че само през този пункт общо преминали на вход и изход МПС са над 3 милиона, а лица – над 8 милиона, а през цялата българо-гръцка граница МПС-са над 5,5 милиона и над 14 милиона лица. За да се избегнат огромните опашки, задръствания и струпвания на ГКПП-Кулата сега е стартирал ремонт, при който се правят 8 платна на изход за Гърция и 6 на вход. А до сега те бяха четири на вход и четири на изход. Според Кичиков при километрични задръствания ще има възможност за пускане и на още едно платно. Министърът на вътрешните работи Маринов обясни,че и с по-голяма организация на състава ще се избегнат запушванията. И припомни, че през тази година лятото се стигна до подобна ситуация на Кулата, която бе преодоляна с реорганизация на силите. Ремонтът трябва да приключи до края на август следващата година. Кичиков припомни още, че тази година с 20% е нарастнал пътникопотока само на ГКПП-Кулата. Той обясни на членовете на Комисията, че в момента на българо-гръцката граница има 6 КПП-та и се очаква откриването на седмо ГКПП-Рудозем-Ксанти. За миграционния натиск статистиката показва, че за 2018 година на вход са предотвратени влизания на 4662 опита, а през 2019 година до момента цифрите показват намаление 4195. Като цяло натискът е намалял. Българското общество трябва да е спокойно, че нашата граница се пази добре, каза категоично пред Комисията министърът на вътрешните работи. И още данни станаха ясни от заседанието, ожънати са над 16 тона канабис в граничните райони където местното население отглежда наркокултурата, заловени са 8 кг. марихуана и са разбити две нарколаборатории. По отношение на контрабандата се разбра, че България е на ниските нива на фона на останалите държави и успешно се противодейства и на корупцията. Министър Маринов разясни още, че предстои да се изгради европейска система на външните ни граници на вход и изход, така че се ползва цялата информационна система на държавите членки на ЕС. Парламентарната комисия посети и Кулата и Златарево, за да се убеди на място какви са проблемите и как ще се разрешават. Председателят на Комисията Пламен Нунев заяви, че са доволни от факта, че виждат на място как стоят нещата и са готови да помагат за решаването на възникнали проблеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tРемонт на ГКПП-Кулата срещу задръстванията, 16 тона унищожен канабис и намален миграционен натиск\t\t\t"}
{"url": "https://trud.bg/%d0%ba%d1%8c%d0%be%d1%81%d0%b5%d0%b2-%d1%81%d1%80%d0%b5%d1%89%d1%83-%d0%b3%d0%b0%d0%bd%d0%b5%d0%b2-%d0%b0-%d0%ba%d0%be%d0%b9-%d0%b5-%d0%b7%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b0/", "text": "Нови пиеси продължават да разнообразяват празничния календар на родната волейболна сцена. Партитурите обаче не са в тон със светлите празници и коледни песнички липсват. А добрите пожелания са отложени за втората половина на януари. Няма ги и новогодишните картички, защото въпреки достолепните си 76-години инж. Данчо Лазаров изобщо не прилича на Дядо Коледа или поне елитните клубове не го възприемат като Добрия старец. Явно шефът на волейбола не сменя репертоара дори в разнежващите коледни дни. Нещо повече – той продължава да изумява с класа в познатата на публиката своя маркова постановка “Разделяй и владей“. В нея Инженера традиционно сменя само актьорите, но не и сценария. И пак играе на едро – не мести пешки, а цели офицери по дъската на задкулисните игри. Поредният му ход е колкото смел, толкова и отчаян. Лазаров издига Борислав Кьосев за кандидат президент в битка с Любо Ганев – Генерала на опозицията. Да, настанаха години да се пощипват (меко казано) роднини! Един срещу друг ще застанат единствените българи, които успяха да играят 2 години заедно в Италия без да се скарат и така изумиха местните. Двама великани на волейбола, които се наричаха доскоро учител и ученик. Двама приятели от десетилетия. Легенди, които навремето запушиха устите на апенинците, които с немалък сарказъм твърдяха че двама булгаро феномено никога не могат да бъдат в един отбор без да се скарат. Нещо повече – Ганев и Кьосев обраха куп награди в най-силното първенство в света в средата на 90-те години в „Алпитур“ (Кунео), включително и за най-добра двойка легионери. \nТяхната славна история има толкова допирни точки, че дори някой си мислят – Любо и Боре са в комбина и на така дългоочакваното извънредно изборно събрание ще се прегърнат като някога на терена и ще се разберат как ще управляват… заедно. \nЛогично? Може би, може би… Ако го нямаше Инженера и неговата нямаща нищо общо с Коледа пиеса. \n„Да гласувам против Любо значи да гласувам против себе си!“, каза наскоро Кьосев, но на предстоящото събрание може би ще му се наложи точно това. \nРазбира се и опозицията не спи. Тя вече ехидничи на репортажите от зала „Христо Ботев“, където „дъжд вали“, въпреки че навън е сух студ. Един вид – управителят на залата Кьосев не може арената да управлява, а камо ли федерацията. Жалко, но факт. Наистина – настанаха години да се… Да, дами и господа, Лазаров не оставя нищо на случайността и затова като саламандър оцелява на поста си. Въпреки че всеки си има срок на годност. След Евро 2015 той шокира волейболните среди като си „отсече“ и двете управленски ръце – Иван Тодоров-Сенатора (дясната) и Петър Кънев (лявата). И натовари Любо Ганев да организира световното през 2018-а. А когато Гигантисимото свърши работа, безцеремонно го изолира докато му намери заместник. Твърди се, че за вицепрезидентския пост на Ганев е подготвял Владо Николов, но той не пожелал да играе в чужда пиеса. И това обърка инженерните планове като застраши старата и морално амортизирана конструкция. Последните събития сочат – явно Инженера ще заложи на Вариант Б с Борислав Кьосев. Идеята е ако той спечели, да осигури на Лазаров управление прим като почетен президент, имащ право да свиква управителни съвети, да подписва и прочие абсурди. Не е за вярване? Даже не е и за помисляне, но по този пъклен план вече се действа, сигнализират от десетки клубове. В крайна сметка някой ще плати… сметката. Неизбежно е. Или опозиция или Инженера, който може и да не излезе през парадния вход след близо 20 години управление. И това за него във времето ще означава „или лошо или нищо“. P.S. Случайно или не, исканото от опозицията извънредно Общо събрание на 16 януари 2020 година се очаква да съвпадне с периода, в който ще излязат резултатите от тоталната проверка на държавата за злоупотреби в БФС. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tКьосев срещу Ганев. А кой е за волейбола?\t\t\t"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b8-5-000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80/", "text": "Ефективна присъда от 8 месеца затвор и 5 000 лв. глоба наложи Окръжен съд в Шумен на руски гражданин, уличен в разпространение на марихуана и притежание на амфетамин и хероин. 42-годишният В.А. вече на практика е излежал присъдата си, защото е в ареста от 8 март т.г. Той е сключил споразумение с прокуратурата, а магистрати окончателно потвърждават наказанието. В.А. дължи и близо 1700 лв. деловодни разноски. Той бил спипан на улица в Шумен от бдителни полицаи, които се усъмнили в обърканото му и неадекватно поведение. При личния обиск попаднали на дрога, а по-късно от дома му в с.Градище са иззети още 350 грама марихуана, над 10 грама амфетамин и хероин, както и 250 таблетки екстази. Иззетата дрога е на обща стойност близо 5 000 лв. Установено е, че мъжът е пласирал марихуана на 4 души в Шумен, а цената на грам била 6 лева. Развивал дейност малко повече от три месеца преди да го задържат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tЗатвор и 5 000 лв. глоба за наркодилър\t\t\t"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%b0-%d1%85%d0%b2%d0%b0%d0%bb%d0%b8-%d0%ba%d0%be%d0%b1%d1%80%d0%b0%d1%82%d0%b0/", "text": "Кубрат Пулев явно се приближава до втория си шанс за световна титла в тежката категория на профибокса. Антъни Джошуа, който в събота си върна поясите от Анди Руис, дълго се правеше, че българинът не съществува, но от вчера говори за него със суперлативи. „Кубрат Пулев има страхотни постижения при аматьорите, от боксово семейство е, брат му също има успехи на ринга“, заяви Джошуа. \nПо традицията боксьорите си отправят комплименти, когато предстои да се бият един с друг, докато в останалото време не са толкова любезни по адрес на колегите си. \nДжошуа вече разкри, че следващите му планове са защита на титлите срещу задължителните претенденти вместо търсене на „трилогия“ с Руис или обединителен мач с шампиона на WBC Дионтей Уайлдър. От лагера на американеца също отхвърлиха възможността за бой с Антъни, поне не във Великобритания, тъй като се опасяват от мръсни номера. „За нас не е проблем да се бием с всеки и навсякъде, но се притесняваме от случая с Дилиън Уайт – заяви Джей Дийс, треньор на Уайлдър. – Мениджърът Еди Хърн го върна в играта, но това не променя факта, че той даде положителна допинг проба. А и Уайт смени ръкавиците си без съперникът му да може да ги провери. Не сме сигурни, че британците се справят с тези проблеми.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tДжошуа започна да хвали Кобрата\t\t\t"}
{"url": "https://trud.bg/%d1%84%d0%b0%d0%b2%d0%be%d1%80%d0%b8%d1%82%d0%b8-%d0%bd%d0%be-%d1%81%d0%b0%d0%bc%d0%be-%d0%b4%d0%be-%d0%b3%d1%80%d1%83%d0%bf%d0%b8%d1%82%d0%b5/", "text": "Два от фаворитите в Шампионската лига – лидерът в Серия А „Интер“, както и 1/2-финалистът от изминалото издание „Аякс“, приключиха с турнира на богатите за този сезон. „Нерадзурите“ направиха чутовна глупост насред Милано срещу на практика втория тим на „Барселона“ (1:2), но далеч по-сериозен гаф сътвори грандът от Амстердам. Преди последните мачове от груповата фаза 4-кратният шампион на Европа бе лидер в своята група с 10 точки. Тимът, воден от Ерик тен Хааг, имаше наглед лесна задача – домакинство на „Валенсия“. Първият мач бе спечелен срещу този съперник с убедително 3:0 в Испания, но за пореден път „Аякс“ показа слабост в мачовете си пред собствена публика, както бе и през изминалата кампания. Гол на Родриго се оказа безсилен за възстановяване от холандците и от лидер, те се свлякоха до третата позиция, но вече в крайното подреждане. Шок! А всички се страхуваха от „червено-белите“ заради вълшебната им игра през изминалата кампания, когато по пътя към 1/2-финалите изхвърлиха „Реал“ (Мадрид) и „Ювентус“. Загуба у дома от „Тотнъм“ обаче с 3:2 пречупи мечтите им за финал след като първият мач в Лондон дори бе спечелен с 1:0. Сега отново английски отбор се замеси в отпадането. „Челси“ не допусна грешка срещу аутсайдера „Лил“, а успехът с 2:1 гарантира на „сините“ втората квота за елиминационната фаза. \n„Във футбола не винаги получаваш това, което заслужаваш – призна след загубата с 0:1 Ерик тен Хааг. – Испанската преса определи този резултат като чудо и аз съм съгласен. Късметът не беше на наша страна. Ние имаме 10 точки и играхме сравнително добър футбол. Но направихме една грешка и те бе фатална.“ \nЗа липсата на късмет говори и фактът, че „Аякс“ е третият най-добър отбор, отпадал още в групите. С 10 точки и положителна голова разлика от 6 попадения, холандците се наредиха в Топ 3 на каръците. Компания им прави „Челси“ със съшия баланс от сезон 2012/13, а „Наполи“ бе елиминиран с 12 точки година по-късно. \nНовината за фарса на холандците завари бившия играч на тима Франки де Йонг насред центъра на „Джузепе Меаца“. По същото време халфът на „Барселона“ ликуваше успеха с 2:1 над „Интер“, коствал мястото на италианците в турнира. След последния съдийски сигнал Де Йонг остана на игрището, за да научи останалите резултати от мачовете на таблото и с почуда разбра, че отборът на сърцето му е аут. Герой в Милано стана невръстният Ансу Фати, превърнал се в най-младия автор на попадение в Шампионската лига. \n„Когато вкарах, целият стадион замлъкна призна след мача 17-годишният футболист. – Помислих си: „Какво направих?“ \nЗа „Интер“ двубоят също имаше историческа стойност. За пръв път в своята история „нерадзурите“ отпадат в групите в 2 поредни издания на надпреварата. За това спомогнаха и непростимите пропуски на Ромелу Лукаку. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tФаворити, но само до групите\t\t\t"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%bd%d0%be%d0%bc%d0%b8%d0%bd%d0%b0%d1%86%d0%b8%d0%b8%d1%82%d0%b5-%d0%b7%d0%b0-%d1%81%d0%bf%d0%be%d1%80%d1%82%d0%b8%d1%81%d1%82-%d0%bd%d0%b0-%d0%b3/", "text": "С тайно гласуване предстои избор на спортист на годината на Велико Търново. По традиция номинациите са в три категории – мъже и жени (11 кандидатури), юноши и девойки (18 кандидатури), както и треньор (7 кандидатури). Към предложенията са посочени успехите на съответния състезател, както и мотиви. Изготвени са и специални анкетни карти. Според правилата в статута за 2019 година наградените ще бъдат разпределени по следния начин: в категория мъже и жени ще бъдат наградени 7 спортисти, при юноши и девойки – също седем състезатели, а една ще е наградата за треньор на годината. Процедурата по гласуване ще се състои на 13 декември от 13,00 ч. в зала 302 или 306 на Община Велико Търново.  Право на вот имат представители на Постоянната комисия по спорта, туризма, децата и младежта при Великотърновския общински съвет, по един журналист от местните медии, както и спортните експерти в общинската администрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tГласуват номинациите за спортист на годината на Велико Търново\t\t\t"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d0%b8%d0%b7%d0%b1%d0%b5%d1%80%d0%b5%d1%88-%d0%bf%d0%be%d0%b4%d1%85%d0%be%d0%b4%d1%8f%d1%89%d0%b8%d1%8f-%d0%b7%d0%b0-%d1%82%d0%b5%d0%b1-%d1%85%d0%bb%d0%b0%d0%b4%d0%b8/", "text": "Решението да си вземем нов хладилник често е свързано с множество въпроси. Заедно с напредването на технологията започваме да пресмятаме доста фактори като ефективност, иновация, функционалност или модерен дизайн. Тъй като искаме не само да получим най-доброто от уредите за охлаждане, но и да се възползваме изцяло от новата си придобивка, не трябва просто да се информираме, а да анализираме внимателно кои са онези негови функционалности, които отговарят на нуждите ни и кои от тях представляват добра дългосрочна инвестиция. \nЗатова, предлагам да разгледаме типовете хладилници и техните основни характеристики заедно с иновативните им подробности, за да може да ги вземем под внимание при покупката на новия уред и да останем доволни от избора си. \nВ зависимост от нуждите ти за съхранение на храна, от пространството, с което разполагаш, и от това до каква степен дизайнът е важен за твоето крайно решение, тук са показани основните видове хладилници, от които можеш да избереш: \n : подходящи в случай, че не се нуждаеш от фризер; идеално решение, ако имаш нужда от голямо пространство за съхранение на хранителни продукти; \n  най-разпространеният тип хладилници, с фризерно отделение в долната или горната част; те са практични и не заемат много пространство; \n двете отделения са предназначени, съответно, за хладилник  и фризер и имат еднаква големина; такъв уред е идеален в случай, че се нуждаеш от отделение за ефикасно съхранение както на хранителни продукти, които консумираш ежедневно, така и за такива, които замразяваш за по-късна употреба; \n комбинация между хладилник тип side-by-side и хладилник с фризер в долната част; предимството им е, че са изключително просторни, което ги прави и перфектни за многочленни семейства. \n вписва се напълно в декора на кухнята; такива хладилници са елегантни и изключително практични. На какви подробности трябва да обърнем внимание, когато разглеждаме  ? \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tКак да избереш подходящия за теб хладилник?\t\t\t "}
{"url": "https://trud.bg/%d0%bf%d1%83%d1%82%d0%b8%d0%bd-%d0%ba%d0%b0%d0%bd%d0%b8-%d1%82%d1%80%d1%8a%d0%bc%d0%bf-%d0%bd%d0%b0-%d0%bf%d0%b0%d1%80%d0%b0%d0%b4%d0%b0-%d0%bd%d0%b0-9-%d0%bc%d0%b0%d0%b9/", "text": "Руският президент Владимир Путин кани американския си колега Доналд Тръмп на тържествата по случай 75-годишнината от победата над хитлеристка Германия на 9 май в Москва догодина. Поканата била предадена от външния министър Сергей Лавров, който във вторник бе на визита във Вашингтон, в рамките на която се срещна с Тръмп. Президентът на САЩ още обмислял предложението. От Белия дом обявиха, че в разговора си с Лавров Тръмп е предупредил Русия да не се намесва в изборите в САЩ. Според дипломат №1 на Москва темата за изборите не е била обсъждана. Той обаче припомни, че Русия е искала да публикува американско-руските комуникации, които биха изчистили подозренията към Москва, че се е месила в US вота през 2016 г., но Вашингтон отказал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПутин кани Тръмп на парада на 9 май\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0-%d0%b0%d1%81%d1%82%d1%80%d0%be%d0%bb%d0%be%d0%b3%d1%8a%d1%82-%d0%b3%d0%b0/", "text": "Световноизвестният астролог Гал Сасон разкри в интервю пред bTV своята прогноза за идната 2020 година, определяна като Годината на металния плъх. Гал Сасон споделя, че белият метален плъх, за разлика от черния, не трябва да се приема като заплаха. Той се случва на всеки 60 години и носи богатство и просперитет. Астрологът вярва, че ако човек правилно разчита знаците на звездите, той ще успее да избегне всяко бедствие и проблем. Ключови моменти догодина ще са 6-те затъмнения – първото от които настъпва този 26-ти декември, а останалите са на 10 януари, 4 юни, 21 юни, 4 юли, 29 ноември и 14 декември. Енергията повреме на тези затъмнения е особено силна и ако човек се движи в правилната посока, звездите само ще му помогнат да стигне по-бързо до целта си. Същото обаче важи и в обратния случай – тези, тръгнали по грешен път, ще се отдалечат още повече. Астрологът съветва всеки да е особено внимателен в дните на затъмнения и да наблюдава знаците на звездите. Първото затъмнение – 26-ти декември тази година, Сасон определя като идеалния момент да направим новогодишните си решения и желания. Според него е подходящо и да планираме дългосрочни желания и цели, които да се сбъднат в следващите 4 години. Колкото до предсказанията на нумерологията за следващата година, Гал споделя, че цифрата 4 символизира смърт. Това е и причината на Изток, например в Китай, 4-ия етаж от всяка сграда да е безлюден. Същото правило важи и на Запад, където пък 13-ия етаж обикновено е празен, тъй като сборът от цифрите отново дава 4. От друга страна числото 22 символизира строеж и съзидателна енергия. И така следващата година съчетава в себе си тези противоположни сили – на разрушението и силата, което означава, че подобно на феникс всеки ще преживее в известен смисъл прераждане и възкръсване от пепелта. Годината се очертава да е най-благоприятна за родените в знака на Козирог, като астрологът припомня, че България също се води зодия Козирог, което обещава добро и светло бъдеще за страната. Въпреки това, всички зодиакални знаци ще усетят положителна промяна от преминаването на планетата Юпитер в съзвездието Козирог, било то по отношение на финансовото им състояние или здравето. И на последно място Гал Сасон препоръчва в периодите на Ретрограден Меркурий (16 февруари – 10 март / 27 юни – 12 юли/ 13 октомври – 13 ноември) да не се стартира нов бизнес или нова връзка, да не се подписват важни документи или купуват големи вещи. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tВижте какво прогнозира астрологът Гал Сасон за Годината на металния плъх\t\t\t"}
{"url": "https://trud.bg/%d0%b5%d0%b8%d0%b1-%d0%bf%d1%80%d0%b5%d0%b4%d0%be%d1%81%d1%82%d0%b0%d0%b2%d0%b8-%d0%b7%d0%b0%d0%b5%d0%bc-%d0%be%d1%82-65-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d0%bd/", "text": "Европейската инвестиционна банка (ЕИБ) предостави заем от 65 милиона евро на компанията КЦМ АД, български производител на олово и цинк, съобщиха от Еврокомисията. Споразумението е подкрепено от Европейския фонд за стратегически инвестиции (ЕФСИ), сърцето на Инвестиционния план за Европа, така нареченият план „Юнкер“. КЦМ АД ще използва заема за модернизиране на технологиите на компанията в периода 2020-2023. Проектът включва модернизиране и разширяване на завода за рафиниране на олово и благородни метали, както и модернизиране на инсталацията за електролиза на цинк. Проектът ще увеличи с 15% капацитета на рециклиране на различни видове оловни и цинкови вторични суровини. В същото време, делът на вторични суровини ще се увеличи значително, което ще спомогне за по-ефективен и устойчив производствен процес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tЕИБ предостави заем от 65 милиона евро на КЦМ за модернизация\t\t\t"}
{"url": "https://trud.bg/35-%d1%81%d0%b8%d0%b3%d0%bd%d0%b0%d0%bb%d0%b0-%d0%b7%d0%b0-%d0%bc%d1%80%d1%8a%d1%81%d0%b5%d0%bd-%d0%b2%d1%8a%d0%b7%d0%b4%d1%83%d1%85-%d0%b2-%d0%b1%d1%83%d1%80%d0%b3%d0%b0%d1%81-%d1%80%d0%b8%d0%be/", "text": "35 сигнала за остра, задушлива миризма са подали бургазлии във вторник привечер. Екип на РИОСВ – Бургас веднага се е задействал и е проверил сигналите един по един, като експертите са ходили на съответните адреси. Повод за притеснение няма, обявиха от Екоинспекцията. Измерванията за качеството на атмосферния въздух бяха направени при пълно безветрие с мобилна апаратура GASMET по 28 показателя както в местата на подаване на сигналите, така и по границата на производствената площадка на „Лукойл Нефтохим“ АД, казаха екоинспекторите. Регистрираните стойности при измерването са под границата на количествено определяне на метода, т.е. не е констатирано замърсяване. При извършен обход по границата на производствената площадка на рафинерията от проверяващите е усетен мириз на нефтопродукти. Няма подаване на сероводород и въглеводороди за изгаряне на факелните системи, от страна на дружеството са били спрени дейностите с риск от предизвикване на емисии. Засилен е контролът върху работните параметри на инсталациите. Данните от провежданите собствени непрекъснати измервания не показват превишения на нормите за допустими емисии. Въпреки това, заради допусната миризма извън техните ограждения, извън производствената площадка, рафинерията ще бъде глобена, казаха от Екоинспекцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\t35 сигнала за мръсен въздух в Бургас, РИОСВ на крак\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%b3%d0%be%d1%81%d1%82%d1%83%d0%b2%d0%b0%d1%82-%d0%b2-%d1%80%d1%83%d0%bc%d1%8a%d0%bd/", "text": "За втора поредна година ученици с изявени таланти от българския град Търговище са на едноседмично посещение в едноименния румънски град. Те гостуват там  по покана на Общината. Групата е от 17 деца, от 7 до 12 клас, съобщиха от местната администрация. В програмата на българската делегация са включени посещения на културно-историческия комплекс „Княжески дворец“, местни музеи и други забележителности. Тя ще бъде официално посрещната в сградата на тамошната Община в петък. Децата ще посетят и българския квартал „Матей Воевод“, където по данни на българската общност там, живеят над 2000 наследници на етнически българи. От кметската управа припомнят, че през месец юли ученици от румънското Търговище летуваха в морската база на общината в Балчик. Ученическият обмен бе възобновен през лятото на 2018 г., след 30-годишно прекъсване. Инициативата е част от политиката и усилията на общинското ръководство за задълбочаване на приятелството и контактите с побратимените  на Търговище общини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tУченици от Търговище гостуват в Румъния\t\t\t"}
{"url": "https://trud.bg/%d0%be%d1%82%d1%87%d0%b0%d1%8f%d0%bd%d0%b0%d1%82%d0%b0-%d1%81%d1%8a%d0%bf%d1%80%d1%83%d0%b3%d0%b0-%d1%82%d0%b5%d1%80%d0%b8-%d1%85%d0%b0%d1%87%d1%8a%d1%80-%d1%83%d0%b1%d0%b8%d0%b9%d1%81%d1%82%d0%b2/", "text": "Тери Хачър, станала популярна със сериала „Отчаяни съпруги“, се похвали с феноменално тяло на 55 години. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tОтчаяната съпруга Тери Хачър убийствено секси на 55\t\t\t"}
{"url": "https://trud.bg/%d0%bfo%d0%b6a%d1%80-%d0%b8%d0%b7%d0%b1%d1%83%d1%85%d0%bda-%d0%b2-%d0%b7a%d0%b2o%d0%b4-%d0%b7%d0%b0-%d0%be%d1%82%d0%bf%d0%b0%d0%b4%d1%8a%d1%86%d0%b8-%d0%ba%d1%80%d0%b0%d0%b9-%d0%b1%d0%b0%d1%80%d1%81/", "text": "Пoжaр избухнa в зaвoд зa рeциклирaнe нa индуcтриaлни oтпaдъци близo дo Бaрceлoнa, cъoбщихa мecтнитe влacти, цитирaни oт Фрaнc прec. Нямa инфoрмaция зa пocтрaдaли. Пoжaрът бушувa в индуcтриaлнa зoнa в Мoнтoрнec дeл Вaлec нa oкoлo 15 км ceвeрoизтoчнo oт Бaрceлoнa. Пoжaрникaритe зaявихa в Туитър, чe ca изпрaтили 28 eкипa нa мяcто. Cлужбaтa зa извънрeдни cитуaции cъoбщи, чe e уcтaнoвилa oбeзoпacитeлeн кoрдoн oкoлo зaceгнaтaтa зoнa и призoвa мecтнитe житeли дa cтoят пo дoмoвeтe cи. Oкoлo oбяд тaзи прeпoръкa бeшe oгрaничeнa дo дeцaтa, хoрaтa oт трeтaтa възрacт и cтрaдaщитe oт дихaтeлни зaбoлявaния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПoжaр избухнa в зaвoд за отпадъци край Барселона\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%b5-%d0%bf%d0%be%d1%80%d0%b0%d0%b7%d0%b5%d0%bd-%d0%be%d1%82-%d0%b2%d0%be%d0%bb%d1%82%d0%be%d0%b2%d0%b0-%d0%b4%d1%8a%d0%b3%d0%b0-%d0%b2-%d0%ba%d0%b0%d0%b7%d0%b0/", "text": "Дете пострада, след като се качи на стълб с високо напрежение в квартал “Кармен” в Казанлък, предава  Инцидентът се е случил по време на училищния процес, в междучасие. Детето е от ромски произход и е ученик от Основно училище “Антон Страшимиров”. Детето се е качило на стълб, волтова дъга го е поразило и е паднало на земята. То е с обгаряния по ръцете и пръстите. С екип и линейка на Центъра за спешна медицинска помощ детето ще бъде транспортирано за клиниката по изгаряния в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tУченик е поразен от волтова дъга в Казанлък\t\t\t"}
{"url": "https://trud.bg/%d0%bf-%d0%b5-%d0%bd-%d1%86%d0%b5%d0%bd%d1%82%d1%8a%d1%80%d1%8a%d1%82-%d0%b4%d0%be%d0%bb%d1%83-%d0%b4%d0%b4%d1%81-%d0%b7%d0%b0-%d0%ba%d0%bd%d0%b8%d0%b3%d0%b8-%d0%b8-%d0%bf%d0%b5%d1%87%d0%b0%d1%82/", "text": "Иска се нулева ставка за учебниците Официално писмо с предложение за премахване на ДДС върху книгите и печатните издания е написал българският П. Е. Н. Център до държавното управление. Писмото е адресирано до Цвета Караянчева, Бойко Борисов, Владислав Горанов, Боил Банов и Красимир Вълчев. Документът е подписан от председателя на клуба Здравка Евтимова, шефовете на Съюза и на Сдружението на българските писатели Боян Ангелов и проф. Михаил Неделчев и др. В него се казва: “Обръщаме се към Вас с голяма тревога за българската книга, култура и духовност. През изминалите три десетилетия у нас рязко нарасна неграмотността, намаля читателската публика и това до голяма степен се дължи на високите цени на българските книги, учебни помагала и печатни издания. Българските учебници (безплатни до 7 клас) остават скъпи за гимназиалния курс. И ако преди прехода се нареждахме сред най-четящите страни в света, с най-ниски цени и достъпност до книгите, сега е тъкмо обратното. Привеждат се примери с държави с липсващ или малък данък добавена стойност върху книгите – Англия, Турция и Ирландия – 0%, Люксембург – 3% и др. Затова настояваме да преразгледате Закона за облагане с ДДС на издателските продукти. Предлагаме за учебниците и учебните помагала да се приеме 0% ДДС, за книги от български автори – 5%, за преводни книги – 7%, за вестници, списания и други печатни издания – 10%. Това писмо се подкрепя от всички членове на Българския П. Е. Н-център. С надежда, че българската книга ще оцелее!” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tП. Е. Н.-центърът: Долу ДДС за книги и печат!\t\t\t"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d0%b1%d0%bb%d1%8a%d1%81%d0%bd%d0%b0-%d0%bd%d0%b0-%d0%b7%d0%b0%d0%b4%d0%b5%d0%bd-%d1%85%d0%be%d0%b4-%d0%b1%d0%b0%d0%b1%d0%b0-%d0%b2-%d1%85%d0%b0%d1%81%d0%ba%d0%be/", "text": "91-годишна пешеходка е без опасност за живота след произшествие. Това съобщиха от пресслужбата на ОДМВР-Хасково. Инцидента е станал вчера в 13,35 часа на улица „П.Евтимий“в Хасково. 29-годишен водач на товарен автомобил „Мерцедес“, при маневра на заден ход не е видял преминаващата жена и я е ударил. От удара тя е с натъртвания в областта на дясна раменна става. Прегледана и освободена за домашно лечение. Съставен акт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tКамион блъсна на заден ход баба в Хасково\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%bf%d1%80%d0%b5%d0%b4-%d0%bd%d1%81%d0%be%d1%80%d0%b1-%d0%be%d1%82%d1%87%d0%b8%d1%81%d0%bb%d0%b5%d0%bd%d0%b8%d1%8f/", "text": "Постигнахме съгласие с Националното сдружение на общините в Република България (НСОРБ) размерът на отчисленията, които общините плащат при депониране на отпадъци, да се увеличи плавно на три пъти през следващите три години до достигане на максималния размер от 95 лв. на тон. Това съобщи министърът на околната среда и водите Нено Димов, който участва във встъпителен форум на НСОРБ за мандат 2019-2023 г., съобщиха от Министерството на околната среда и водите. „През 2020 г. таксата ще се повиши от 57 на 69 лв./тон, през 2021 г. ще има увеличение от 13 лв. и още 13 лв. през 2022 г.“, съобщи министър Димов. „Имахме поредица от разговори с НСОРБ и с парламентарната група на „Обединени патриоти“, за да направим таксите за общините така, че да са поносими за гражданите, и в същото време да изпълняваме целите, които сме си поставили за намаляване на депонирането. Затова решихме че скокът, който се очакваше от следващата година, ще го разпределим на три относително равни части и така ще постигнем предвиденото от 2020 г.“, обясни министърът. Той увери, че в разговорите и общините, и министерството са направили всичко възможно, за да продължим напред с изпълнението на целите по оползотворяване на отпадъците. Компромисното решение е с цел общините да доизградят инсталациите за компостиране и сепариране. „По Оперативна програма „Околна среда“ (ОПОС) успяхме да стартираме по-голяма част от проектите за компостиращите, анаеробните и сепариращите инсталации. Тази инфраструктура все още се изгражда, но през следващите години ще бъде завършена и ще заработи“, увери Нено Димов. Председателят на НСОРБ Даниел Панов и кметовете, участващи във форума, благодариха за постигнатото решение. Министър Димов припомни, че отчисленията не се събират, „за да стоят в една сметка, а за да се предприемат мерки за по-малко депониране и повторно използване и рециклиране на отпадъци“. Според него голяма част от общините вече изпълняват целите и отчисленията за тях ще бъдат намалени с 50%. Пред общините министър Нено Димов представи напредъка по ОПОС 2014-2020 г. Към момента са обявени 54 процедури на обща стойност 4,3 млрд. лв., което представлява 124% от ресурса на програмата, при обявени 23 процедури за 41% от ресурса в началото на мандата. Договорените суми са за близо 92% от бюджета при 21% към май 2017 г., а сертифицираните разходи са близо 24% при 1,1% в началото на мандата. За следващия програмен период министър Димов съобщи, че приоритетите по ОПОС ще са в областта на кръговата икономика и управлението на отпадъците, чистотата на атмосферния въздух, биоразнообразието и адаптацията към климатичните промени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tМинистър Димов пред НСОРБ: Отчисленията на общините за депониране на отпадъци ще се увеличат плавно\t\t\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%ba%d0%be%d0%bd%d0%b3%d1%80%d0%b5%d1%81%d1%8a%d1%82-%d0%bd%d0%b0-%d1%81%d0%b0%d1%89-%d0%bf%d1%80%d0%b0%d0%b2%d0%b8-%d0%b2%d1%81%d0%b8%d1%87%d0%ba%d0%be-%d0%b2/", "text": "Конгресът на САЩ прави всичко възможно да спре „Северен поток-2“ и „Турски поток“, но няма да успеят, заяви руският външен министър Сергей Лавров на пресконференция след посещението си във Вашингтон. Там той се срещна с президента на САЩ Доналд Тръмп. И двете страни потвърдиха, че отношенията им трябва да продължат да се развиват. Но американските сенатори имат различно мнение, съобщава EA Дейли. „Конгресът буквално е завладян от желанието да направи всичко, за да наруши отношенията ни. Продължава процесът от администрацията на Обама. Но ние сме свикнали с тези видове атаки, знаем как да реагираме на тях. Уверявам ви, че нито „Северен поток 2“, нито „Турски поток“ няма да спрат“, каза Лавров. Руските медии напомнят, че американският сенат прие в понеделник бюджета на страната за отбрана за следващата година, който предвижда санкции срещу участниците в изграждането на „Северен поток-2“ и „Турски поток“. Това са ограничения за физически лица и компании, които имат връзки към тръбопровода. Мениджърите на компаниите са заплашени от забрана за влизане в САЩ, замразяване на техните сметки под юрисдикцията на Вашингтон и забрана за транзакции. Компанията, към която най-вероятно ще се прилагат санкциите, е швейцарската „Allseas“. Нейните дъщерни компании Pioneering Spirit и Solitaire и кораби за доставка в момента изграждат датския участък на „Северен поток-2“. „Причината за тази стъпка е затваряне на възможностите. Голяма част от „Севернеи поток-2“ вече е изградена“, заяви Джим Ричард, ръководител на комисията за външни отношения на Сената, информира БГНЕС. Според него санкциите ще “убедят” строителните фирми да спрат да работят по проекта, тъй като американските ограничения “ще им струват скъпо”. Една от причините за активирането на сенаторите е, че САЩ са приели закон за санкциите, който може да се приложи към „Северен поток-2“, но Доналд Тръмп никога не го е използвал, а санкциите в бюджета за отбрана се считат за задължителни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tЛавров: Конгресът на САЩ прави всичко възможно да спре „Северен поток-2“ и „Турски поток“, но няма да успеят\t\t\t"}
{"url": "https://trud.bg/%d0%b1%d0%be%d0%ba%d1%81%d1%8c%d0%be%d1%80%d0%b8%d1%82%d0%b5-%d0%bd%d0%b0-%d1%80%d1%83%d1%81%d0%b8%d1%8f-%d0%b1%d0%b5%d0%b7-%d1%84%d0%bb%d0%b0%d0%b3-%d0%be%d1%82%d0%ba%d0%b0%d0%b7%d0%b2%d0%b0%d0%bc/", "text": "Боксьорите на Русия отказаха да участват на олимпиадата Токио 2020, след като страната бе наказана от Световната антидопингова агенция (ВАДА) с изхвърляне от най-големите спортни форуми за 4 г. „Без флаг и химн няма да заминем – обяви генсекът на федерацията Умар Кремлев, предавайки думите на момчетата. – Не виждат смисъл.“ \nИмената на националите обаче не бяха разкрити. Руската антидопингова агенция и Руският олимпийски комитет имат 21 дни да обжалват решението. В същото време отказът от участие на боксьорите не е прецедент за страната. Кънкобегачката Олга Граф бе получила покана да стартира на зимните игри Пьонгчанг 2018, но се оттегли, заради отсъствието на много свои сънародници. Последва я Никита Крюков, трикратен №1 в света в ски бягането. \nСъщевременно комисията на спортистите на МОК се застъпи за „чистите“ спортисти, които според тях, трябва да бъдат допуснати до игрите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tБоксьорите на Русия:   Без флаг отказваме олимпиада\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bf%d1%8a%d0%bb%d0%bd%d1%8f%d0%b2%d0%b0%d0%bc%d0%b5-%d0%b0%d0%bd%d0%b3%d0%b0%d0%b6/", "text": "„През пролетта при посещението си в Долна Митрополия поех ангажимент да бъде възстановено Военновъздушното училище. Днес може да кажем, че това е факт и то ще заработи отново от 01.01.2020 г.“, съобщи премиерът Бойко Борисов в профила си във фейсбук. „На днешното заседание на МС взехме решение да предложим полковник Юлиян Радойски да бъде назначен на длъжността „Началник на ВВВУ „Георги Бенковски. Изпълняваме ангажиментите, които сме поели“, пише още премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПремиерът Борисов: Изпълняваме ангажиментите, които сме поели\t\t\t"}
{"url": "https://trud.bg/%d0%b3%d0%b0%d1%82%d1%83%d0%b7%d0%be-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d1%81-%d1%82%d0%b0%d0%ba%d1%81%d0%b8-%d0%b2-%d0%bd%d0%b5%d0%b0%d0%bf%d0%be%d0%bb/", "text": "Дженаро Гатузо направи първа тренировка начело на „Наполи“. Ексцентричният наставник зае горещия стол броени часове, след като бе уволнен неговият ментор Карло Анчелоти. Треньорската рокада в Неапол бе задействана след последния съдийски сигнал на мача с „Генк“. В него италианците постигнаха първи успех след 10 мача. Хеттрик на Аркадиуш Милик и гол на Дрийс Мертенс осигуриха място на тима на 1/8-финалите в Шампионската лига. След двубоя Анчелоти обяви, че няма намерение да подава оставка, но крайното решение бе в ръцете на президента Аурелио Де Лаурентис. Босът, известен със своите крайности, се бе срещал с Гатузо ден по-рано в Рим. Така в сряда по обяд доскорошният наставник на „Милан“ пристигна на базата в Неапол с такси и договор за 6 месеца с опция за удължаване за още една година. И докато Рино парафираше официално с своя шести отбор в ролята си на треньор, Карло Анчелоти освободи своя доскорошен офис. В рамките на само няколко часа рокадата бе извършена безпроблемно. \nДебютът на Гатузо ще бъде в събота срещу „Парма“. Неговият бивш наставник на „Сан Сиро“ Анчелоти пък поглежда към Острова. В Англия побързаха да свържат опитния тактик с „Арсенал“. Според „Сън“, ръководството на „артилеристите“ ще проведе интервю с бившия мениджър на „Челси“. В списъка на „артилеристите“ фигурират още имената на Марселино, работил за последно във „Валенсия“, Витор Перейра, бивш треньор на „Порто“, и Паоло Соуса от „Бордо“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tГатузо пристигна с такси в Неапол\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-4-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%b7%d0%b0%d1%82%d1%80%d1%83%d0%b4%d0%bd/", "text": "Верижна катастрофа ограничи движението през прохода „Предела“. Ударили са се четири автомобила. Инцидентът е станал около 16.15 часа в сряда, съобщи пред   говорителят на полицията в Благоевград Йорданка Шаркова. При пътното произшествие е пострадала една жена. Тя е откарана в разложката болница за преглед. Движението в района се извършва в едната пътна лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tКатастрофа между 4 автомобила затруднява движението през прохода „Предела”\t\t\t"}
{"url": "https://trud.bg/%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb%d0%b8-%d0%b4%d0%b0%d1%80%d0%b8%d1%85%d0%b0-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d1%81%d0%b8-%d0%be%d1%82-%d0%b2%d1%81/", "text": "Следователите и служителите в Окръжния следствен отдел при Варненската окръжна прокуратура дариха паричната си награда от Висшия съдебен съвет в размер на 1300 лв. на благотворителната инициатива „Българската Коледа“, която се провежда за 17-и път под егидата на президента. Решението бе взето на общо събрание. Отделът получи финансовото поощрение от прокурорската колегия на ВСС заради срочното изпълнение на важни служебни задачи и трайните си професионални резултати.  Отличие в Апелативния район бе присъдено и на колектива на Районната прокуратура в Кубрат, където до юли тази година работеше само един прокурор, съобщиха от пресслужбата на Апелативната прокуратура във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tСледователи дариха наградата си от ВСС на „Българската Коледа“\t\t\t"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%be%d0%b1%d0%b5%d1%89%d0%b0-%d0%bf%d0%be%d0%bc%d0%be%d1%89-%d0%bd%d0%b0-%d0%bc%d0%b5%d0%b4%d0%b8%d1%86%d0%b8-%d1%80%d0%b0%d0%b1/", "text": "Персоналът на Белодробната болница във Варна работи от 8 месеца без заплати, работно облекло и средства за транспорт. За поредната криза в закъсалото здравно заведение на държавна издръжка алармираха медицински сестри, които заедно с други близо 60 души потърсиха помощ в приемната на омбудсмана Диана Ковачева във Варна.  „Научих, че от няколко години здравното министерство обещава да реши проблема, като прехвърли лечебното заведение към друга болница, но това не е сторено. Медиците заплашват с оставки и са прави“, обясни Ковачева и се ангажира да даде препоръка на здравния министър за решаване на дългогодишния проблем. Друг казус, по който тя веднага сезира кметът на Варна Иван Портних, бе липсата на нормален стадион за тренировки на над 100 деца от ФК „Тича“. Три пъти седмично те пътуват до база на 10 км извън града, където няма осветление, а съблекалните са в окаяно състояние, обясниха родители. Ковачева препоръча на общината да направи ремонт или да  осигури място за тренировки на малките спортисти в града. Тя прие и колективна жалба с 1500 подписа от шуменски пенсионери, настояващи за преизчисление на пенсиите.  „За първите 10 месеца на годината само от Варненско при нас са постъпили около 500 жалби, а от цялата страна са 9912. Най-много са те от потребителите на ВиК услуги, от електроснабдителните дружества и други монополисти“, отчете омбудсманът. Другите често срещани оплаквания на гражданите са за нарушени социално-икономически права и срещу администрациите – за непрозрачно разходване на публични средства. От началото на годината екипът на Ковачева е изпратил близо 1400 препоръки към различни институции, като над 50% от тях са изпълнени.  „Поредната препоръка, която ще изпратя утре до МРРБ, е за водната криза в Перник. Настоявам за спешно решаване на проблема с конкретни срокове“, заяви Ковачева. Тя допълни, че активно работи и по въпроса за ограничаване на свръхправомощията на банките, заради които ЕК откри наказателна процедура срещу България. Предстои НС да приеме промени в ГПК по темата. Целта е банките да спрат да санкционират кредитополучатели по бързата процедура, без да търсят обратната страна. При визитата си във Варна Диана Ковачева подписа и споразумение за партньорство с Икономическия университет. То предвижда студенти от висшето училище да карат стажове в администрацията на омбудсмана.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tОмбудсманът обеща помощ на медици, работещи 8 месеца без заплати\t\t\t"}
{"url": "https://trud.bg/%d0%bf%d0%b0%d1%80%d0%b8%d0%b6-%d1%80%d0%b0%d0%b7%d0%ba%d1%80%d0%b8-%d1%80%d0%b5%d1%84%d0%be%d1%80%d0%bc%d0%b0%d1%82%d0%b0-%d0%bd%d0%b0-%d0%bf%d0%b5%d0%bd%d1%81%d0%b8%d0%b8%d1%82%d0%b5/", "text": "Нововъведенията трябва да засегнат родените след 1975 г. След 6 дни на масови стачки на профсъюзите във Франция срещу обещаната от правителството на премиера Едуар Филип реформа на съществуващите в страната 42 пенсионни системи съобразени с професията в единна такава за всички трудещи се, властите в Париж най-накрая разкриха в сряда как очакват да функционира новият механизъм, предадоха световните агенции. Минималната възраст за пенсиониране ще остане 62 години, но французите ще трябва да работят до 64-годишна възраст, за да получат пълна пенсия. Правителството също така ще гарантира минимална социална пенсия от 1000 евро за пълна трудова кариера. Нововъведенията трябва да засегнат родените след 1975 г. и ще се отнасят за периода след 2025. Едуар Филип обеща запазване на нивото на пенсиите на учителите и постепенно въвеждане на реформата за тежките и рисковите професии. Започващите работа от 2022 г. ще бъдат първото поколение, изцяло засегнато от новата “универсална, солидарна и отговорна” система, по думите на френския премиер. Водещите профсъюзи обявиха броени часове след пресконференцията на Филип, че мерките са неприемливи и стачните действия ще продължат с удвоени сили. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПариж разкри реформата на пенсиите\t\t\t"}
{"url": "https://trud.bg/%d0%b1%d1%81-%d0%ba%d0%be%d0%bd%d1%81%d1%82%d1%80%d1%83%d0%ba%d1%86%d0%b8%d1%8f-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d1%81%d0%b3%d1%80%d0%b0%d0%b4%d0%b0-%d0%bd%d0%b0-%d0%b3/", "text": "БС Конструкция спечели специалната награда на публиката в националния конкурс Сграда на годината 2019” за изпълнението на магазин Фантастико в Драгалевци. Компанията е наследник на Балканстрой и името й означава Балканстрой Конструкция. Наградата беше връчена на инж. Тошко Колев, изпълнителен директор на компанията, на официална церемония. “Благодарим на инвеститорите за доверието, на екипа, който реализира проекта и на публиката за високата оценка и признанието! БС Конструкция е компания с 25 годишен опит в строителството и за нас това да предлагаме иновативни решения и безкомпромисно качество ще продължи да бъде водещ приоритет и занапред”, коментира инж. Колев. Победителят в специалната категория “Сграда на публиката” беше избран след онлайн гласуване на сайта на конкурса, а за приза се състезаваха над 80 сгради в 11 категории. Разгърната застроена площ на обекта е 6900 м2, като целият комплекс се състои освен от супермаркет и от търговска част в която се помещават редица верига магазини. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tБалканстрой с награда за Сграда на годината\t\t\t"}
{"url": "https://trud.bg/%d0%b3%d1%80%d0%b5%d1%82%d0%b0-%d1%82%d1%83%d0%bd%d0%b1%d0%b5%d1%80%d0%b3-%d0%b5-%d0%bb%d0%b8%d1%87%d0%bd%d0%be%d1%81%d1%82-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%bd%d0%b0/", "text": "Младата шведска екоактивистка Грета Тунберг бе обявена за „Личност на 2019 година“ от сп. „Тайм“, съобщи американската медия, която сложи на корицата си снимка на Тунберг, придружена от надписа „Властта на младостта“, предаде Франс прес. Няма конкретни критерии за обявяването на това звание. Смята се, че то се дава на човек, който през изминалата година е имал най-голямо обществено влияние, било то положително или отрицателно, отбелязва ТАСС. Шестнайсетгодишната Грета Тунберг се превърна в източник на вдъхновение в световната борба срещу глобалното затопляне, привличайки милиони души в подкрепа на тази кауза. Тя беше сред номинираните за Нобелова награда за мир, но не я получи, отбелязва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tГрета Тунберг е личност на годината на списание „Тайм“\t\t\t"}
{"url": "https://trud.bg/%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8%d1%82%d0%b5-%d0%b7%d0%b0-%d0%b3%d0%be%d1%81%d1%82%d0%b8-%d1%81-%d0%b4%d0%b0%d0%bd%d1%8a%d0%ba-%d0%b4%d0%be-250-%d0%bb%d0%b2/", "text": "Блокират сайтове за фалшиви намаления Апартаментите и стаите за гости ще плащат патентен данък като хотелите с 1 или 2 звезди. Данъкът ще бъде между 25 лв. и 250 лв. на стая и ще се определя от всяка община. Това гласят промени в данъчните закони, които са внесени от председателя на бюджетната комисия към НС Менда Стоянова и група депутати и днес ще бъдат разгледани. Така за апартамент с три стаи данъкът може да е до 750 лв. След среща между представители на Българската стартъп асоциация, Менда Стоянова и депутата Валери Симеонов има споразумение имотите, които се отдават чрез платформи като Airbnb, да се регистрират по улеснена онлайн процедура. “Тази процедура ще бъде изготвена от работна група с наши представители и ще бъде описана в наредба на МС. Наредбата ще бъде публикувана до три месеца, а след това започва да тече тримесечен срок, в който всички имоти трябва да минат през процедурата”, каза Борис Павлов, представител на компания за отдаване на апартаменти за гости. Той коментира за “Труд”, че регистрационният номер на всеки апартамент ще бъде описан в обявата му в платформата и по този начин ще може да се следи кой спазва закона. На заседание на комисията ще бъдат разгледани и промени в Закона за защита на потребителите. Според тях Комисията за защита на потребителите (КЗП) ще може да иска премахване на съдържание от уеб сайтове и ограничаване достъпа до онлайн магазини, ако търговци нарушават правата на потребителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tАпартаментите за гости с данък до 250 лв. на стая\t\t\t"}
{"url": "https://trud.bg/%d1%81%d0%be%d1%84%d0%b8%d1%8f-%d0%bd%d0%b0-%d0%ba%d0%be%d1%81%d1%8a%d0%bc-%d0%be%d1%82-%d1%82%d1%80%d0%b0%d0%b3%d0%b5%d0%b4%d0%b8%d1%8f-%d0%ba%d0%b0%d1%82%d0%be-%d0%b2-%d1%85%d0%b8%d1%82%d1%80%d0%b8/", "text": "Изтекли са 5 тона пропан-бутан Във вторник в София е бил избегнат инцидент като този в Хитрино. Това каза комисар Тошко Бързилов от Главна дирекция “Пожарна безопасност и защита на населението”, след като кола се вряза в резервоар с над 5 тона газ на бензиностанция на бул. “Цариградско шосе”. Мерцедесът, причинила аварията, е прелетял през “легнал полицай”, минал е през бордюра и се е врязала в крановете, които зареждат бензиностанцията с гориво. Автомобилът остана там през цялото време, защото при преместването му може да възникне искра, която да запали газта и да се стигне до взрив. Не е имало техническа възможност да се източи пропан-бутанът, а изпускането на газа в атмосферата е било единствената възможност. “Цяла нощ имаше 4 пожарни екипа и 1 химически автомобил за замерване на концентрацията на газ, 2 екипа на Столична община и 4 екипа на полицията. И при най-малката опасност за възникване на взрив нашите екипи ще останат на място и ще обезопасяват района”, обясни комисар Бързилов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tСофия на косъм от трагедия като в Хитрино\t\t\t"}
{"url": "https://trud.bg/%d1%86%d0%b8%d0%b3%d0%b0%d0%bd%d0%b8-%d1%81%d1%82%d1%80%d0%b5%d0%bb%d1%8f%d1%85%d0%b0-%d0%b8-%d1%85%d0%b2%d1%8a%d1%80%d0%bb%d1%8f%d1%85%d0%b0-%d0%ba%d0%b0%d0%bc%d1%8a%d0%bd%d0%b8-%d0%bf%d0%be-%d0%bf/", "text": "Ромските фамилии враждували от години, петима са арестувани Петима цигани бяха арестувани, след като предизвикаха безредици в карловското село Кърнаре. В масов бой между две враждуващи фамилии проехтели изстрели, а пристигналите полицаи били обсипани с камъни. Екшънът започнал в във вторник привечер. Деца от семействата на Чакалови и Иванови се скарали. Майките им бързо се намесили, после се включили бащите и други роднини. Над 30 човека участвали в мелето. Разменяли си юмруци и шутове, един срещу друг летели всякакви предмети. Един от воюващите извадил газов пистолет и стрелял четири пъти. На място бързо пристигнали три микробуса с жандармеристи. При вида на униформените, циганите започнали да хвърлят камъни по тях. Спецченгетата обаче бързо овладяли положението и отвели най-активните в ареста. Срещу 21-годишния стрелец е образувано бързо полицейско производство. Пред полицаите той обяснил, че враговете му го подгонили, той се уплашил и затова гърмял. Останалите участници в мелето са с актове по Указа за борба с хулиганството. Напрежението между циганските фамилии в Кърнаре често ескалира и води до намесата на полицаи. През май т. г. роми потрошиха заведение в селото по време на абитуриентска вечер на дъщерята на собственика. Това предизвика протести на местни жители. “За осигуряване на обществения ред в селото се провежда специализирана полицейска операция. Засилено е полицейското присъствие, за да се предотврати разрастване на конфликта”, каза вътрешният министър Младен Маринов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tЦигани стреляха и хвърляха камъни по полицаи\t\t\t"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b0%d1%82%d0%b0-%d1%83%d0%bc%d0%b1%d0%b0%d0%bb-%d1%81%d0%b2-%d0%bc%d0%b0%d1%80%d0%b8%d0%bd%d0%b0-%d0%b2%d1%8a%d0%b2%d0%b5%d0%b4%d0%b5-%d0%b8/", "text": "Иновативен метод за лечение на пациенти с болест на Паркинсон бе въведен във варненската УМБАЛ „Св. Марина“. Мултидисциплинарен екип от лекари, обучен в швейцарската Inselspital Hospital в Берн, извърши дълбока мозъчна стимулация на трима пациенти с напреднал стадий на заболяването. Методът е подходящ и при част от страдащите от дистония и есенциален тремор, уточни проф. д-р Силва Андонова, началник на Втора неврологична клиника. В „Св. Марина“ са въведени специални скали и протоколи, по които се оценяват пациентите, подходящи за лечение с дълбока мозъчна стимулация. С въвеждането на метода клиниката по неврохирургия в УМБАЛ „Св. Марина“ покрива цялата гама неврохирургични интервенции, които се правят в света. Дълбоката мозъчна стимулация се прилага при болни от Паркинсон, на които медикаментите вече не действат достатъчно ефективно. Процедурата включва имплантиране на електроди в мозъка. Подкожно те се отвеждат до подключицата, където се поставя пейсмейкър. Електрическите импулси от него се подават към мозъчните структури, за да ги стимулират. 2 до 4 седмици след операцията пейсмейкърът се програмира отново, а пациентът получава устройство за промяна на параметрите на стимулация и се обучава да работи с него у дома. Ефектът може да бъде отчетен само след няколко седмици – качеството на живот на пациентите се подобрява значително и те могат да се върнат към ежедневните си дейности. Методът е предпочитан, защото е успешен в определен етап от развитието на болестта и рисковете са сведени до минимум, обясниха медиците от екипа. За пациентите с напреднал стадий на Паркинсон и дистония процедурата е безплатна, тъй като от тази година здравната каса напълно покрива скъпите пейсмейкъри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tВарненската УМБАЛ „Св. Марина“ въведе иновативен метод\t\t\t"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b0-%d0%bc%d0%b8%d0%ba%d1%80%d0%be%d0%b1%d1%83%d1%81%d0%b0/", "text": "Тежка катастрофа между два микробуса е станал на пътя Русе-Бяла, съобщиха от МВР.  Инцидентът е станал около 12:35 часа. Автомобилите се отклоняват през село Басарбово, а тежките изчакват в района на Бяла и преди село Иваново. По първоначални данни, има пострадали. Към мястото са насочени екипи на пожарната, полицията и спешна помощ. Пътят в участъка е затворен. Пътни полицаи насочват движението на леките автомобили през село Басарбово, а водачите на тежките се спират за изчакване в района на Бяла и преди село Иваново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tТежка катастрофа между два микробуса на пътя Русе-Бяла\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d0%b8%d0%bd%d0%b6-%d0%b5%d0%bc%d0%b0%d0%bd%d1%83%d0%b8%d0%bb-%d0%bc%d0%b0%d0%bd%d0%be%d0%bb-3/", "text": "Легендата за хан Кубрат и приказка за годишните времена прочете пред децата от ДГ „Слънце“ в Павликени кметът на общината инж. Емануил Манолов. Той участва в инициативата Национална седмица на четенето, свързана с насърчаването на четенето при децата. Детската градина ежегодно участва в маратона на четенето, а градоначалникът е неизменен гост на децата по покана на директорката Грета Георгиева. След неговия разказ децата от групата „Пипи“ стигнаха до извода, че обединени в екип могат да постигнат много повече, каквато е поуката от легендата за хан Кубрат и синовете му. В групата „Червената шапчица“ пък опознаха сезоните, дните от седмицата и частите на денонощието, благодарение на текста на народната приказка „Вълшебните птици“. На тях кметът зададе и гатанки, които те веднага отгатнаха. В Седмицата на четенето в ДГ „Слънце“ в следващите дни се включват и учениците от ОУ „Св. Климент Охридски“ и СУ „Бачо Киро“, както и родители на децата. В ДГ „Слънце“ развиват и постоянната педагогическа практика „Утринна приказка“, която се провежда в първа група – всеки ден в 9:00 ч. родител чете приказка на децата и така по забавен начин започва техният ден в занималнята. „Насърчаваме откривателството на децата да може в колкото по-ранна възраст да се срещнат с книгите“, казва директорката Грета Георгиева. За пета поредна година тя организира инициативата за четене. Инж. Емануил Манолов използва случая да покани децата на тържеството за запалване на коледните светлини на елхата в Павликени. То ще се състои на площад „Свобода“ на 12 декември от 16:30 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tКметът на Павликени инж. Емануил Манолов участва в Националната седмица на четенето\t\t\t"}
{"url": "https://trud.bg/%d0%b5%d0%ba-%d0%be%d0%b1%d1%8f%d0%b2%d0%b8-%d1%81%d0%b2%d0%be%d1%8f%d1%82%d0%b0-%d0%b7%d0%b5%d0%bb%d0%b5%d0%bd%d0%b0-%d1%81%d0%b4%d0%b5%d0%bb%d0%ba%d0%b0/", "text": "Целите на плана са заложени до 2050 г. “Справедлив преходен фонд” за Източна Европа Председателят на Европейската комисия Урсула фон дер Лайен разкри в сряда в Брюксел подробностите около обявения от “Зелена сделка” – амбициозна програма за три десетилетия напред, която обхваща практически всички политики на ЕС – с основна цел континента да не произвежда повече вредни емисии до 2050 г., предадоха световните агенции. “Това е момента за нашия “човек на Луната”, каза Фон дер Лайен на пресконференция в Брюксел, преди да изложи плановете си пред членовете на Европейския парламент. Политиките предвидени в “Зелената сделка” преследват параметрите зададени от Парижкото споразумение за климата, по което ЕС е самостоятелна страна. Комисията започва да работи незабавно над въглероден данък за замърсяващите чуждестранни фирми в опит да предпази бизнеса в ЕС, който да продължи да се стреми да бъде “еко”. Новият данък, който ще бъде въведен през 2021 г., ще е съобразен с правилата на Световната търговска организация. ЕК ще реформира и системата на ЕС за търговия с емисии, която облага с данък индустрии, така че да бъдат включени мореплаването, авиацията, трафика и строителният сектор. Осем от 28-те страни членки, сред които и България, искат финансова помощ за преход от изкопаеми горива и за тях ще бъде създаден “справедлив преходен фонд”. Неговият размер ще зависи от изхода на преговорите за многогодишната финансова рамка (2021-2027 г.) и от кохезионните фондове на блока, но се очаква да бъде поне 35 млрд. евро. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tЕК обяви своята „Зелена сделка”\t\t\t"}
{"url": "https://trud.bg/%d1%81-336-%d0%bc%d0%bb%d0%bd-%d0%bb%d0%b5%d0%b2%d0%b0-%d1%89%d0%b5-%d0%bd%d0%b8-%d0%bf%d0%b0%d0%b7%d1%8f%d1%82-%d0%be%d1%82-%d1%85%d0%b0%d0%ba%d0%b5%d1%80%d0%b8/", "text": "Пускат мобилен рентген в “Митници” Заради пробива в онлайн системата на Националната агенция за приходите (НАП) през лятото, правителството отпуска 33 666 400 лв. за изграждането и управлението на модерна информационна система. Тя ще има функциите на “отказоустойчива, резервирана, производителна, защитена и документирана информационна и комуникационна инфраструктура”. В сумата е включено и доставка на мобилна рентгенова система и текуща издръжка по бюджета на Агенция “Митници”. При атаката на НАП от хакери в края на юни бяха източени данни на близо 5 млн. българи. Тогава финансовият министър Владислав Горанов заяви, че ще се търсят най-модерните решения за осигуряване на допълнителна защита на онлайн услугите. Заради мащабната хакерска атака преди дни бе решено собственикът на “ТАД груп” Иван Тодоров да остане за постоянно в ареста. Точно той получи обвинение за подбудителство за кибертероризъм за атаката срещу НАП, както и за ръководител на престъпна група, в която участници са търговският директор на дружеството Георги Янков и доскорошният служител там Кристиян Бойков. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tС 33,6 млн. лева ще ни пазят от хакери\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b0%d0%bc%d0%b5-%d0%b1%d0%b5%d0%b7-%d1%82%d0%be%d0%ba-%d1%81%d0%bb%d0%b5%d0%b4-5-%d0%b3%d0%be%d0%b4%d0%b8%d0%bd%d0%b8/", "text": "България трябва да спре топлоелектрическите си централи и газоподаването през 2025 г. Закъсняваме с механизма за капацитет  България остава без ток след 2025 г., ако бъде приет “Зеления договор”, който предлага новият председател на ЕК Урсула фон дер Лайен. Това предупреди пред “Труд” енергийният експерт проф. Атанас Тасев. Договорът предвижда да се намали емисионният фактор на въглероден диоксид от 550 грама на киловатчас, колкото е нормата сега, на 100 грама на киловатчас. В момента ние емитираме 1,4 кг на мегаватчас. Това означава, че България трябва да затвори ТЕЦ-овете си през 2025 г., става въпрос за 4 гигавата мощности. Общо в Европа ще бъдат спрени 130 гигавата, уточни експертът. Освен без въглищни централи, ще останем и без газ, защото има газови станции, които емитират по-високи нива въглероден диоксид от разрешените, предупреди проф. Тасев. По думите му на практика страната ни трябва да спре газоподаването след 5 години, а дотогава няма да имаме изградена втора атомна централа. Според него страната ни е закъсняла да спаси въглищните си централи. Поляците успяха да договорят 15 години дерогация, но ако се приеме “Зеленият договор” и те увисват. От Министерство на енергетиката съобщиха за “Труд”, че са възложили на външен консултант да разработи оценка на адекватността на енергийния ни пазар, както и последващ механизъм за капацитет, чийто срок на действие е 10 години, след което подлежи на преразглеждане. Предстои готовите анализи да бъдат обсъдени с представители на ЕК. “След като получим становище от комисията и отразим техните коментари, ще преминем към следващия – дизайн на капацитетния механизъм”, уточняват от енергийното министерство. При сегашните правила България има шанс да отложи спирането на ТЕЦ-овете до 2030 г., обясни проф. Тасев. Според него обаче механизмът на капацитет не означава, че централите ще работят без проблем. Те ще стоят на стенд бай и ще бъдат включвани в енергийната система, само когато има недостиг на електроенергия, допълни той. Това обаче ще се отрази на цената на тока от тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tОставаме без ток след 5 години\t\t\t"}
{"url": "https://trud.bg/%d0%bf%d1%80%d0%be%d1%84-%d1%82%d0%be%d0%b4%d0%be%d1%80-%d0%ba%d0%b0%d0%bd%d1%82%d0%b0%d1%80%d0%b4%d0%b6%d0%b8%d0%b5%d0%b2-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b8%d1%8f%d1%82/", "text": "Остава загадка   Пробите от белия дроб, които се изследваха за грип и вирусни заболявания, се оказаха отрицателни. Това съобщи пред  директорът на Центъра по заразни и паразитни болести проф. Тодор Кантарджиев. След смъртта на момичето е изпратен материал до Националната референтна лаборатория по грип и остри респираторни заболявания, който е изследван за 11 вида вируси и три вида грипни вируси. Резултатите обаче не отхвърлят възможността скоротечна белодробна пневмония да е довела до смъртта на ученичката, обясни проф. Кантарджиев. Това биха доказали допълнителни изследвания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПроф. Тодор Кантарджиев: Изследванията за грип и вирусни заболявания на починалата във Враца ученичка са отрицателни\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b4%d0%b5%d0%b2-%d0%b5-%d0%be%d0%bf%d0%be%d0%b7%d0%b8%d1%86%d0%b8%d0%be%d0%bd%d0%b5%d0%bd-%d0%bb%d0%b8%d0%b4%d0%b5%d1%80/", "text": "Президент е този, който е обединител на нацията, опозиционен лидер, който за 40 минути не е казал една добра дума за държавата, омразата му до такава степен прелива, че не е нужно да коментирам един опозиционен лидер, и то опозиционен лидер с най-много власт в държавата. Това заяви премиерът Бойко Борисов по време на отбелязване на 30 години от учредяването на СДС. Само първата минута гледах и отидох да играя футбол, защото човк който почва да говори от името на народа – такъв няма, Левски не си го е позволил, изтъкна премиерът. От името на кого, кой ти даде правото, попита Борисов, като допълни, че президентът за него е двуличен човек. „Абсолютно двуличен, един ден хората ще разберат колко двуличен човек са избрали за президент, сигурен съм“, каза Борисов. Когато тръгна за НАТО ми се обади, каза „Да, отида аз“, каза му „Добре, отиди, разбира се, ние сме системни“. 2018 година беше „златният дъжд“ – светът се къпеше в пари, след това дойде финансово-икономическата криза, след това дойде управлението на Орешарски, национална катастрофа, срив на банки, ние сега изтеглихме държавата на нива, в които в златните години е била. Всички казват повишават се инвестициите, повишава се износът в последното тримесечие. Него го е яд, че няма демократичен президент, който да не е седял на камината на Белия дом. А на него това му е предпоследната година от мандата, коментира Борисов. Той сега си мисли, че ще се кандидатирам за президент и го навиват.Заклех се преди 15-20 години, този пост не ме интересува, каква е тази злоба? В същото време като събере инвеститори и казва „Колко е готино в България“, хората във фейсбук му се смеят, каза премиерът. Тази злоба просто не разбирам защо.Днес Борис Велчев го поканих да говорим за Конституцията да говорим кое може и кое не може, да съобразим всичко с Венецианската комисия и с Филип Димитров като зам.-председател на Венецианската комисия дойде да го направим така, че да се приеме от Европа, да се приеме от народа и от юридическите среди. Какво лошо сме направили, попита Борисов. Вдига се кредитният рейтинг, не пада, изтъкна премиерът. Платихме 3,7 милиарда за КТБ, която фалира по времето на управлението на БСП, които го издигнаха за президент. Прибавете 3,7 милиарда към салдото и ще видите не плюсче, а три плюсчета само от това, заяви Борисов. Всеки път си мисля, че като се обади и се разбрахме за НАТО да отиде той да води делегацията, да седне и той до Тръмп малко, да се покаже. Тази омраза и тази злоба, какво му направихме, попита премиерът. Цял свят ни хвалят за F-16 блок 70 – най-добрият самолет, а продължава да дълбае защо не са Грипени, аз знам зашо не са и какво го мъчи, каза премиерът. Срещу някой друг чули ли сте го държавният глава да се изкаже, така нареченият държавен глава, за тези години, попита премиерът. Върна ли се веднъж да каже какво направи тройната коалиция, правителството на Орешарски, какви минуси, каза още Борисов. С кое предизвиках тази злоба, една седмица да се готви да попишат цифрички, с кое? не ни харесва? И аз не го харесвах като шеф на ВВС и как падаха самолети, хелкоптери вследствие на неговата работа, каза още премиерът. Не може всички кредитни агенции, не може всички институции, не може мониторингът да ти свалят и ти да продължаваш да говориш само за един човек и само за една партия. И затова казвам – той не се държи като държавен глава. Еидн държавен глава да тръгне по студиата да се кара с партийни лидери му е под достойството според мен, заяви Борисов. Право на президента е да инициира конституционни промени в частта за независимия прокурор. Той докато инициира аз съм се срещал със зам.-председателя на Венецианската комисия, председателя на Конституционния съд, пратил съм министъра на правосъдието при конституционните съдии предварително да му разтълкуват кое може, ние не правим евтин пиар, а сме свършили цялата работа, аз съм инициаторът, извърлителят на писмото до Жан-Клод Юнкер, аз съм инициатоът и извърпителят да дойдат експерти на Венецианската комисия да ни напишат докладите, да ни направят анализи, да ни дадат препоръки, каза още премиерът. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tБорисов: Радев е опозиционен лидер (ВИДЕО)\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b7%d0%b0%d1%81%d0%b5%d0%b4%d0%b0-2/", "text": "Министър-председателят Бойко Борисов ще участва в заседанието на Европейския съвет, което ще се проведе на 12 и 13 декември в Брюксел. Това ще бъде първата среща на върха на ЕС, ръководена от Шарл Мишел след избирането му за председател на Европейския съвет от лидерите на ЕС на 2 юли 2019 г., съобщават от МС. В Брюксел държавните и правителствени ръководители ще обсъдят изменението на климата и дългосрочния бюджет на ЕС, както и Брекзит и подготовката за преговорите по бъдещите отношения между ЕС и Обединеното кралство след оттеглянето му. Сред останалите теми, които ще бъдат обсъдени на заседанието на европейските лидери, са идеята за провеждане на Конференция за бъдещето на Европа, партньорството между ЕС и Африка, реформата на Световната търговска организация. В Брюксел лидерите от ЕС-27 ще направят преглед на постигнатия напредък по изпълнението на изявлението, направено на срещата на върха на държавите от еврозоната от юни 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПремиерът Борисов ще участва в заседанието на Европейския съвет в Брюксел\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%86%d0%b8%d0%b5%d0%bd%d1%82-%d0%be%d1%82-%d0%bc%d0%b8%d1%85%d0%b0%d0%b8%d0%bb-%d0%b2%d0%b5%d1%88/", "text": "Книгата с разкази е илюстрирана от Дамян Дамянов Докарал съм се до онова положение, за което пее блусарят Камен Кацата в парчето “Боли ме главата”: “Забравил съм к’во търся, но не е к’во да е” – пише хумористът Михаил Вешим за писателските затруднения на краткия разказ като литературна форма. Въпреки описаното с този цитат състояние, разказите в новата му книга “Германският пациент” се нижат като броеница с онази типична за него лекота на перото. Митичните и магични смешни истории от началото прерастват едва уловимо, докато в края станат съвсем реални, тъжни. Това са истории, които ни предупреждават за света, в който живеем днес, и за това, което предстои да се случи. Пътеписи, истории от младостта, разкази на близки и познати – смешно-тъжната плетеница от думи е може би най-съкровената книга на Михаил Вешим досега. И за последната си книга Вешим е избрал художника Дамян Дамянов, илюстрирал повечето от кориците му, както и “Руският съсед”, “Когато бях армейски генерал”, детската книга “Заведи ме вкъщи” и най-новото издание на “Английският съсед”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\t„Германският пациент” от Михаил Вешим\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-541/", "text": "Оставаме без ток след 5 години България трябва да спре топлоелектрическите си централи и газоподаването през 2025 г. заради нови еконорми на ЕК.             Свършват мъките с данъчните декларации При онлайн подаване на данъчните декларации за доходите от 2019 г. данните за получените суми от работодателите автоматично ще бъдат попълнени.           Дължими налози за служебен аванс за шефа Данъчен консулт на „Труд“.           НПО-та опитват да правят бизнес от социалните услуги Не е редно една и съща организация да решава дали дете да бъде изведено от семейството и в да предоставя услуга за настаняването му в по-добри условия, казва Александър Сиди, депутат от „Обединени патриоти“, в интервю за „Труд“.         “Безумната Грета” като оръдие на Дявола Унищожаване на семейството е главна цел за либералните фашисти – коментар на д-р Илия Илиев.               Северна звезда Силует на новия премиер на Финландия Санна Марин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tВижте акцентите в броя на вестник „Труд“ в четвъртък, 12 декември 2019\t\t\t"}
{"url": "https://trud.bg/%d0%b4%d1%8a%d0%bb%d0%b6%d0%b8%d0%bc%d0%b8-%d0%bd%d0%b0%d0%bb%d0%be%d0%b7%d0%b8-%d0%b7%d0%b0-%d1%81%d0%bb%d1%83%d0%b6%d0%b5%d0%b1%d0%b5%d0%bd-%d0%b0%d0%b2%d0%b0%d0%bd%d1%81-%d0%b7%d0%b0-%d1%88%d0%b5/", "text": "Много съдружници във фирми взимат пари от оборота им. Затова в рубриката на “Труд” “Данъчна консултация” представяме позицията на НАП за това какви данъци се дължат при това скрито разпределение на печалба. Допълнително разглеждаме въпроса дължи ли се данък за автомобил, който временно е с прекратена регистрация. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). Дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната агенция за приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. I Налози при служебни аванси за съдружник Дружеството “А” има вземане от 2015 г. от местно физическо лице, което е управител и съсобственик на дружеството. Вземането е отразено като служебен аванс по сметка 422 “Подотчетни лица”. Физическото лице е управител и на “B”, дъщерно дружество на “А”. “B” също има вземане от управителя – служебен аванс, отчетен по сметка 422 “Подотчетни лица”. Поставени са следните въпроси: 1. Може ли да бъдат отписани посочените суми, предвид това, че част от тях са предоставени преди повече от 5 години и са с изтекла давност? 2. В случай, че тези суми представляват доход на физическото лице, къде в годишната данъчна декларация по чл.50 от ЗДДФЛ трябва да бъдат посочени? II Дължи ли се данък при прекратена регистрация на кола От 15.02.2019 г. въз основа на заповед за прилагане на принудителна административна мярка е прекратена регистрацията на кола за срок от 6 месеца. Причината е отказ за проверка за употреба на алкохол чрез дрегер. След изтичане на този срок е направена нова регистрация. Поставен е следният въпрос: Трябва ли за периода, в който автомобилът е бил с прекратена регистрация да се заплаща данък върху превозните средства по реда на ЗМДТ? Отговорите четете в броя на вестник „Труд“ в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tДължими налози за служебен аванс за шефа\t\t\t"}
{"url": "https://trud.bg/%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%be%d1%82%d0%ba%d1%80%d0%b8%d0%b2%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%b0-%d0%bf%d1%80%d0%b8%d0%b5%d0%bc%d0%bd%d0%b0-%d0%b2%d1%8a/", "text": "Бившият омбудсман Мая Манова разкрива временна приемна във Видин. В петък  Манолова ще представи и гражданския си проект „Изправи се, България“ пред видинската пубика. Според нейни привърженици, тя иска да стъпи първо в крайдунавския град, тъй като в този район проблемите на хората са най-сериозни.  Приемната ще се намира срещу сградата на Съдебната палата в центъра на града. Бившият кандидат-кмет на София организира приемни в цялата страна, като идеята е тя и други юристи да се опитат да помагат на хората с правни съвети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tМанолова открива временна приемна във Видин\t\t\t"}
{"url": "https://trud.bg/%d1%81%d0%b2%d1%8a%d1%80%d1%88%d0%b2%d0%b0%d1%82-%d0%bc%d1%8a%d0%ba%d0%b8%d1%82%d0%b5-%d1%81-%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%b4%d0%b5%d0%ba%d0%bb%d0%b0%d1%80%d0%b0%d1%86/", "text": "Парите от наемите и облекченията ще се посочват от самите граждани Подаването започва от 10 януари При онлайн подаване на данъчните декларации за доходите от 2019 г. данните за получените суми от работодателите автоматично ще бъдат попълнени. Ако през 2019 г. човек е получил например само заплати, хонорари и доходи по граждански договори, цялата му данъчна декларация ще бъде автоматично попълнена. Той само ще трябва да потвърди данните и да я изпрати онлайн на НАП. Ако човек има доходи от отдаване на апартамент под наем на граждани, той сам ще трябва да ги попълни в данъчната си декларация. Това се отнася и за всички доходи, за които в НАП не получават информация от фирмите или самоосигуряващите се граждани. Хората сами ще попълват в данъчната си декларация и облекченията, които искат да ползват – например за деца, за изплащане на ипотека за единствено жилище на млади семейства, за дарения и т. н. Данни за получени награди от търговски вериги няма да се попълват в данъчните декларации, тъй като дължимият налог вече се събира авансово при даването на наградата. Облекчената система за подаване на годишните данъчни декларации за доходите ще стартира от началото на месец март. Причината за това е, че до края на февруари е срокът, в който фирмите трябва да подадат на НАП данни за изплатените от тях доходи на граждани. След като фирмите подадат информацията за изплатените доходи, тя автоматично ще се зарежда в данъчните декларации на хората при онлайн подаването им. За да пусне декларацията си по интернет е необходимо човек да има персонален идентификационен код (ПИК), който се взима безплатно от офис на НАП. Хората, които предпочитат още в началото на 2020 г. да подадат данъчната си декларация, ще трябва сами да попълват данните за получени заплати и суми по граждански договори. Същото важи и за хората, които ще подадат хартиени формуляри. Кампанията за подаване на годишните данъчни декларации стартира от 10 януари. Хората, които подадат годишните си данъчни декларации онлайн до 31 март 2020 г., ползват отстъпка от 5% от данъка за довнасяне, но не повече от 500 лв. За целта те трябва да нямат подлежащи на принудително изпълнение публични задължения към момента на подаване на декларацията. Така и хората, които искат данните за доходите им автоматично да бъдат попълнени във формулярите, ще могат за ползват отстъпката от 5% – те ще трябва да подадат декларация за доходите си от началото до края на месец март 2020 г.   Без подпис на втория родител За ползването на облекченията за деца и за деца с увреждания вече не е необходим подпис на другия родител. Ако тези облекчения не са ползвани чрез работодател, това може да стане с подаване на годишна данъчна декларация. Като към нея вече не се изисква подпис на втория родител, че той няма да ползва облекчението. Има и възможност облекченията да се ползват от двамата родители, ако доходите на единия не са достатъчни, за да ползва облекченията в пълен размер. Към декларациите вече не се изисква и прилагане на копия от документи за направени лични вноски за осигурителен стаж при пенсиониране. Не е необходимо и прилагане на копие от решение на ТЕЛК, ако човек иска да ползва облекчението за хора с увреждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tСвършват мъките с данъчните декларации\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bf%d0%bb%d0%b0%d1%88%d0%b8-%d0%b4%d0%b0-%d0%b8%d0%b7%d0%b3%d0%be%d0%bd%d0%b8-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8/", "text": "Турция може да поиска Съединените щати да напуснат базата „Инджирлик“. Това ще стане, ако Вашингтон наложи санкции на Анкара заради закупуването на руската система Ес-400, предупреди външният министър Мевлют Чавушоглу. Той допълни, че страната му може да купи руски самолети Су, ако Съединените щати откажат доставката на изтребителите F-35. Отношенията между двете страни се влошиха, след като Анкара придоби руския зенитно-ракетен комплекс. В отговор Вашингтон фактически изключи Анкара от съвместното производство на изтребителите от пето поколение F-35. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tТурция заплаши да изгони американските войници от базата „Инджирлик”\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81%d0%bf-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%ba%d0%be%d1%80%d0%bd%d0%b5%d0%bb%d0%b8%d1%8f/", "text": "Председателят на БСП Корнелия Нинова не владее парламентарната група на социалистите. Това заявиха пред “Труд” народни представители, след гласуването на червените депутати за Сотир Цацаров, който бе избран за председател на Комисията за противодействие на корупцията и отнемане на незаконно придобитото имущество (КПКОНПИ) с впечатляващо мнозинство. Часове преди гласуването в парламента обаче Нинова заявила пред народните представители от БСП, че има политическо решение, ПГ на БСП да гласува “против” кандидатурата на Цацаров, както и да не се подкрепя номинирания кандидат от “Воля” за поста – Симеон Найденов. В пленарна зала обаче се случи друго: 11 депутати от групата на БСП не са присъствали на заседанието, други 8 не са участвали в гласуването, 3 са се въздържали, 27 са гласували “за” избора на Сотир Цацаров. И едва 30 от 79 депутати са спазили партийната дисциплина и са се подчинили на настояването на лидерката си Корнелия Нинова да не подкрепят никой от двамата кандидати за шеф на антикорупционната комисия. Социалисти разказаха пред “Труд”, че още по време на заседанието на ПГ на БСП, имало брожения срещу наложеното гласуване. В крайна сметка Нинова казала на депутатите, че “може да гласуват и по съвест”. “Какво е това политическо решение, при което Нинова хем казва, че няма да подкрепяме никого, хем призовава да гласуваме по съвест”, коментира пред “Труд” депутатът от БСП Красимир Янков. Той не е участвал в гласуването, защото БСП не са издигнали свой кандидат. “Тази комисия трябва да работи. Имам глава на раменете си и мога да решавам как да гласувам. Чух експозето на Цацаров, има добри предложения за преструктурирането є, ще прави промяна и в декларациите, обеща и да не бъде политическа бухалка. Затова го подкрепих и гласувах “За”, каза и колегата му Манол Генов (БСП). Сотир Цацаров бе избран. Кандидатурата му подкрепиха със “за” 165 депутати от ГЕРБ, “Обединени патриоти” и ДПС, както и 27 от БСП. За него гласуваха дори и 10 души от “Воля”, които преди това подкрепиха издигнатия от самите тях колега от групата им Симеон Найденов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tДепутати от БСП пред “Труд”: Корнелия Нинова не владее групата си\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d0%b8%d0%b7%d0%bc%d0%b5%d0%bd%d0%b5%d0%bd%d0%b0-%d0%bf/", "text": "Апелативна прокуратура – Бургас протестира решение на Апелативния съд, с което е изменена присъдата на Окръжен съд – Бургас, по която бе наложено наказание от 17 години „лишаване от свобода“ спрямо Владимир К. Той е подсъдим за това, че на 03.12.2017 г. в гр. Приморско, ул. „Трети март“, непосредствено след кръстовище в посока изхода на гр. Приморско, срещу бензиностанция, при управление на лек автомобил, нарушил правилата за движение, като управлявайки превозното средство със скорост 94 км/ч. – превишена за населеното място, навлязъл в средната пътна лента, предназначена за насрещно движещи се превозни средства, и допуснал пътно – транспортно произшествие с насрещно движещият се по пътното платно велосипедист Е.Д., и по непредпазливост причинил смъртта му, като деянието е извършено в пияно състояние – 2.70 промила на алкохол в кръвта, деецът е избягал от местопроизшествието и деянието представлява особено тежък случай – престъпление по чл.343, ал.3, б. „б“, вр. ал.1, б. „в“, вр. чл.342, ал.1 от НК. Апелативен съд – Бургас измени присъдата на предходната съдебна инстанция и намали наложеното на Владимир К. наказание „лишаване от свобода“ от 17 години на 10 години, а също така измени обвинението, приемайки че деянието не представлява „особено тежък случай“. В депозирания протест е посочено, че Апелативна прокуратура – Бургас приема наложеното от съда наказание от 10 години „лишаване от свобода“, като явно несправедливо и следва то да бъде завишено, а също така, че деянието трябва да бъде квалифицирано като „особено тежък случай“. Протестът на Апелативна прокуратура – Бургас ще бъде разгледан от ВКС – София, който е компетентен да се произнесе по него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПрокуратурата протестира изменена присъда на шофьор, убил колоездач\t\t\t"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d0%bd%d0%b0-50-59-%d0%b3-%d1%81-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8-%d0%b7%d0%b0%d0%b5%d0%bc%d0%b8/", "text": "Хората на възраст 50-59 г. взимат най-големи потребителски заеми. Средната сума, за която те кандидатстват, е 8417 лв. при положение, че средният размер на потребителските кредити за периода юли-ноември е 7160 лв. Хората на 50-59 г. кандидатстват за най-големи заеми за покупка на употребяван автомобил – 8262 лв., и ваканции – 3 442 лв., показва анализът “Потребителският кредит на българина” на компания за кредитиране. Размерът на потребителските заеми нараства, което показва, че хората са уверени в доходите си и желаят да повишат стандарта си на живот. Най-често българите взимат потребителски кредити за ремонт на дома (с дял 35,6%), за обединяване на задължения и за покупка на употребяван автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tХората на 50-59 г. с най-големи заеми\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b2-%d0%b7%d0%b0%d0%bb%d0%b5%d0%b7%d0%b0-%d0%bd%d0%b0-%d1%81%d0%b2%d0%be%d0%b5%d1%82%d0%be-%d1%83/", "text": "Въпросът за ефективното разследване на главния прокурор се постави още преди повече от десетилетие, но чак в залеза на своето управление Бойко Борисов даде предложение в тази посока – и то в типичния си стил: за 20 минути, заяви президентът Румен Радев в интервю за   законодателните предложения, които правителството лансира. По думите му цялата идея за независим прокурор с единствена задача да разследва главния, е започнала с нарушение на Закона за нормативните актове – без обществено обсъждане и без оценка на въздействието, а може и да се стигне до колизия с конституцията. Въвежда се нова мощна фигура, в някои аспекти – по-мощна от главния прокурор, а нея я няма в конституцията; тя се избира от прокурорската колегия на ВСС (председателствана от главния прокурор), а не е и ясно кой ще разследва този магистрат в случай, че наруши закона, посочи Румен Радев. „Проблемът е много по-дълбок и няма да се реши с този законопроект“, подчерта държавният глава. Той подчерта, че даже и ГЕРБ да не участват в консултациите за конституционни промени, които ще инициира, резултатът от дискусиите ще влезе в Народното събрание и там управляващите ще трябва да вземат отношение. „Там има много разумни хора и те приемат много от тези позиции, които споделям“, отбеляза Румен Радев по отношение на ГЕРБ. Амбицията на България трябва да е оставането ни на европейската газова карта като държава на транзит на газ след провала на „Южен поток“, каза още президентът Радев. По думите му не трябва да се съобразяваме със заплахите на Владимир Путин, че можем да бъдем заобиколени с „Турски поток“, обвинявайки ни, че го бавим. Държавният глава заяви, чежс нашите пари плащаме, за да може руският газ да стигне до Европа. „Трябва да има много откровена оценка и мотивиране за формирането на цените, защото ние плащаме. Не виждам и анализ на оценката на риска&“, заяви държавният глава. „Чувам, че ще можем да си върнем парите след 15 г. Това е много дълъг период. За толкова време ще се построят много терминали за втечнен газ. Надявам се най-накрая да се построи интерконекторът между Гърция и България и да даде някаква, макар и минимална, диверсификация“, каза още Румен Радев. На въпрос дали, ако кабинетът беше купил изтребители „Грипен“, вместо американски самолети, щеше да се избегне конфликт между него и Борисов, Радев заяви, че за него типът самолет няма значение. „Ако кабинетът беше решил да купи „Грипен“ по начина, по който купи F-16, аз щях да съм същия върл противник. Българското правителство погази открития и честен конкурс, който да ни даде най-добри условия и това тепърва ще носи последствия“, заяви президентът. \n„Покрай F-16 ние сключихме и договор за индустриално сътрудничество, който е скрит. В него няма реални параметри и срокове. ние трябваше да направим много повече. Предложих на Тръмп да направи така, че когато купуваме от тях, да има много стабилна подкрепа от американското правителство именно за индистриално сътрудничество и за трансфер на технологии, за да няма икономическа бездна“, каза още Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПрезидентът Радев за прокурора, който ще разследва главния прокурор: Въвежда се нова мощна фигура, а нея я няма в конституцията\t\t\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bf%d0%be%d0%bb%d0%ba-%d1%80%d0%b0%d0%b4%d0%be%d0%b9%d1%81%d0%ba%d0%b8-%d0%b7%d0%b0-%d0%bd%d0%b0%d1%87%d0%b0%d0%bb%d0%bd%d0%b8%d0%ba-%d0%bd/", "text": "Полковник Юлиян Радойски да бъде назначен на длъжността “Началник на ВВВУ “Георги Бенковски” предлагат министрите от кабинета. Заедно с това, предложението е и полк. Радойски да бъде удостоен с висше офицерско звание “бригаден генерал”, считано от 01 януари 2020 г. С друго свое решение Министерският съвет предлага на Президента на Република България да издаде указ, с който да освободи генерал-майор Красимир Кънев от длъжността “Директор на Щаба на отбраната” и да го назначи на длъжността “Национален военен представител в Националното военно представителство в Съюзното командване по операциите” в Монс, Белгия, считано от 01.01.2020 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПредлагат полк. Радойски за началник на ВВВУ „Георги Бенковски”\t\t\t"}
{"url": "https://trud.bg/%d1%81%d0%b0%d1%87%d0%b5%d0%b2%d0%b0-%d1%89%d0%b5-%d1%82%d1%8a%d1%80%d1%81%d0%b8-%d1%81%d0%b2%d0%b5%d1%82%d0%b8%d1%8f-%d1%81%d0%b8%d0%bd%d0%be%d0%b4-%d0%b7%d0%b0-%d1%81%d0%be%d1%86%d0%b8%d0%b0%d0%bb/", "text": "Предстоят разговори и с депутатите Законът за социалните услуги не предвижда и не третира  . Това заявиха в парламента социалният министър Деница Сачева и председателят на ПГ на ГЕРБ Даниела Дариткова в Народното събрание. За да не бъдат грешно интерпретирани текстове, предстоят разговори с всички парламентарно представени партии, с Националното сдружение на общините на общините в България и е изпратена молба за среща и до Светия синод, заяви Сачева. Ще има и срещи с протестиращите, неправителствени организации, организации на хора с увреждания, уточни тя. Припомняме, че Светият синод излезе със становище, че текстове в закона подменят християнските ценности. Патриотите пък дадоха подкрепата си за министерския пост на Сачева срещу отлагане на влизането на закона в сила от 1 януари и промяна на спорните текстове. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tСачева ще търси Светия синод за социалния закон\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bf%d0%b0%d1%80%d1%82%d0%b8%d1%82%d1%83%d1%80%d0%b0-%d0%bd%d0%b0-%d1%81%d0%b2%d0%b5%d1%82%d0%b0-%d0%b3%d1%80%d0%b0%d1%84%d0%b8/", "text": "Това е мащабен и дългогодишен труд на покойния главен архитект на Велико Търново Димитър Върбанов, който няма аналог в световната литература,  история и културология Представят мащабния труд  на великотърновския архитект Димитър Върбанов „Partitura mundi“ („Партитура на света: Графична хронология на историческото и културно развитие на света” ). Събитието ще е на 20 декември от 17.00 часа в заседателната зала на Община Велико Търново. Partitura mundi е мащабен и дългогодишен труд на покойния главен архитект на Велико Търново, който няма аналог в световната литература, история и културология. Той е написан в периода от 1974 до 1982 година, като в завършения си вид изследването обхваща информация, датираща от Големия взрив и геоложките ери до началото на 20 век. Освен като съдържание, мащабното изследване е изпълнено без аналог и като форма, и структура. Арх. Върбанов е изобразил уникална карта, която се състои от 12 части, на които графично в линейно измерение е представена историята на света. Картата е едновременно разработена в политически, културен и археологически аспект. \nАвторът споделя, че се е ръководил от две основни начала – на архитектурата и музиката (самият той е и цигулар и дълги години работи като заместващ цигулар във великотърновския театър). В хоризонтални ивици върху лентата е разпределено място за разделите: геология, обща история, българска история, архитектура, музика, изобразителни изкуства, литература. Във вертикално отношение с по-плътни линии са показани столетията, вписани цифрово в горния.  С по-дребен шрифт се маркират десетилетията на всеки век. Дългогодишните изследвания и творчески търсения на арх. Димитър Върбанов най- сетне видяха бял свят през 2019 година, като днес е факт голямото луксозно издание на „Партитура на света“, в бутиков тираж от 100 броя. Инициативният комитет и наследниците му ще дарят голяма част от него на библиотеки, читалища и културни институции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.11", "title": "\n\t\t\tПредставят „Партитура на света: Графична хронология на историческото и културно развитие на света”\t\t\t"}
