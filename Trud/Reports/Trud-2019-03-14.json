{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%be%d0%b4%d0%be%d0%b1%d1%80%d0%b8-%d0%be%d1%82%d0%bb%d0%b0%d0%b3%d0%b0/", "text": "Британският парламент реши да отсрочи излизането на Великобритания от Европейския съюз, което трябваше да стане по сценария „без сделка“ на 29 март. По този начин правителството на Тереза Мей получава мандат да поиска от ЕС отлагане на датата на Брекзит. Решението беше прието с голямо мнозинство от 412 срещу 202 гласа в Камарата на общините. Новият краен срок е 30 юни, но само ако в следващата една седмица, до 20 март, депутатите одобрят споразумението с ЕС. В противен случай датата може да бъде преразгледана. По-рано тази вечер Камарата на общините отхвърли категорично възможноастта за провеждане на втори референдум за излизането на Европейския съюз. Общо 334 депутати гласуваха против, а само 85 подкрепиха поправката за удължаване на чл. 50, за да има време за провеждането на второ допитване. През последните два дни парламентът отхвърли сделката за напускане на премиера Тереза Мей, както и възможността за напускане без сделка на 29 март.", "date": "2019.03.14", "title": " Британският парламент одобри отлагането на Брекзит\t\t\t"}
{"url": "https://trud.bg/%d0%bc%d0%b2%d1%80-%d0%bf%d0%b8%d1%88%d0%b5-%d0%bd%d0%be%d0%b2-%d0%b7%d0%b0%d0%ba%d0%be%d0%bd-%d0%b7%d0%b0-%d0%be%d1%80%d1%8a%d0%b6%d0%b8%d1%8f%d1%82%d0%b0/", "text": "Почетоха паметта на командоса Емил Шарков Работи се по нов закон за оръжията, а изземването на незаконните е постоянен процес. Всички трагични случаи, като стрелбата в Лясковец преди 5 г., при която бе убит командосът Емил Шарков, ще бъдат взети предвид при изготвянето на закона, увери министърът на вътрешните работи Младен Маринов. Той посети Лясковец, за да почете паметта на Шарков, който бе убит по време на спецакция от барикадиралия се в дома си Петко Петков. “Активно работим срещу незаконно притежаваните оръжия. ГДБОП и полицията проведоха много акции. Нашите задачи са бързо да прихващаме такива сигнали и да пресичаме пътя от продавача до клиента и до извършване на престъпление с такова оръжие”, подчерта Маринов. “Факт е, че има и голям брой законни оръжия, които се използват за смоотбрана и охранителна дейност”, обясни Маринов и добави, че големият брой идва и от оръжията на ловците. Той каза, че всички случаи на изтекли разрешителни се следят от КОС, а месец преди това се предприемат действия, за да се установи дали разрешителното ще бъде подновявано. Има и наказани полицаи в случаи на пропуски, каза Маринов.  ", "date": "2019.03.14", "title": " МВР пише нов закон за оръжията"}
{"url": "https://trud.bg/40-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%b4%d0%be%d1%85%d0%be%d0%b4%d0%b8-%d1%81%d0%bf%d0%b8%d1%80%d0%b0%d1%82-%d0%b5%d0%bc%d0%b8%d0%b3%d1%80%d0%b0%d1%86%d0%b8%d1%8f%d1%82%d0%b0/", "text": "БВП е 2,5 пъти по-голям спрямо 1987 г., каза вицепремиерът Томислав Дончев Предлагат държавна издръжка за второ дете Повишаване на доходите и жизнения стандарт с 40% ще спре емиграцията на българите. Това стана ясно на форум с участието на представители на работодателските организации БСК, БТПП и АИКБ, който бе под патронажа на президента Румен Радев. През 2001 г. доходите в страната бяха 29% от средните в ЕС и само 17% от младите хора от 14 до 29 години нямаха намерение да емигрират, каза Десислава Николова, главен икономист от Института за пазарна икономика. Сега доходите са 49% от средните в ЕС и 61% от младите хора не правят планове да емигрират. Когато доходите достигнат 70% от тези в чужбина тенденцията ще се обърне и хората ще предпочетат да остават в България, заяви министърът на образованието Красимир Вълчев. Участниците на форума се обединиха около идеята, че един от основните проблеми в страната е демографски. Всяка година на 100 души, които се пенсионират, само 63 души навършват 18 години и влизат на пазара на труда, каза Васил Велев, председател на АИКБ. Всяка година губим 40 хил. души от пазара на труда, допълни той. Сред причините за това са емиграцията, ниската раждаемост и високата смъртност, коментираха участници на форума. Заетостта е най-добрата демографска политика – има пряка връзка между заетостта и раждаемостта, заяви Десислава Николова. Трябва да водим битка за второ дете в семейството, каза Кънчо Стойчев, зам.-председател на АИКБ. Държавата може да си позволи изцяло да поеме издръжката на второто дете, допълни той. Според Васил Велев обаче трябва да се облекчат условията за наемане на хора от страни извън ЕС като например Украйна. Очаквам от бизнеса да плаща данъците си, да не корумпира администрацията, да влага в своите служители и да развива научно-изследователска дейност, каза президентът Румен Радев. Бизнесът трябва да си отговори на въпроса правим ли достатъчно за да задържим хората в страната, допълни той. Президентът разви идеята си за създаване на технологичен център, където специалисти да обучават деца в различни научни сфери. БВП е два пъти и половина по-висок спрямо най-добрата година по време на социализма – 1987 г., каза вицепремиерът Томислав Дончев.   По-голяма реклама за туризма Привличаме инвестиционни емигранти Необходима е промяна във финансирането на рекламата на българския туризъм, заяви на форума Поли Карастоянова, председател на Националния борд по туризъм (НБТ). Според нея разходите за реклама трябва да са 1% от приходите, които носи туризмът за икономиката на страната. При приходи от 6,9 млрд. лв. през 2017 г. дори за реклама да отиват само 0,5% това прави 34,5 млн. лв., а сега бюджетът е наполовина по-малък. При ранните записвания за лятото има спад като една от причините за това са професионалните кампании за привличане на туристи в Турция, Египет, Мароко и Тунис, каза Карастоянова. Да се предприемат мерки за привличане на инвестиционни емигранти в България, призова Мартин Заимов, зам.-председател на НБТ.  ", "date": "2019.03.14", "title": " 40% по-високи доходи спират емиграцията (обзор)\t\t\t"}
{"url": "https://trud.bg/%d0%b8%d0%b7%d0%bd%d0%b5%d1%81%d0%b5%d0%bd%d0%b8-%d0%bf%d1%80%d0%b8%d0%b5%d0%bc%d0%bd%d0%b8-%d0%b7%d0%b0-%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%be%d0%b1%d1%89%d0%b8%d0%bd/", "text": "Народният представител от ГЕРБ Станислава Стоянова и председателят на ОбС – Свищов д-р Кристиян Кирилов организират поредни изнесени приемни за граждани. На 18 март депутатът и член на постоянната парламентарна Комисия по образование и наука, и на Комисията по земеделие, заедно с председателя на местния парламент ще проведат срещи с жители на община Свищов. От 10.00 ч. започва приемното време на народния представител в пенсионерския клуб на село Царевец.  Станислава Стоянова и д-р Кирилов ще разговарят и с жители на село Българско Сливово от 11.30 ч. в пенсионерския клуб. Срещите с граждани в Свищов ще се провеждат в офиса на ПП ГЕРБ в града, на ул. „Алеко Константинов“ №1 от 16.30 ч.", "date": "2019.03.14", "title": " Изнесени приемни за жителите на община Свищов организира депутатът от ГЕРБ Станислава Стоянова\t\t\t"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%b4%d1%8a%d1%80%d0%b6%d0%b0%d0%b2%d0%bd%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%b2-%d1%83%d0%bd%d0%b3%d0%b0%d1%80%d0%b8%d1%8f-%d0%bf/", "text": "Хиляди работници от обществения сектор протестираха днес в Унгария с искане за по-добро заплащане и условия на работа, съобщиха местни медии. Държавни служители, учители и представители на местната власт не отидоха на работа. Някои общински администрации в Будапеща останаха затворени, предаде  . Председателката на синдиката на държавните служители и работниците в обществения сектор Ержибет Борош коментира:„Днес почти 10 000 души участват в стачката. Общински и правителствени служители, учители изразяват солидарност с онези, които се застъпват за този много важен въпрос“. Тя изтъкна още, че профсъюзът иска да привлече вниманието на правителството, че базовите заплати на служителите в публичния сектор не са повишавани от 11 години. Миналата година в Унгария бе одобрен закон, който разрешава на работодателите да налагат до 400 часа извънреден труд годишно, заради което критиците на закона го определят като „робски“.  ", "date": "2019.03.14", "title": " Хиляди държавни служители в Унгария протестират днес"}
{"url": "https://trud.bg/%d0%ba%d0%b8%d1%82%d0%b0%d0%b9%d1%86%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d0%b2%d0%bd%d0%b0%d1%81%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d0%be%d0%bb%d0%b8/", "text": "Китайски компании искат да внасят вино и олио от България, и проучват възможностите за инвестиции в страната ни. Това се разбра на среща на заместник-министъра на икономиката Александър Манолев с г-жа У Джонцюн, вицегубернатор на провинция Дзянси, която е у нас заедно с бизнес делегация. Българско олио може да бъде предлагано в търговската мрежа на китайска компания, оперираща 4000 обекта в азиатската държава. Друга китайска компания има интерес за внос на вино от България, като предвижда да стартира с партида от 200 хил. бутилки. Целта им е обемите устойчиво да растат, а продуктът да става все по-познат на китайския пазар.  ", "date": "2019.03.14", "title": " Китайци искат да внасят българско олио\t\t\t"}
{"url": "https://trud.bg/80-%d0%bc%d0%bb%d0%bd-%d0%bb%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%bf%d0%be%d0%bc%d0%be%d1%89-%d1%89%d0%b5-%d0%bf%d0%be%d0%bb%d1%83%d1%87%d0%b0%d1%82-%d1%82%d1%8e/", "text": "80 млн. лв. преходна национална помощ ще получат тютюнопроизводителите за произведения и изкупен тютюн от реколта 2018 г. Това заяви министърът на земеделието, храните и горите Румен Порожанов на заседание на Консултативния съвет по тютюна. Беше гласувано ставката за сортова група „Басми“ да бъде 2,29 лв./кг за количество до 1000 кг, 2,23 лв./кг за производство между 1000 и 2000 кг и 1,48 лв./кг, ако е над 2 тона. Заявителите на помощта от тази сортова група са 34 315, съобщиха от МЗХГ. Субсидията за „Каба кулак“ от реколта 2018 г. да е 1,17 лв./кг, прие още Консултативният съвет. За едролистните тютюни „Бърлей“ и „Виржиния“ ставките са съответно 0,85 лв. и 0,67 лв./кг. Общият брой на всички заявители на подпомагането от 4-те сортови групи са 41 882. Предстои заповедта за ставките да бъде подписана от министър Порожанов, след което има 1-месечен период за публично обсъждане. Плащането на помощта от държавен фонд „Земеделие“ се окачва да стане към 20 април. Изкупната кампания за 2018 г. мина нормално, производството е около 9000 тона тютюн, съобщи зам.-министърът на земеделието, храните и горите Вергиния Кръстева. Реколтираните площи са били 58 120 дка. За периода 2016-2018 г. се отчита общо намаляване на площите и производството на тютюн. Такава е тенденцията и в цяла Европа, с близо 60% е спадът за последните 6-7 г. или от 400 хил. т вече е 170 хил., коментира председателят на Националната асоциация на тютюнопроизводителите -2010 Цветан Филев. По настояване на бранша се задвижва процедурата за удължаване с 1 месец на срока за регистрация на тютюнопроизводителите, който изтича на 31 март. На Министерството на труда и социалната политика пък ще бъде предложено сектор „Тютюн“ също да получи възможност за наемане на сезонни работници с 1-дневни договори.  ", "date": "2019.03.14", "title": " 80 млн. лв. национална помощ ще получат тютюнопроизводителите за реколтата"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%b0%d0%b3%d1%80%d0%b5%d1%81%d0%b8%d1%8f%d1%82%d0%b0-%d0%b2-%d1%83/", "text": "Агресията в училищата няма да се пресече с физическа охрана и с присъствие на полицай. Това заяви в четвъртък във Велико Търново министърът на вътрешните работи Младен Маринов. „Не смятам, че е редно в училищата да има полицай, както и всичко да се гради само на присъствието на някаква охрана. Трябва да видим къде са първо причините за агресията. Трябва да има инициативи, които да ангажират младежите с обществено-полезна работа, с реда в училището. Ако чакаме външен фактор да решава споровете – няма да постигнем ефект”, категоричен е Маринов. Той отчете, че жертвите на пътя от началото на годината са със 70 по-малко спрямо същия период на 2018 г. Вътрешният министър обясни, че това се дължи на увеличената административно-наказателна дейност, както и на увеличения размер на глобите. „Административно-наказателната дейност оказва пряко и бързо влияние, има незабавен резултат, защото се бърка на всеки в джоба”, подчерта  Младенов. Вътрешният министър подчерта, че МВР няма притеснения с обезпечаването на охраната на предстоящите избори и абитуриентските балове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Министър Младен Маринов: Агресията в училищата няма да се пресече с физическа охрана"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5/", "text": "“Времето е ресурс, който може да се използва за изграждане или за разрушаване. Време е да се сложи край на военните действия в Сирия и фокусът да бъде поставен върху усилията за постигане на устойчив мир. Време е да се сложи край на безнаказаността и да се гарантира, че извършителите на ужасяващите зверства в тази страна ще бъдат изправени пред правосъдието. Дължим го на сирийския народ, на невинните цивилни, които са загубили живота си, и на тези, които се намират в нужда.”  Това заяви в Брюксел заместник министър-председателят и министър на външните работи  Екатерина Захариева, която участва конференцията „Брюксел III“ на тема „Подкрепа за бъдещето на Сирия и региона“, съобщават от МВнР. Европейският съюз и ООН са съпредседатели на форума, в който участват представители на над 80 държави и международни организации. От страна на ЕС домакини на конференцията са върховният представител Федерика Могерини и комисарите Йоханес Хан и Христос Стилианидис. От страна на ООН, събитието е под патронажа на Генералния секретар и с участието на неговия специален пратеник за Сирия Гейр Педерсен, Филипо Гранди, върховен комисар на ООН за бежанците, и заместник-генералния секретар на ООН по хуманитарните въпроси Марк Лоукок координатор на спешната помощ. „Сградата, в която се намираме в момента, беше построена за 9 години, а за същия период една цяла страна беше унищожена, повече от 400 000 души загинаха, опустошен бе животът на повече от 5,6 милиона сирийски бежанци и на 6,6 милиона вътрешно разселени, посочи Министър Захариева. Българският първи дипломат отбеляза, че днес 80% от сирийците живеят под прага на бедността и около 11,7 милиона сирийци са зависими от хуманитарната помощ. Конфликтът в Сирия засяга сериозно както съседните страни, така и региона като цяло и ние оценяваме усилията на приемащите страни да облекчат страданията на бежанците, заяви тя. Международната общност и ЕС ще продължат да бъдат ангажирани с подобряването на  хуманитарна ситуация в Сирия, но това трябва да върви ръка за ръка с възстановяването на политическия процес в страната. България е част от усилията на ЕС за справяне с тежкото положение, в което се намират сирийските бежанци. Ще продължим да подкрепяме сирийските бежанци на територията на Турция и ще  внесем 3,19 млн. евро в рамките на Механизма на ЕС за бежанците в Турция. Допълнително се ангажираме да предоставим 150 000 евро през 2019 г. по линия на Службата  на ООН за координация на хуманитарните въпроси и Фонда на ООН за населението. Тези средства ще бъдат предназначени за подкрепа на дейности, насочени към справяне с катастрофалната хуманитарна ситуация в Сирия. Пътят, който Сирия и международната общност, трябва да извървят, преди да започне реалната реконструкция на страната, е дълъг. Очакваме да видим ръководен от Сирия приобщаващ политически процес под егидата на ООН и се надявам, че усилията за изграждане на доверие на г-н Педерсен ще доведат до формирането на конституционна комисия, в която ще бъдат представени всички сегменти на сирийското общество, включително жени и младежи, подчерта още министър Екатерина Захариева.    ", "date": "2019.03.14", "title": " Вицепремиерът Захариева: България ще продължи да подкрепя бежанците в съседните на Сирия страни"}
{"url": "https://trud.bg/%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d1%83%d1%87%d0%b8%d1%82%d0%b5%d0%bb%d1%8f%d1%82-%d0%ba%d0%be%d0%b9%d1%82%d0%be-%d1%80%d0%b0%d0%b7%d1%82%d1%8a%d1%80/", "text": "Възпитателят, който разтърва ученички с юмруци в ловешко училище, е подал оставка, съобщи  . Прокуратурата продължава разследването на случая, който стана в основно училище „Св. Св. Кирил и Методий“ в ловешкия квартал Гозница на 8 март. Междувременно на територията на цялата област е започната подписка в негова защита. За случая стана ясно, че появило се видео, на което се вижда как преподавателят разтървава бой между ученички в класната стая, използвайки физическа сила.", "date": "2019.03.14", "title": " Подаде оставка учителят, който разтърва с юмруци биещи се момичета"}
{"url": "https://trud.bg/%d0%bf%d1%80%d0%b8%d0%b5%d0%bc%d0%b0%d1%82-%d0%bf%d0%b0%d0%ba%d0%b5%d1%82%d0%b0-%d0%bc%d0%b0%d0%ba%d1%80%d0%be%d0%bd-%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82/", "text": "Промените засягат 120 000 семейства у нас Европейският парламент се кани да приеме в последната минута спорния пакет “Мобилност”, известен като плана “Макрон”. За това предупредиха от Съюза на международните превозвачи. Текстовете са включени за гласуване на заседание на 27 март. Става въпрос за същите текстове, които вече бяха отхвърлени от ресорната Комисия по транспорт след протеста на наши и чуждестранни превозвачи в Брюксел на 10 януари. Комисията не прие два от трите доклада по пакет “Мобилност” – за командироването на работниците и за забраната за почивката в кабината. Гласуван беше само докладът за връщането на камионите на всеки 4 седмици, който обаче противоречи на решението, взето по време на Съвета на транспортните министри от ЕС в началото на декември. Евродепутатите бяха категорични, че без да бъдат приети и трите доклада, пакетът няма как да влезе за разглеждане в пленарната зала на ЕП. Затова, според българските превозвачи, в момента се подготвя приемането на текстовете в нарушение на европейското законодателство. България е сред най-застрашените страни, защото е заплашена да загуби приходи от над 15% от БВП, а над 120 000 семейства да останат без препитание, посочват от съюза.  ", "date": "2019.03.14", "title": " Приемат пакета „Макрон“ в последната минута\t\t\t"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%81-%d0%b2%d0%b8%d1%81%d0%be%d0%ba%d0%b0-%d0%be%d1%86%d0%b5%d0%bd%d0%ba%d0%b0-%d0%be%d1%82/", "text": "„Резултатите от работата на шуменската полиция през 2018 година са много добри“, това заяви на брифинг пред журналисти директорът на ГДБОП гл. комисар Ивайло Спиридонов. Той присъства на годишния отчет на ОДМВР-Шумен заедно със зам.-директорът на ГД „Национална полиция“ Благородна Макева. От своя страна тя заяви, че е впечатлена от доброто взаимодействие на полицията в Шумен със съдебната и местна власт. И коментира: „Добро впечатление ми направи превантивната дейност на полицията, работата с малолетни и непълнолетни тук е сериозен приоритет“. 2 020 са регистрираните престъпления на територията на ОДМВР-Шумен през м.г., с 208 по-малко от предходната. Разкрити са 1090 от тях/53,96%/. Най-голям дял заемат престъпленията срещу собствеността – 823. Престъпленията против личността са 102, с 14 по-малко от 2017 година. Четири са умишлените убийства в областта. През 2018 година в Шуменско са реализирани 44 телефонни измами. Щетите от тях са 316 000 лева. Разкрити 33, остава работа по още 11. Регистрираните престъпленията, свързани с наркотични вещества са 85, с 22 повече от 2017 година. През 2018 г. са разкрити 214 икономически престъпления. Иззети са 26 704 къса цигари, 702 кг нарязан тютюн и 2450 литра алкохол без бандерол. На територията на областта през изминалата година са възникнали 749 пътнотранспортни произшествия, 100 от тях са тежки. Загинали са 18 участници в движението, ранени са 101. Няма посегателства срещу възрастни хора в малките и отдалечени населени места. За това спомагат и мобилните екипи, които ги посещават регулярно. През 2019 година областната дирекция в Шумен ще работи по подобряване административното обслужване на гражданите и бизнеса, ще бъдат разработени мерки, които да доведат до намаляване на пътнотранспортния травматизъм. Ще продължи работата по противодействие на престъпленията против личността и собствеността на гражданите и опазване на обществения ред.  Директорът на шуменската полиция старши комисар Ялчън Расим представи в четвъртък годишния анализ на дирекцията в присъствието на областния управител проф. Стефан Желев, административният ръководител на Окръжна прокуратура и окръжен прокурор Маргарита Георгиева, административният ръководител на Окръжен съд – Шумен София Радославова, ръководители на районни прокуратури в областта. Те благодариха за доброто институционално взаимодействие с областната дирекция на полицията.", "date": "2019.03.14", "title": " Шуменската полиция с висока оценка от МВР-шефове"}
{"url": "https://trud.bg/%d0%bc%d0%b8%d1%81%d1%82%d1%8a%d1%80-85-%d0%bc%d0%bb%d0%bd-%d0%b5%d0%b2%d1%80%d0%be-%d0%b2%d0%b4%d1%8a%d1%85%d0%bd%d0%be%d0%b2%d0%b8-%d0%ba%d0%bb%d0%be%d0%bf-%d0%b7%d0%b0-%d0%ba%d0%bd%d0%b8%d0%b3/", "text": "Върджил ван Дайк вдъхнови своя мениджър Юрген Клоп да напише книга. Това поне призна германският специалист след изнесения рецитал на бранителя насред Мюнхен. Холандецът обезвреди баварците, асистира за гол и сам реализира друг. 27-годишният играч има 3 попадения в последните си четири мача във всички турнири. Освен това Ван Дайк спечели 100% от въздушните двубои с противниковите футболисти на „Алианц арена“, действа без грешка бе при единоборствата като направи и 5 изчиствания.  С това представяне бившият играч на „Саутхямптън“ показа защо мърсисайдци платиха за него рекордните за защитник 85 млн. евро през лятото.  „Мога да напиша книга за неговите качества и сила – обясни с усмивка Клоп след триумфа над „Байерн“. – Както и за това колко го харесвам и каква личност е. Той е млад, а същевременно толкова опитен.“  Но това далеч не бе най-големият суперлатив по адрес на централния бранител. Джон Хенри, собственикът на „Ливърпул“, написа култов статус в профила си в туитър.  „75% от Земята е покрита от вода, останалите 25% – от Ван Дайк“.", "date": "2019.03.14", "title": " Мистър 85 млн. евро вдъхнови Клоп за книга"}
{"url": "https://trud.bg/%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d0%b8%d0%b7%d0%bc%d0%b0%d0%bc%d0%b8%d1%82%d0%b5-%d0%bf%d1%80%d0%b8-%d0%bf%d1%80%d0%b8%d0%b5%d0%bc%d0%b0-%d0%b2-%d1%8f%d1%81%d0%bb%d0%b0/", "text": "Изхвърлят фиктивно записаните в забавачка в София Първолаци влизат по-лесно в училището при братята и сестрите си Столичният общински съвет ограничава измамите при приема в ясла. Мерките са заложени в промените в правилата за вход в общинските ясли, влизащи в сила от 18 март. Приемът на деца с хронични заболявания намалява от 5 на до 3 за всяка група. Малчугани с увреден слух се записват в ясла № 35 без ограничения. Затяга се контролът над доказването на хроничното заболяване. То вече се удостоверява с ТЕЛК, а не от личния лекар. Взимат се мерки срещу фиктивното записване на деца в ясла. С тази практика им се пазеше място в дадено детското заведение, без да го посещават. Ако не постъпят в яслата до 60 дни след 15-ти септември, мястото им остава свободно за следващо класиране. Предимство от 1 т. се дава за братя, сестри и близнаци. От 1 на 2 се увеличават точките за постоянен или настоящ адрес в района на яслата, както и за работещи родители, студенти или такива в отпуск за отглеждане на дете. СОС промени и правилата за прием в първи клас. Те влизат в сила от текущата кампания. Увеличава се предимството за деца с братя и сестри на възраст до 12 г., учещи в същото училище. Критерият става водещ и важен колкото този за над 3 г. на адрес до школото. В допълнителните критерии се дават 11 т. ако братът или сестрата е на над 12 г. Предимството за сираци става 6 т. На кръгъл сирак преди се даваха 5 т., а на полусирак – 3 т.", "date": "2019.03.14", "title": " Мерки срещу измамите при приема в ясла\t\t\t"}
{"url": "https://trud.bg/%d0%b8%d0%bd%d1%82%d0%b5%d1%80%d0%bf%d0%be%d0%bb-%d0%b8%d0%b7%d0%b4%d0%b8%d1%80%d0%b2%d0%b0-20-%d1%81%d0%b0%d1%83%d0%b4%d0%b8%d1%82%d1%86%d0%b8-%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5/", "text": "Интерпол пусна за издирване 20 саудитски граждани с червена бюлетина, заподозрени в убийството на Джамал Хашоги. Това се случва по искане на турската страна, пише  . Заподозрените, наричани екип за екзекуции, сега ще бъдат издирвани в целия свят. Смята се, че те са се върнали в Саудитска Арабия, след като са убили Кашоги в Консулството на кралството на 2 октомври 2018 г. Турските власти обвиниха заподозрените, че са влезли в Турция само, за да убият Хашоги и да се отърват от трупа му.", "date": "2019.03.14", "title": " Интерпол издирва 20 саудитци, заподозрени за убийството на Джамал Хашоги"}
{"url": "https://trud.bg/%d0%bb%d0%b8%d0%b1%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%88%d0%b0%d0%bd%d1%82%d0%b0%d0%b6/", "text": "Тук е България, в сила са българските закони По света и у нас се вихри психологическа война. На някои места тя придобива характер на студена гражданска война. Например в САЩ, където лобито на магарето (Демократическата партия) и лобито на слона (Републиканската партия) се забавляват с перманентно боричкане. Но сега то увлича в безпрецедентно масови прояви фен клубовете на двете партии. Розовите шапчици, с които разочаровани от загубата на Хилари Клинтън демонстрираха неприязън към победителя Тръмп, бяха в самото начало на гражданската конфронтация. Колкото и нелепи да са тези симптоми за вампирясване на  троцкизма в левия политически спектър, има основания за безпокойство. Задълбочаващи се вътрешни противоречия често водят до трескави опити за отклоняване на вниманието – до пренасочване на гнева към реален или въображаем външен дразнител като Русия, Китай и т.н. Ние вече сме живели в условията на забуксувалия „реален социализъм“ , когато пренасочваха нашето недоволство с лозунги от типа: „Роналд Рейгън – враг номер 1 на община Тутракан!“ Така първоначалната гротеска може да се превърне в следваща трагедия. Хората се държат като заложници на тъмни сили с тъмни пари, които деформират обществата и волята на избирателите. Има някаква оптимистична ирония във факта, че точно представители на Демократическата партия подготвиха неотдавна проектозакон против тъмните пари в голямата политика. Виждам в това известен реванш на симпатичния за мнозина Бърни Сандърс, чиято кандидатура за президент изглежда беше спъната именно от тъмните пари на конкурентката му. Факт е, че фондацията на Хилари беше закрита два дни след изборите, без каквито и да било следващи разследвания. И е факт, че тъкмо президентът Обама внесе промени в правилата за предизборно финансиране така, че неограничено големи парични дарения да могат да влизат в сметките на кандидатите. Интересно – как никой, ама никой изобличител на корупцията не видя в тези промени най-малкото предпоставки за търговия с влияние?! Очевидно узаконената търговия с влияние не се брои за неморално явления – поне за тези, които са на власт. И на отсамния бряг на Атлантика – в добрата стара Европа финансовото заложничество е отколешно забавление за политически елити. Начинът, по който те се формират и се редуват на власт и в опозиция, разкрива сходни зависимости от тъмните пари в политиката. Системата се тресе от неотстраними противоречия, но така наречените системни партии продължават да я натрапват на европейците. Претендират за неотстранимо присъствие във властта, а когато на изборите все пак ги отстранят, обвиняват собствените си народи в популизъм. Забравят „Vox populi, vox Dei!” (Глас народен, глас Божи!) – всъщност не вярват в никакъв бог, освен в парите. Особено гласовити критици на популизма са неолибералните политици. Групата партии АЛДЕ е тяхното Брюкселско семейство, на което Системата възлага важни функции. От либералните партии се очаква да са вечният балансьор – нещо като постоянно присъствие във властта. С перманентното им съучастие се съставят правителства на така наречената „либерална демокрация“, която неусетно замени класическата, т.е. истинската демокрация. Странно как този термин навлезе в речника на европейските лидери, които внушават на електоратите си, че тъкмо либералната демокрация е въплъщение на всичките техни мечти и въжделения. А ако хората не са склонни да се хванат на тази въдица, тогава ги обвиняват, че са популисти. „Ако електоратът вземе напълно демократично решение, което обаче нарушава определени либерални принципи, либералите няма да го приемат. Така те поставят упражняването на демокрацията под условие…“ пише Ален дьо Беноа в интервю за вестник „Фигаро“. Нещо повече, неолибералите намразват собствения си народ, ако той отказва „да се води по акъла им“. Но най-мразят онези, които са ги изместили от позицията на балансьор в управляваща коалиция. А това вече се случи в България! Започва да се случва и на други места в Европа, където хората си припомнят, че в края на краищата все пак народът е суверен. Както казва известният френски мислител Сент Ив Д‘Аведр: „Суверенен е този народ, който има в себе си образователната, икономическата и съдебната власт!“ Интересно, за кой ли от съвременните народи това условие е изпълнено? И какво се случва с народа, ако образованието и икономиката му са в чужди ръце?! Ами ако тъмни пари арогантно се месят в работата на съдебната му власт? Или например религиозните институции в една суверенна страна получават външно финансиране – от чужди държави, фондации или източници на тъмни пари? Когато става дума за външна намеса във вътрешните дела на българския народ, не можем да избегнем темата за вероизповеданията. Проблемът тук не е просто финансов – той е стратегически! В него се отразява палитра от обществени, политически и цивилизационни предизвикателства пред България и Европа. Включва се както заплахата от тероризъм, така и многомилионната миграция, която дестабилизира страните от ЕС. Спонтанна, може би и целенасочена дестабилизация с ресурс от стотици милиарди долари. Такива суми се изразходват ежегодно за експорт на външни влияния (включително и религиозни) в и без това обърканото европейско пространство. Ислямският фундаментализъм отдавна е проникнал в Европа, не без съдействието на либералния фундаментализъм и неговата утопия за отворено общество. Парадоксалната симбиоза на фундаментализми е довела до състояние, което може да се нарече „разпорено общество“. В него потоците на тъмните пари свободно циркулират и могат да опорочат и политически, и социални, и религиозни взаимоотношения. Добре е нашата държава да проявява бдителност за това как и от кого се финансират вероизповеданията в суверенна България. Това не бива да става с чужди пари – все едно дали са получени официално от Дианета на Република Турция (който плаща 2 милиона годишно на Мюфтийството у нас), или идват от сумрачни кръгове, рекламиращи шериата. Тук е България, в сила са българските закони! Но още по времето, когато се приемаше Законът за вероизповеданията, бе очевидно как някой го саботира. Кристално ясното и принципно предложение на ВМРО за забрана на даренията отвън не получи подкрепа. Странно защо, но дори по-мекото и обтекаемо предложение на ГЕРБ не беше гласувано, заради „хатъра“ на либералните рекетьори. За тях като че ли Главното мюфтийство е един от инструментите за облагодетелстване от Прехода. В условията на този преход се стигна и до внушението, че ако искаме граждански мир, трябва да си плащаме на съответните политически брокери. Дали това беше рекет, или само шантаж – това е въпрос на нюанси. В интерес на справедливостта трябва да признаем, че някои от въпросните политически брокери изиграха като цяло положителна роля за формирането на т. нар. български етнически модел. Народът – в неговото инстинктивно единство на етнически и верски съставни части няма да забрави този принос. България е родина на всички ни, както и да се казваме, какъвто и да е бил пътят към вероизповеданието на нашите пра-деди. Ето защо е редно да признаем приносите, без да допускаме изкористяването им. А що се отнася до българския етнически модел, той е заслуга на многоликия и свестен човешки фактор, който обича и пази България. Той бе предшестван и подкрепен от българския антитерористичен модел, благодарение на който страната ни успя да се измъкне от двоен „омагьосан кръг“: – дестабилизация – тероризъм – още по-голяма дестабилизация… – терор – насилствен отговор на насилието – още повече тероризъм… Истината е, че България съумя да избегне трагедии като тези в Кавказ или в Босна. Ние не допуснахме да се сблъскат етносите, за които „велики“ външни сили бяха отредили печалната съдба на пушечно месо. Не позволихме на българска земя да пламне братоубийствена война, каквато бушуваше и на изток, и на запад от нас. С това вбесихме онези, които вече брояха свъхпечалбите си от доставки на оръжие и трафик на наркотици. България се измъкна от капана им. Понесохме жестоки удари, но си опазихме и държавността, и човещината. Великият Левски пише, че „що се отнася до делата български, то времето е в нас и ние сме във времето. То нас обръща и ние него обръщаме!“ Нека отнесем това към днешния ден и близкото бъдеще на страната ни. Да работим за нов обрат – към народозащитна политика, към повече суверенитет и в образованието, и в икономиката. Време е да се отърсим от влиянието на тъмните пари и в съдебната система, и в другите сфери на все така неудовлетворения ни стремеж към справедливост. Без справедливост няма демокрация. Само гласуването не е достатъчно, за да я гарантира. Процедурата може да бъде компрометирана от използването на „електорален башибозук“, купен с тъмни пари. Още по-сериозно стои въпросът за намесата на такива пари в предстоящите избори за европейски парламент. След тези избори стара Европа вече няма да е разпорено общество.  ", "date": "2019.03.14", "title": " Либералният шантаж\t\t\t"}
{"url": "https://trud.bg/%d0%bc%d0%b0%d1%80%d0%b8%d0%b5%d1%82%d0%b0-%d1%80%d0%b0%d0%b9%d0%ba%d0%be%d0%b2%d0%b0-%d0%bf%d0%b0%d1%88%d0%be%d0%b2%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd/", "text": "Защо съдията трябва да има гръбнак? Има ли безгръбначни магистрати? Основателно ли е подозрението, което тежи върху спецправосъдието от създаването му досега – че е призвано да подпечатва присъди срещу врагове на властта? По тези и други въпроси разговаряме с новия председател на Специализирания наказателен съд (СпСН) Мариета Райкова, чиято крехка красота е съчетана с доказано твърд характер и непререкаем авторитет в системата на правораздаването. – „Съдията трябва да има гръбнак – да устоява на опити за влияние и натиск“. Това заявихте, г-жо Райкова, пред съдебните кадровици, когато ви повериха ръководството на спецсъда, призван да наказва най-големите злосторници у нас – поръчкови убийци, наркотрафиканти, терористи, корумпирани политици.  – Да, съдията трябва да има гръбнак, да има сили да преодолява външни фактори на влияние и да взима справедливи решения, основани на закона и според неговото убеждение, че е успял да прозре истината и че прилага правилата по най-убедителния начин. – Запомнихте думите ви. Те означават ли, че във вашия 23-годишен юридически стаж сте виждали и безгръбначни магистрати?  – „Безгръбначни“? В този груб смисъл на думата не бих етикирала колегите си. Вероятно има сред тях такива, които се колебаят или притесняват да вземат решение, повлияни от външни настроения, действителност или факти, които не присъстват по делото. Произнасянето на присъда е едно от най-трудните задължения, но съдията е призван, с оглед работата си, да бъде устойчив и с по-висок праг на търпимост и към отрицателните обществени нагласи, и към негативизма, проявен от страни по делото, макар и в рамките на допустимото за процесуалното им поведение. – А спомняте ли си какво каза бившият шеф на МВР Цветанов, когато спецсъдът пусна задържаните по неговите акции „Захарно петле“, „Захар“, „Милкигруп“, „Универсалните“? Каза: „Някой ще забогатее сега“. Вие 5 години работите в този съд и сигурно знаете – забогатял ли е някой съдия?  – Трудно ми е да коментирам като съдия подобно изказване, още повече, че не знам в каква светлина е било направено. Знам обаче, че произнесените съдебни решения по визираните случаи са били публични и всеки е можел да види аргументите, с които са взети. Като гражданин и страничен наблюдател смятам, че работата на магистратите, както и информацията за тяхното имотно състояние е публична, достъпна и може да стане достояние на всеки. Нямам впечатления или преки наблюдения някой колега рязко да е повишил стандарта си на живот. Все пак искам да отбележа, че съдиите получават добри възнаграждения на фона на средната заплата за страната и са наясно, че всеки от тях носи отговорност за действията си и подлежи на проверка. Надявам се, че всеки съдия разбира отговорностите на тази професия, която освен „гръбнак“, изисква професионализъм и високо ниво на морал, и съвест. Изисква и нещо като „професионален егоизъм“- да държите повече на собствената си професионална чест, отколкото на репутацията на засегнатия от вашето съдебно решение. – На първата пресконференция за спецправосъдието преди 7 години първият шеф на спецпрокуратурата Светлозар Костов го нарисува като малко кученце, а срещу него – голям пес, който олицетворява мафията. Вие как бихте изобразили спецправосъдието сега?  – Вероятно г-н Костов е искал да онагледи предизвикателството, което е поело специализираното правораздаване през 2012 г., изправяйки се срещу организираната престъпност. Конкретна рисунка, изобразяваща спецправосъдието не мога да визуализирам. Смятам, че държавата, в лицето на своите органи, е по-силна от всички форми на престъпност и нейното влияние. Дори да е имало моменти, в които е изглеждало, че държавата проявява слабост и не може да противостои, това е било привидно или отдавна е преодоляно, и ние сме наясно, че никой не е по-силен или над нея. В този смисъл, бих сменила подтекста на рисунката на г-н Костов така, че да няма внушение за слаба държава. – Имате солиден опит като районен, градски и специализиран съдия. Основателно ли е, според вас, подозрението, което тежи върху спецсъда от създаването му – че е призван да подпечатва присъди срещу врагове на властта?  – В СпНС се гледат и дела, материализиращи значими икономически интереси. В този смисъл всяко наказателно производство може да бъде сочено като политически провокирано или обслужващо нечии интереси, поставяйки пред обществото въпроса „защо точно сега“ или „защо точно тези лица“. СпНС работи съобразно законите в България, решенията и присъдите подлежат на двуинстанционен контрол в лицето на Апелативния специализиран наказателен съд и Върховния касационен съд. Това е достатъчна гаранция за принципна липса на възможност за подпечатване на незоконосъобразни присъди. Печат ще има, но основан на закона и според извършеното от всеки, който го е нарушил. Бих цитирала и покойният председател на ВКС Румен Янков, който казваше, че съдебната система не може да работи селективно – тя или работи, или не работи. – Промяната в НПК, която повери на спецсъда делата за корупцията по високите етажи, ви даде шанс да докажете, че сте стожери на закона, а не юмрук на властта. Колко дела срещу корумпирани министри, депутати, кметове и областни управители бяха внесени при вас оттогава?  – В СпНС сега се разглеждат около 30 дела за т.нар. корупционни престъпления. Те са срещу министри, кметове, има и магистрати. Не бих си позволила да коментирам тези дела, нито да нарека някой корумпиран. Като съдия схващам презумпцията за невинност не просто като категория, гарантирана от процесуалните правила, а като общовалидно правило за поведение на всички представители на държавната власт – правило, недопускащо твърдение за вина, докато делото не е приключило окончателно. – Колко общо дела са постъпили при вас миналата година?  – За 2018 г. постъпилите дела са 7 778, има увеличение спрямо предходната година с над 700 дела. Значително се се увеличили делата, свързани със съдебен контрол върху досъдебните производства, каквито са производствата по мерки за неотклонение, за разрешаване на претърсване и изземване, и експлоатиране на СРС, разпити пред съдия. Това до голяма степен се дължи на разширената компетентност на специализираните институции и делата за корупционни престъпления. Битуваше схващането, че частните наказателни дела не са същински дела. Само че това са мащабни досъдебни производства, по които е възможно отправените искания за претърсване и изземване, например, да са 100, да се стигне до искане на мярка „задържане под стража“ на множество лица, което отнема значителен ресурс от съдийското време, изисква часове за запознаване с материалите по делото. Само производствата по съдебен контрол върху мерките за неотклонение м.г. са около 500, което онагледява за какъв труд става въпрос. Броят на постъпилите наказателни общ характер дела също не е малък. Не разполагаме още с данните за останалите окръжни съдилища за 2018 г., но последните данни за 2017 г. отреждат трето място на СпНС, след Софийски градски съд и Окръжен съд Пловдив. Средната натовареност на един съдия от СпНС през 2018 г. е 34,88 разглеждани дела на месец (32,71 през 2017) и 34,18 свършени дела на месец (31,91 през 2017). Тази натовареност отрежда първото място на съда сред останалите окръжни. – А колко осъдителни присъди сте издали? И колко оправдателни?  – За 2018 г. са постановени 58 присъди (47 през 2017), от които 45 са с осъдителен диспозитив. – От вас се очаква да наказвате „акули“, а не „цаци“. Делата ви са от стотици томове, има даже едно със 1145 тома, за данъчни престъпления. По колко такива дела се падат на един спецсъдия?  – Рекорди имаме, да. Няколко са делата с над сто тома, над 10 подсъдими, над 100 свидетели, над 20 вещи лица. В края на м.г. колеги ми обърнаха внимание, че повечето окръжни съдилища в правилата си за случайно разпределение са въвели критерии за тежки наказателни дела, които са „над 3 подсъдими“, „ над 5 тома“ и т.н., При нас това са нормални дела, като ние сме равнопоставени на другите окръжни съдилища по критерии за натовареност. – С колко време разполага един ваш колега, за да вникне в едно обичайно за спецсъда дело – с 20-ина подсъдими, двойно повече адвокати, над 100 свидетели и тъй нататък?  – За съдебните производства в СпНС важат същите процедурни правила, както и при другите съдилища в областта на наказателното правораздаване. Съдията тук разполага със същото време, както и всеки друг наказателен съдия, за да се подготви за първото по делото открито съдебно заседание – разпоредителното по гл.19 от НПК. Дали подсъдимите са един или 15, дали томовете са 1 или сто, срокът за подготовка и насрочване на разпоредителното заседание е двумесечен (по изключение тримесечен). Не ме разбирайте неправилно – законосъобразно е срокът да е един и същ при всички наказателни производства, независимо в коя част на България се водят. Съгласна съм, че не трябва да се приоритезират нашите дела и че на всички дела се дължи една и съща грижа, независимо дали се гледат пред общ или специализиран съд. Само че нашият административен и човешки ресурс трябва да е такъв, че да ни позволява да си свършим работата в същия срок, в които я вършат и останалите съдилища. Това изисква много лични усилия – да се подготвиш за открито разпоредително заседание по наказателно дело с голяма фактическа и правна сложност, като в същото време разглеждаш и други също толкова сложни наказателни дела, поемаш дежурства, преглеждаш съдебни протоколи. Иначе казано- натовареността на съдията в СпНС трябва да съответства на нормалната, съобразно съществуващите Правила за оценка на натовареността на съдиите, приети от ВСС. По тези критерии СпНС е свръхнатоварен и най-натовареният сред окръжните съдилища. – Колко още съдии са необходими при вас, за да може всеки от тях да върши работата си качествено?  – Към момента работещите съдии в Специализирания наказателен съд са 21, в това число председателят и двамата заместници. През април 2018г. проведохме общо събрание, излязохме със становище и уведомихме Съдийската колегия на ВСС за необходимостта от още 10 съдии, като реално отпуснатите бройки са 4 – отпуснати са ни 2 щатни бройки, на които в момента има командировани колеги, както и двама колеги от окръжни съдилища са постъпили по реда на чл.194 от ЗСВ. Аз и колегите ми ще продължим да настояваме за до 10 съдийски места увеличение, не преимуществено заради личното си усещане за претовареност, а заради обективните критерии за натовареност, показващи, че нашият съд е преминал границата на разумното натоварване (при установен критерий за нормално натоварване между 70 и 110 единици, средната натовареност на съдия при нас е била 147 единици през 2017 г. и се очаква да е около 180 единици за м.г. Изрично е посочено в Правилата за оценка на натовареността на съдиите, че индекс за натовареност над 180 означава предприемането на незабавни организационни и кадрови действия от страна на компетентните органи. – Известно е, че ви мъчи и жилищна криза. На ул. „Черковна“ не стигат съдебните зали, няма място за веществените доказателства – оръжия, взривове, компютри, книжа. По коридорите ви папките гонят човешки ръст, наредени по височина. Една ваша колежка казва, че нарочно ви държат в това невъзможно за нормална работа положение!  – Нашият сграден проблем е общоизвестен. Направи ми впечатление, че бе коментиран при изслушване на кандидати за ръководители на други съдилища, като безспорен и приоритетен проблем. За делата в коридорите, липсата на съдебни зали се знае. Надяваме се на бързо решение – изчакваме ДИКСИ окончателно да освободи сградата, след което Министерски съвет да я възложи за управление на ВСС, а после предстои нейното разпределение между ползващите я специализирани институции. Специализираният съд е с най-проблемно битово съществуване сред тях, както като кабинети за съдиите и съдебните служители, така и като съдебни зали. Ние работим в условията на непрекъсната сгъстваемост и ако сега постъпи многотомно дело, ще започне умуване къде да бъде разположено – вече нито има място в деловодствата, нито в охраняемите коридори. – По едно време най-често налаганото от спецсъда наказание беше 3 г. лишаване от свобода. Не е ли малко за престъпните групи, които не знаят друг начин да се сдобият с пари, освен като търгуват с наркотици, крадат или убиват?  – По отношение размера на постановените наказания по осъдителни присъди – няма общовалиден критерий. Определянето на наказание и размерът е в резултат на много фактори, които се обсъждат при постановяване на конкретната присъда. В обществото е натрупан известен дефицит на справедливост и всеки очаква присъди, които обаче няма как да играят ролята на отмъщение, тъй като целта на наказанието не е това. Присъдите, които се налагат при нас не са леки. При 38 лица м.г. година е наложено наказание между 3 и 10 г. лишаване от свобода, а при 117 лица става въпрос за ефективно наказание лишаване от свобода. Смятам, че е време при определянето на наказанията законодателството да наблегне на финансово-имущественото санкциониране, тъй като голяма част от извършените престъпления генерират финансов ресурс. Убедена съм, че ефектът върху извършителя на престъпление ще бъде много по-голям, както ползата за държавата и обществото. – Откакто сте в спецсъда, вие се произнасяте по искания на службите за СРС. Кога казвате „не“? Четете ли оперативните дела, преди да кажете „да“, когато им се прище на ченгетата преди да свършат каквато и да е друга работа, да подслушват и да следят?  – При нас в СпНС постъпват значителен брой искания за използване на СРС. Наясно съм, че това е търсен доказателствен способ от полицейските органи, когато се налага да бъдат установени обстоятелства и събрани доказателства за сложни престъпления, както и такива извършени от ОПГ, при липсата на лица, желаещи да свидетелстват за престъпна дейност и високата конспиративност на такъв вид престъпни сдружения. Давам си сметка, че корупционните престъпления и то по високите етажи на властта не се свързват с желание за съдействие от замесените страни. И аз, и колегите ми, които даваме разрешения за тях, разбираме, че понякога трябва да се тръгне от малкото, за да се стигне до по-високите нива в дадена структура или група лица извършващи престъпления. Това наше разбиране обаче не пречи да преценяваме наличието на основанията за прилагане на СРС и да кажем „не“, със съответните аргументи. Четем всички материали, включително и оперативни дела, въз основа на които да преценим основателността на искането за прилагане на СРС. – Колко процента от записаното със СРС и от показанията на агентите под прикритие вършат работа на съдиите?  – Не искам да навлизам в тази материя, но според мен е погрешно схващането, че всяко СРС води до конкретно доказателство или възможност за събирането му. С използването на тези средства може да се потвърдят дадени подозрения, да се отхвърлят такива, както и да се даде възможност за предприемане на някакви тактически действия от разследващите органи и прокуратурата. – Пострадалите от престъпления се възмущават, когато сключвате споразумения с бандити. Те признават вината си не защото са се разкаяли, а за да им намалите наказанията. Излизат и се връщат към криминалните си занаяти!  – Невъзможно е да бъдат определени по принцип приемливи граници на наказанието, което трябва да се наложи на подсъдим, както и размерите на наказание, което трябва да удовлетвори пострадалите лица. Темата може да е много дълга и да бъде обект на нечия дисертация. Не смятам, че е практика да се налагат леки наказания с факта на признаване на вината. Всеки случай е специфичен и сам за себе си. Сигурна съм, че има и неудовлетворени от съдебните решения, но също така смятам, че всяко наложено наказание има нужния дисциплиниращ и превантивен ефект, както върху извършителят, така и върху членовете на обществото. Наличието на първа присъда, наложена на дадено лице в повечето случаи има съществена тежест върху повторно наложено наказание. Вероятно трудно може да бъде компенсирано лице, пострадало от престъпление – в имуществен и морален план, но държавата разполага с механизми за това. Законът за подпомагане жертвите и пострадалите от престъпления е един от тях, но аз се надявам – на никой да не се налага. – Като опитен магистрат как ще коментирате, че често у нас решенията на съда не се изпълняват? Съдиите пращат в затвора бандит, той духва зад граница, спират строеж, той продължава, а се случва и депутатите да променят закона така, че съдебно решение, което не им изнася, да иде на вятъра…  – Свидетели сме на честа промяна на основни действащи закони и правила. Не смятам, че това е добре за когото и да било, особено ако се прави необмислено, прибързано и без оценка за въздействие върху средата, която се реформира. За лицата, отклонили се от изтърпяване на наложеното наказание, смятам, че това са изолирани случаи и е възможно да се дължи на известни пропуски в законодателството или на други причини. Сигурна съм обаче, че в днешния глобален свят, щом са известни трите имена и ЕГН-то на дадено лице, то няма как да се скрие. Такъв субект ще живее в постоянен страх, далеч от близките си, а някой ден ще бъде намерен и наказанието му приведено в изпълнение. Нашият гост  Мариета Райкова е родена на 15 юли 1969 г. в Павликени. Завършва СУ „Кл.Охридски“ (1993) В Работи като юрисконсулт (1993-1996), като следовател в Столична следствена служба (1997-2006) и като съдия в Софийския районен съд, Софийския градски съд и Специализирания наказателен съд (СпНС), който оглави през февруари – две години, след като заслужи ранга на върховен съдия във ВСК и ВАС.  ", "date": "2019.03.14", "title": " Мариета Райкова-Пашова, председател на Специализирания наказателен съд, пред „Труд“: Присъдата няма как да играе ролята на отмъщение\t\t\t"}
{"url": "https://trud.bg/%d0%b4%d0%b5%d1%80%d0%bc%d0%b5%d0%bd%d0%b4%d0%b6%d0%b8%d0%b5%d0%b2-%d1%80%d0%b0%d0%b7%d0%bc%d0%b0%d1%85%d0%b0-%d0%bf%d1%80%d1%8a%d1%81%d1%82-%d0%ba%d1%8a%d0%bc-%d0%b8%d0%b3%d1%80%d0%b0%d1%87%d0%b8/", "text": "Георги Дерменджиев, старши треньорът на „Левски“, е решен да затегне дисциплината в съблекалнята. Опитният спец е провел няколко разговора по темата с различни футболисти. Бившият наставник на „Лудогорец“ е дискутирал с Нуно Рейш бурната му реакцията при смяната в двубоя с „орлите“, загубен с 0:2. Дерменджиев е привикал и Живко Миланов на очна ставка, след като опитният бранител разкритикува играта на тима.  „Пред всички в отбора говорих с Нуно Рейш за реакцията му – обясни треньорът. – Тя не е породена от изваждането му от игра, защото иначе щеше да замине заплатата му. Той каза, че е реакция вследствие на слабата му игра и не е бил доволен от себе си. С Миланов също имах разговор по повод изказванията му. Не може един играч да говори така. Няма как той да иска да изглежда добре в нечии очи. Не трябва след мач да излизаме и да говорим едни неща, а след седмица – други. Аз поемам отговорността това да не се случва повече.“  Специалистът се върна и към причините за слабото представяне срещу лидера „Лудогорец“.  „Много коментираме този мач и аз знам защо е така – защото очакванията бяха много големи, но аз още тогава казах, че има реалности. Направихме задълбочен анализ, за да си извадим изводите и поуките. Една такава загуба трябва да ни подобри. Не мисля, че разликата с „Лудогорец“ е чак толкова голяма. Има я и тя се вижда, но мисля, че се получи един момент, в който играчите прекалено много искаха да спечелят. В крайна сметка обаче те не показаха максималните си възможности заради този психологически натиск. Отговорността им тежи, защото това е наслоено във времето. За толкова години загубиха три финала за купата, а също и в другите турнири. С времето те трябва да свикнат с това напрежение, защото не може да бъде нито оправдание за тях самите, нито на отбора пред феновете.“", "date": "2019.03.14", "title": " Дерменджиев размаха пръст на Живко Миланов"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%81%d0%bc%d1%8a%d1%80%d1%82-%d1%81%d0%bb%d0%b5%d0%b4-%d0%b8%d0%b7%d0%bf%d1%80%d0%b5%d0%b2%d0%b0/", "text": "Условна присъда от 2 г. затвор с 3-годишен отлагателен период наложи Окръжният съд в Шумен на шофьор, убил спътника си при неправилно изпреварване. Магистрати отнемат за 2 г. и книжката на непредпазливия водач – 50-годишният С.С. от град Нови пазар. Иницидентът станал на магистрала „Хемус“ на 28 май м.г. преди бензиностанцията в посока Шумен-Варна, където шофьорът-виновник зад волана на мерцедеса си решил да изпревари опел. Сторил го отдясно и то преди опелът, който също изпреварвал, да се е прибрал в дясната лента. Освен това, мерцедесът се движел със 168 км/ч при допустими на аутобана 140 км, пише в съдебното решение. При маневрата мерцедесът се блъснал в опела, в мантинелата и се преобърнал. 45-годишният Жеко Д. от с.Стоян Михайловски, който се возел на предната седалка издъхнал от получените травми. Осъденият дължи 910 лв. деловодни разноски и може да обжалва наказанието пред втора съдебна инстанция.", "date": "2019.03.14", "title": " Условна присъда за смърт след изпреварване"}
{"url": "https://trud.bg/%d0%bf%d0%be%d1%80%d0%b5%d0%b4%d0%bd%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%be%d1%82%d0%ba%d1%80%d0%b8-%d0%bd%d0%be%d0%b2-%d0%ba%d0%be%d0%bc%d0%bf%d1%8e%d1%82%d1%8a%d1%80%d0%b5%d0%bd/", "text": "СУ „Христо Ботев” в гр. Славяново, община Плевен е поредното училище, което откри нов компютърен кабинет, оборудван с дарение от Стопанска академия „Димитър А. Ценов”. В продължение на дарителската традиция, академичното ръководство взе решение да бъдат подпомагани учебни заведения и институции, като им се предоставя безвъзмездно офис техника, която е запазена, но вече е морално остаряла за обучение на студентите. Компютърните конфигурации, обаче са подходящи за учебния процес в средните училища и за ползване от административни служители. Свищовската академия дари на училището в Славяново 15 употребявани компютри, монитори и клавиатури, които са подходящи за обучение на ученици, за работа с електронни таблици, текстообработка, презентации и Интернет. Новооткритият кабинет ще се използва за обучение на учениците от начален курс при провеждане на часовете по Компютърно моделиране. В рамките на националната програма „Информационни и комуникационни технологии в системата на предучилищното и училищното образование”, е изградена безжична WiFi мрежа в цялото училище. „Благодарение на ползотворното ни партньорство със СА „Д. А. Ценов”, което вече неколкократно даде поле за изява на по-големите ни възпитаници, сега вече и малчуганите ще откриват пред себе си нови хоризонти”, подчертаха учители от началния курс в СУ „Христо Ботев”, гр. Славяново. С дарени от Стопанска академия компютърни конфигурации през есента на 2018 г. в свищовската ПДТГ „Димитър Хадживасилев” бе оборудван нов компютърен кабинет за учебна практика. След получени писма от ръководители на институции, в които техниката е остаряла или недостатъчна, сред подпомогнатите през последните години с дарения на компютърни конфигурации са община Свищов, Дирекция „Социално подпомагане”, ПБНЧ „Еленка и Кирил Д. Аврамови – 1856”, Туристическо дружество „Ал. Константинов”, детски градини и организации на хора с увреждания в Свищов, военното формирование в гр. Белене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Поредно училище откри нов компютърен кабинет с дарени конфигурации от Стопанска академия"}
{"url": "https://trud.bg/%d0%ba%d0%be%d0%b9-%d0%bf%d1%83%d1%81%d0%ba%d0%b0-%d0%b3%d0%b5%d1%80%d0%b1-%d0%bf%d0%be-%d0%bf%d1%8a%d1%80%d0%b7%d0%b0%d0%bb%d0%ba%d0%b0%d1%82%d0%b0/", "text": "За втори път през последните два месеца ГЕРБ бе пуснат по пързалката на тъпо законодателно поведение. Един смешник от зората на прехода излъга премиера Борисов да правят промени в гласуван от Парламента, но не влязъл в сила закон – Изборният кодекс. Този на всичкото отгоре е и юрист, бил е дори конституционен съдия. Георги Марков му е името и приносът му ГЕРБ да бъде освиркан от публиката е очевиден. Слава богу, някои по-обикновени хорица са обяснили на премиера Борисов, че обществените и политически реакции могат да бъдат овладяни с корекции на кодекса, но след влизането му в сила или при разглеждане на евентуалното президентско вето. Белята в случая е, че гражданството оценява грешния заден ход на ГЕРБ като полягане на БСП след острата реакция на червените. И едва позараснали раните от злополучните фокуси с Изборния кодекс, някой друг смешник курдиса ГЕРБ върху бурето с барут, наречено Закон за вероизповеданията и пална фитила опрощаване на дълговете уж на вероизповеданията, но всъщност на мюфтийството. Фитилът горя два дни и малко преди да стигне до барута, ГЕРБ дойдоха на себе си и им светна, че играта може да се изиграе далеч по-интелигентно и спокойно относно дълговете на мюфтийството специално. За съжаление, както и при първия случай, ГЕРБ със сигурност ще инкасира електорални загуби в резултат на прибързано, необмислено и със силен привкус на политическа комбинация действие. А във въздуха остава да виси със страшна сила въпросът кой успя да пусне два пъти за два месеца ГЕРБ по политическата пързалка. Не е Георги Марков.                        ", "date": "2019.03.14", "title": " Кой пуска ГЕРБ по пързалката"}
{"url": "https://trud.bg/%d0%be%d1%82-%d0%bf%d0%b5%d1%82%d0%b5%d1%80%d0%b1%d1%83%d1%80%d0%b3-%d0%bf%d0%b8%d1%88%d0%b0%d1%82-%d0%bd%d0%b0-%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b8%d1%82%d0%b5-%d1%82%d0%b5%d0%b0/", "text": "С Диплом за философско-психологически прочит на прозата на Андрей Платонов бе отличен моноспектакъла „Семьон“ на Сливенския драматичен театър. Отличието бе присъдено на 12-тото издание на Международния театрален фестивал „Монокъл“ в Санкт Петербург, Русия, съобщиха от театъра. Представлението бе селектирано за участие в престижния фестивал и представено на сцената на театър „Балтийский дом“ на 27 февруари. В писмо до Сливенския театър,  генералният директор на петербургския фестивал Сергей Григориевич  Шуб  благодари на директора Радост Костова за участието на сливенските театрали и я уведомява, че „спектакълът Семьон“ е станал значително събитие на фестивала. Успешното му представяне, което предизвикало одобрението на публиката и на професионалистите, е повод за присъждането на Диплом за философско-психологически прочит на текстовете на Платонов. В писмото си Сергей Шуб изразява надежда за продължаване на творческото сътрудничество със Сливенския театър. „Семьон“ бе представен на „Монокъл“ в Петербург редом с интересни моноспектакли от Полша, Словакия, Литва, Армения, Беларус и други държави. Голямата награда на фестивала бе присъдена на документален моноспектакъл от Армения, посветен на войната в Нагорни Карабах. Сливенските театрали – режисьорът на представлението Ивайло Гандев и актьорът Димитър Марков, са били посрещнати изключително радушно от театралната общественост в Петербург, а техният „Семьон“ – награден с продължителни аплаузи след представлението. За него били получени ласкави отзиви и на последвалото обсъждане, на което, освен публика и медии, говорил и Валери Виюга – изследовател на творчеството на Платонов, доктор на филологическите науки от Института по руска литература към Руската академия на науките. Много комплименти за изпълнението си получил от възхитените петербургски зрители актьорът Димитър Марков. Ивайло Гандев и Димитър Марков се завърнаха от Петербург със самочувствие и вяра във възможностите на българския  театър да вълнува сърцата и да провокира въображението на публиката не само у нас, но и в чужбина. След гостуването на фестивала във Воронеж, представянето на „Семьон“ в Петербург е четвърто представление в чужбина на спектакъла. Той беше създаден преди по-малко от две години, като дипломно представление на специализанта по режисура в НАТФИЗ при проф. Пламен Марков – Ивайло Гандев, след което влезе в афиша на театъра.", "date": "2019.03.14", "title": " От Петербург пишат на сливенските театрали: „Семьон“ се превърна в значително събитие"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82-%d0%bc%d0%be%d0%b4%d0%b5%d1%80%d0%bd%d0%b8%d1%82%d0%b5-%d0%b1%d0%b5%d0%bb%d1%82%d1%8a%d1%87%d0%bd%d0%b8-%d0%b4%d0%b8%d0%b5%d1%82%d0%b8-%d1%81%d0%b0-%d0%be/", "text": "Широко рекламираните от фитнес инструктори белтъчни диети са опасни за бъбреците. Това съобщи във Варна националният консултант по детска нефрология доц. Анелия Буева. Прекомерната консумация на месо е рискова не само за подрастващите, но и за възрастните, тъй като бъбреците се претоварват и умират нефрони, които не могат да се възстановят. „Лошото е, че никой не казва на младежите, че този тип популярно хранене може да доведе до увреждания на по-късна възраст“, коментира доц. Буева. Според нея бъбречното здраве на българите е застрашено още от прекомерната употреба на сол и наднорменото тегло. При децата като рисков фактор за развитие на хронични бъбречни заболявания експертът посочи вродените аномалии на отделителната система и повишения белтък в урината. Затова е добре родителите на деца над 7 г. да ги водят на профилактичен преглед поне веднъж годишно, посъветва доц. Буева. Тя апелира Световният бъбречен ден – 14 март, да се отбелязва и в гимназиите, за да могат по-големите ученици да се запознават с рисковете за здравето си. Един от тях е околната среда и по-специално пластмасите, посочи доц. Стефан Кривошиев, председател на Българската бъбречна асоциация. По думите му близо 15% от хората с болни бъбреци у нас не знаят, че имат проблем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Експерт: Модерните белтъчни диети са опасни за бъбреците"}
{"url": "https://trud.bg/%d0%bd%d0%b5%d0%bc%d1%81%d0%ba%d0%b8%d1%8f%d1%82-%d1%84%d1%83%d1%82%d0%b1%d0%be%d0%bb-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0/", "text": "Немският футбол катастрофира на фаза 1/8-финали в Шампионската лига. „Байерн“, „Борусия“ и „Шалке“ отпаднаха и то от старите си английски съперници при шокираща голова разлика – 3:17. Последният звучен шамар отнесе актуалният първенец в Бундеслигата, воден от Нико Ковач. „Байерн“ загуби с 1:3 у дома от „Ливърпул“. А допреди 3 сезона „баварците“ биеха наред опоненти от Острова. „Арсенал“ например отнесе 15 гола в три срещи. Реалността обаче вече е различна. През миналото лято актуалният световен шампион Германия изхвърча още в групите на Мондиал 2018 в Русия. Сега сривът бе и на клубно равнище. „Няма план, няма смелост и това е краят на „Байерн“, написа немският вестник „Кикер“.  Националният всекидневник „Франкфуртер Алгемайне Цайтунг“ дори е по-краен:  „Байерн“ е само макет на гигант – пише изданието. – Отборът записа най-слабото си и безжизнено представяне в турнира от много време насам. Големият балон се спука, а от него остана само въздух“. Особено критичен към представянето на гранда от Мюнхен бе звездата на тима Роберт Левандовски. Нападателят публично разкритикува треньора Ковач. „В първият мач, завършил 0:0, ние не опитахме да рискуваме и да вкараме гол на „Анфийлд“ – каза полякът. – В реванша беше същото. Не се опитахме да играем офанзивно, изобщо не пробвахме да вкараме попадение. Нямахме много шансове и това беше основният проблем. Ядосан съм, защото трябваше да се справим по-добре“. Подобно мнение изрази и съотборникът му Матс Хумелс. „Ще има множество дискусии за нивото ни на представяне в Шампионската лига през тази кампания – каза бранителят. – Трябва да отдадем заслуженото и на Юрген Клоп. Той е треньор, който може да се възползва от слабите страни на съперника. А нашата игра не вървеше никак чисто. Не изградихме добре офанзивните си действия“ В Германия поздравиха мениджъра на „Ливърпул“ и за пореден път намекнаха за интерес към него. „Всички видяха защо „Байерн“ го иска толкова много“, написа сайтът „Гол.ком“. Клоп показа, че не мисли за подобен вариант, като дори заяви, че успехът е зарадвал феновете на бившия му клуб „Борусия“ (Дортмунд). „Няма значение кой ще ни се падне в следващата фаза – каза треньорът. – Момчетата обичат този турнир и в него показват най-доброто от себе си. Убеден съм, че съм зарадвал доста хора в Дортмунд, което също е хубаво. Това бе страхотна европейска вечер за „Ливърпул“. Така за първи път от сезон 2008/2009 на четвъртфиналите ще участват 4 английски тима. „Ливърпул“ се присъедини към манчестърските „Юнайтед“ и „Сити“, както и лондонския „Тотнъм“. Класирането стана факт, благодарение на силните изяви на играчите на Клоп. Сенегалецът Садио Мане заби два гола при успеха, а един добави Вирджил ван Дайк. Бранителят може да се похвали с 3 опънати мрежи в последните си 4 мача за тима във всички турнири. Мане пък вече е голмайстор номер 1 на отбора в Шампионската лига със 7 попадения. Всичко това за сметка на „Байерн“ и… Мануел Нойер. Стражът допусна груба грешка при първия гол на „Ливърпул“. А мачът бе под номер 100 за него в турнира, с което стана четвъртият немски играч по брой срещи в надпреварата. Снимка: Twitter  ", "date": "2019.03.14", "title": " Немският футбол катастрофира!"}
{"url": "https://trud.bg/%d0%be%d1%82-%d0%b8%d0%bc%d0%b5%d0%bd%d0%b8%d0%b5-%d0%b7%d0%b0-1-%d0%bc%d0%b8%d0%bb%d0%b8%d0%be%d0%bd-%d0%b4%d0%be%d0%bb%d0%b0%d1%80%d0%b0-%d0%b2-%d0%ba%d0%b2%d0%b0%d1%80%d1%82%d0%b8%d1%80%d0%b0/", "text": "Певицата Деми Ловато, която наскоро отпразнува 6 месеца трезвеност, замени огромната си къща с площ от 510 кв.м. на стойност близо 10 милиона долара, за жилище на 22-ия етаж на луксозна сграда, с месечен наем от 35 000 долара. Основната причина Деми да промени дома си, според източници, говорили през TMZ, са лошите спомени в къщата й от миналото лято, когато тя прие свръхдоза Оксикодин, който я вкара в спешното. Последваха дълги месеци на лечение от зависимостта й, като наскоро тя се похвали в Instagram, че от половин година не е приемала никакви наркотици, лекарства и алкохол. Имението на певицата в Лос Анджелис, което е пуснато на имотния пазар, предлага 4 спални и 5 бани, паркинг за 12 коли и още един куп удобства и екстри, които може да видите във видеото: Новият дом на певицата е с месечен наем от 35 000 долара и се намира в луксозен комплекс, предлагащ вътрешни и външни басейни, фитнес зали, частен парк, отворена кухня и дори помещения за игри и кино. Най-хубавата част от него обаче, е гледката към центъра на Лос Анджелис от 22-ия етаж.", "date": "2019.03.14", "title": " От имение за 1 милион долара в квартира за $35 000 месечно"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%b3%d0%b5%d0%bd%d1%87%d0%be-%d0%b3%d0%b5%d0%bd%d1%87%d0%b5%d0%b2-%d1%83%d1%87%d0%b0%d1%81%d1%82%d0%b2%d0%b0/", "text": "По покана от председателя на Европейския комитет на регионите Карл-Хайнц Ламберц кметът на Свищов Генчо Генчев участва в Осмата Европейска среща на високо равнище на регионите и градовете, която се провежда на 14 и 15 март в Букурещ, Румъния. Формът в сградата на Парламента в Букурещ е под мотото „За (Нова) Европа“ и е едно от най-важните събития по време на Румънското председателство на Съвета на ЕС. На нея местните политици заедно обсъждат изискванията и предложенията на градовете, и регионите за бъдещето на Европейския съюз. Като един от 100-те млади изборни представители на Срещата на върха, кметът на Свищов участва в дебатите като представи своя район, реализираните проекти и очакванията към ЕС. Събитието е най-мащабната инициатива на Европейския комитет на регионите (КР), се провежда на всеки две години, като целта му е дебат между повече от 500 местни и регионални избрани представители, и лидери от целия Съюз по актуални теми от дневния ред на Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Кметът на Свищов Генчо Генчев участва в Европейската среща на високо равнище в Букурещ"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4/", "text": "Трябва да се фокусираме върху качеството и да повишим прозрачността, отчетността и отговорността на всяко ниво на държавното управление, защото каквито и икономически, данъчни, социални модели да прилагаме, те ще се окажат неефективни. За това апелира президентът Румен Радев в заключителното си изказване на кръглата маса „За конкурентоспособна и просперираща българска икономика“, която се състоя под негов патронаж, съобщават от президентството. Форумът е организиран от Асоциация на индустриалния капитал в България, Българска стопанска камара и Българска търговско-промишлена палата и в него участваха представители на националните работодателски организации, на правителството и икономически анализатори. „Държавата трябва да изгражда прозрачна, справедлива и устойчива бизнес среда, в която българският бизнес да разгърне спокойно своя потенциал – с ясна, стабилна правна рамка, свободна от всякакви лобистки хватки“, заяви Румен Радев. Във връзка с това той отново призова за уеднаквяване на механизма при внасяне на законопроекти – не само предложенията на Министерския съвет да бъдат предхождани от обществено обсъждане и да са придружени с оценка за въздействие, а това да важи и за законодателните инициативи на народните представители. „Трябват ясни критерии, за да не изпада бизнесът „в засада“ в някои случаи“, допълни Румен Радев. Като краен участник в законотворческия процес, дори и с риск да стана „шампион“, ще продължа да бъда бариера за лобистко законодателство, което е във вреда на българския бизнес, чрез налагане на вето и сезиране на Конституционния съд, заяви президентът. Той се ангажира да организира срещи и дискусии, на които да се набелязват решенията за проблемите на икономическия сектор и на бизнеса. „Ще продължавам да съдействам за търсене на стратегически решения и установяване на по-добра бизнес среда“, отбеляза президентът. Румен Радев посочи, че ще продължи да организира двустранни бизнес форуми при свои визити зад граница и при посещение на чуждестранни президенти у нас. Като свой приоритет президентът открои и подкрепата за образованието, науката и иновациите, които спомагат за увеличаването на добавената стойност на българската индустрия, чрез изграждането на необходимата научна и изследователска инфраструктура. Държавният глава заяви, че следващият етап на Българо-швейцарската програма трябва да се фокусира върху създаването на изследователски център у нас, от който да могат да се възползват както български, така и швейцарски компании. Президентът призова за еднакъв достъп до обществени поръчки за всички фирми, а не само на определен кръг от тях, и за финансова дисциплина. „Това означава да се проследи ефективността на всеки един лев от публичния ресурс – от разписването на бюджета до реденето на павета на „Граф Игнатиев“, заяви президентът. Румен Радев посочи, че ако се „наливат“ обществени ресурси в проекти, без накрая да се констатира високо качество, това може да е индикатор за три проблема – наличие на корупция, или непрофесионална администрация или мързелива администрация, която се приема за несменяема. Трябва да изискваме високо качество, защото то е нашият атестат за нивото на амбициите ни за бъдещето на държавата ни, за образа ни пред света, допълни Румен Радев. Хората и бизнесът в България загубиха доверие в българската антикорупционна система, заяви президентът. По думите на Радев, пример за това е оживлението, предизвикано у нас от новината Лаура Кьовеши да стане европейски главен прокурор. Ако под давлението на чужди служби в България се разкрият крупни корупционни схеми и се стигне до ефективни присъди, ако това се случи отвън, а не отвътре, това ще означава, че България е капитулирала пред корупцията, каза Румен Радев. Президентът посочи, че от бизнеса у нас се очаква да не генерира сива икономика, да не корумпира администрацията, а да развива конкурентоспособност и човешкия си капитал чрез обучение на персонала, с инвестиции в научна развойно-изследователска дейност. Нека преди да правим опити да привличаме работници отвън, бизнесът да си отговори на въпроса прави ли достатъчно да задържа българската работна ръка в страната, апелира още Румен Радев и обърна внимание, че трябва да се включват пълноправно и хората с увреждания. Без трансформация на модела на наука и образование у нас, не можем да трансформираме и българската икономика – няма да постигнем по-висок икономически растеж, висока добавена стойност, още по-малко ще неутрализираме рисковете на бъдещето при адаптиране на нашата икономика към глобалните процеси и конкуренция, заяви президентът. След като в началото на конференцията президентът подчерта значението на диалога за икономическия растеж между държавата, бизнеса, образованието и науката, в заключителното си изказване Румен Радев подчерта и важността от ясни процедури и правила, които всеки един от тези участници да очаква. „Всяко разминаване в комуникацията и взаимодействието рано или късно води до катастрофа“, посочи държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Президентът Радев: Държавата трябва да изгражда прозрачна, справедлива и устойчива бизнес среда"}
{"url": "https://trud.bg/%d0%b3%d0%b0%d0%b1%d1%80%d0%be%d0%b2%d0%ba%d0%b0-%d0%b5-%d1%81-%d0%ba%d0%be%d0%bc%d0%be%d1%86%d0%b8%d0%be-%d1%81%d0%bb%d0%b5%d0%b4-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81-%d1%86/", "text": "46-жена е в болница с комицио, но без опасност за живота, след като в сряда е била нападната от непълнолетен, съобщават от Областната дирекция на МВР в Габрово. Екшънът се разиграл около 17 ч. на бул. „Могильов”. Жената вървяла по тротоара, когато непълнолетният започнал да я удря в главата, грабнал мобилния й телефон и избягал. Подаден бил сигнал към полицията. Униформените успели да заловят бързо момчето и го отвели в ареста. Пострадалата е транспортирана в местната болница, където е настанена с комоцио, но без опасност за живота. Младежът остава в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Габровка е с комоцио след нападение с цел обир от непълнолетен"}
{"url": "https://trud.bg/%d0%b4%d0%b6%d0%b5%d0%bd%d0%b8%d1%84%d1%8a%d1%80-%d0%bb%d0%b0%d0%b2-%d1%85%d1%8e%d0%b8%d1%82-%d1%81%d0%b5-%d0%ba%d1%8a%d0%bf%d0%b5-%d1%81-%d1%82%d0%b8%d0%b0%d1%80%d0%b0/", "text": "Тя е любима актриса от малкия екран, тъй като успява да блесне в няколко успешни сериала, но оставя своята следа и в киното, както и в музикалната индустрия. На 21-и февруари Дженифър Лав Хюит отпразнува 40-я си рожден ден, така че нека да видим някои от по-значимите моменти в живота й. Ролята, с която успява да изгрее като актриса е на Сара Рийвс в „Маса за петима”, която изпълнява в продължение на пет сезона. Макар че е телевизионна любимка, участвала в успешните „Шепот от отвъдното” и „Списъкът с клиенти”, Дженифър успява да остави своята следа и на големия екран и всичко започва с главната й роля в „Знам какво направи миналото лято” (1997). Освен успешна актриса, Дженифър е и талантлива певица. Тя започва като беквокал, а по-късно записва и първия си студиен албум, Love Songs, когато е на 12, но той излиза на пазара само в Япония. Тя записва още 3 албума, като последният е от 2002, и 12 сингъла. Като млада ходи на уроци по степ, джаз и балет, освен това участва и в трупа, която обикаля Европа и Съветския съюз. Пробва се и като писател с книгата The Day I Shot Cupid, в която говори за любовта и срещите. Успява да привлече вниманието на хората с глава, посветена на vajazzling (пищно украсяване на интимните части на жената), за което говори открито. След много опити да открие правилния партньор, Хюит се омъжва за Брайън Халисей през 2013 г., с когото си партнира в „Списъкът с клиенти”. Двойката има две деца, момиче и момче.  Дженифър твърди, че е почитателка на Гуинет Полтроу и в нощта, преди Полтроу да спечели „Оскар” за „Влюбеният Шекспир”, Хюит й изпраща тридесет розови рози, придружени от писмо, в което тя изразява възхищението си към актрисата. Двете се срещат година по-късно. Хюит е неизменна част от списъците с най-сексапилните жени и с тяло като нейното, това е напълно заслужено. Говори се, че нейните извивки са вдъхновили Джон Мейър да напише хит сингъла си, Your body is a wonderland. Странен факт: на няколко пъти Дженифър споделя, че когато си взема вана, носи тиара.", "date": "2019.03.14", "title": " Дженифър Лав Хюит се къпе с тиара"}
{"url": "https://trud.bg/%d1%83%d0%bd%d1%82%d0%be%d0%bd%d0%b4%d0%b6%d0%b8-%d0%bf%d0%be%d0%b4%d0%bf%d0%b8%d1%81%d0%b0-%d1%81-%d0%bb%d0%b5%d0%b2%d1%81%d0%ba%d0%b8-%d0%b8-%d0%b7%d0%b0%d1%8f%d0%b2%d0%b8-%d0%b3%d0%be%d1%82/", "text": "Седрик Унтонджи е готов да дебютира за „Левски“. Това заяви френският защитник веднага след като бе представен официално. Договорът му е до края на сезона, но с опция за продължаване. „Намирам се в много добро физическо състояние – каза Унтонджи. – Готов съм на 1000% за игра“.  От „Герена“ признаха, че защитникът е гледан на видео. „Мисля, че има данни да играе в „Левски“ – каза треньорът на тима Георги Дерменджиев. – Физически е готов, тестван е, но е нужна макар и кратка адаптация“. „Сините“ разкриха, че времето ги е притиснало около трансфера, като добавиха, че клубът се нуждае от човек, който да носи отговорност около правенето на селекцията за в бъдеще. В „Левски“ от сега са започнали разговори с шефовете следващите трансфери да бъдат правени в срок, за да не се стига до сделки в месеци, когато шампионатът е в разгара си.", "date": "2019.03.14", "title": " Унтонджи подписа с „Левски“ и заяви: Готов съм за игра"}
{"url": "https://trud.bg/%d0%be%d0%b1%d0%bb%d0%b0%d0%b3%d0%b0%d0%bd%d0%b5-%d0%bd%d0%b0-%d1%85%d0%be%d1%80%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%b8-%d0%bd%d0%b0-%d1%81%d1%8a%d0%b4%d1%80/", "text": "Годишните данъчни декларации за доходите на гражданите се подават от 10 януари до 30 април. Затова в рубриката на “Труд” “Данъчна консултация” представяме позицията на НАП за това може ли пожизнено да се ползва решение на ТЕЛК за намалена работоспособност. Допълнително посочваме какви осигуровки се дължат за съдружник в новорегистрирано дружество. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. I Облекчение за хора с увеждания Пенсионер притежава решение на ТЕЛК с 90% намалена работоспособност със срок на валидност 2 г., което е изтекло на 1 май 2018 г. Поставен е въпросът: Счита ли се притежаваното решение на ТЕЛК за пожизнено и трябва ли за целите на ползване на данъчното облекчение по чл.18 от Закона за данъците върху доходите на физическите лица (ЗДДФЛ) да се издаде друго решение? Съгласно чл. 18, ал. 1 от ЗДДФЛ сумата от годишните данъчни основи за лица с 50 и с над 50 на сто намалена работоспособност, определена с влязло в сила решение на компетентен орган, се намалява със 7920 лв., включително за годината на настъпване на неработоспособността и за годината на изтичане срока на валидност на решението. Съгласно пар.10а, ал.3 от ПЗР на ЗДДФЛ в сила от 01.01.2012 г., лицата с намалена работоспособност 50 и над 50 на сто, установена след навършване на възрастта за придобиване право на пенсия за осигурителен стаж и възраст по чл. 68 от Кодекса за социално осигуряване, както и лицата, навършили възраст за придобиване право на пенсия за осигурителен стаж и възраст по чл. 68 от Кодекса за социално осигуряване, в срока на решението на ТЕЛК (НЕЛК), ползват данъчно облекчение за лица с намалена работоспособност по реда на този закон, независимо от определения в експертното решение срок. В случая решението на ТЕЛК е валидно до 1 май 2018 г. Ако сте навършили възраст за придобиване право на пенсия за осигурителен стаж и възраст по чл.68 от КСО в срока на решението, т.е. преди 1 май 2018 г., ще може да ползвате право на данъчно облекчение по чл.18 от закона не само за 2018 г., но и за следващите данъчни години, ако няма промяна в така действащия към момента данъчен закон. II Осигуровки за съдружник в новорегистрирано дружество Гражданин е вписан за съдружник и управител в новорегистрирано дружество с ограничена отговорност. В качеството на управител няма определено възнаграждение. Поставен е следният въпрос: По какъв ред трябва да се осигурява лицето? Упражняването на трудова дейност е основна правопораждаща предпоставка за възникване на основание за осигуряване за държавното обществено осигуряване. На основание чл. 10 от КСО, осигуряването възниква от деня, в който лицата започват да упражняват трудова дейност по чл. 4 или чл. 4а, ал.1 от КСО, и за който са внесени или дължими осигурителни вноски, и продължава до прекратяването й. Фактът, че едно лице е управител на търговско дружество не е достатъчен, за да възникне задължение за осигуряване. Видно от разпоредбата на чл. 10 от КСО, това задължение ще възникне от момента, в който лицето започне да упражнява трудова дейност. Дейността по управление на търговско дружество се различава по своя характер и същност от упражняваната трудова дейност в търговските дружества от съдружниците в качеството на самоосигуряващи се лица. Именно поради това, в КСО са предвидени отделни, самостоятелни основания за осигуряване на лицата, упражняващи тези две дейности. Управителите на търговски дружества подлежат на задължително осигуряване по реда на чл.4, ал.1, т.7 от КСО за общо заболяване и майчинство, инвалидност поради общо заболяване, старост и смърт, трудова злополука и професионална болест и безработица. Осигурителните вноски за държавното обществено осигуряване за тези лица се дължат върху получените, включително начислените и неизплатените, брутни месечни възнаграждения или неначислените месечни възнаграждения, но върху не по-малко от минималния осигурителен доход по основни икономически дейности и квалификационни групи професии, и не повече от максималния месечен размер на осигурителния с доход, определени със Закона за бюджета на държавното обществено осигуряване (ЗБДОО) за съответната година (основание чл. 6, ал. 3 от КСО). „Неначислени възнаграждения” за лица, упражняващи трудова дейност като управители на търговски дружества са дължими възнаграждения, които не са намерили отражение в счетоводството на дружеството, в противоречие с някои от основните принципи, залегнали в Закона за счетоводството (ЗСч). Дължими възнаграждения са тези, които са договорени или определени по съответния ред съобразно вида на търговското дружество. Възнаграждението може да е определено с договора за управление, да е посочено в дружествения договор, съответно учредителния акт, да е определено с решение на съответния орган на дружеството или по друг начин. В случаите, в които с договора за управление и контрол, учредителния акт, с решение или по друг начин не е договорено възнаграждение, вноски по реда на чл.4, ал.1, т.7 от КСО не се дължат. В хипотезата, в която съдружници в търговски дружества извършват трудова дейност с личен труд в дружествата, те подлежат на задължително осигуряване по реда на чл.4, ал.3, т.2 от КСО за инвалидност поради общо заболяване, за старост и за смърт. По свой избор могат да се осигуряват и за общо заболяване и майчинство (чл. 4, ал.4 от КСО). Осигурителните вноски са изцяло за тяхна сметка и се дължат авансово върху месечен осигурителен доход между минималния и максималния месечен размер на дохода, определен със ЗБДОО за съответната година (чл. 6, ал.8 от КСО). Тези лица определят и окончателен размер на осигурителния доход по реда на чл. 6, ал.9 от КСО. Определяне на вноските за самоосигуряващи се лица Самоосигуряващите се лица се осигуряват по ред, определен с Наредбата за обществено осигуряване на самоосигуряващите се лица, българските граждани на работа в чужбина и морските лица (НООСЛБГРЧМЛ). Задължението за осигуряване възниква от деня на започване или възобновяване на трудовата дейност и продължава до нейното прекъсване или прекратяване (чл. 1, ал.1 от НООСЛБГРЧМЛ). При започване, прекъсване, възобновяване или прекратяване на всяка трудова дейност, самоосигуряващото се лице подава декларация по утвърден образец от изпълнителния директор на Националната агенция за приходите (НАП) до компетентната териториална дирекция на НАП, подписана от него, в 7-дневен срок от настъпване на обстоятелството (чл. 1, ал.2 от НООСЛБГРЧМ). За лицата, които получават доходи от дейности на различни основания по чл. 4 от КСО, чл.6, ал.11 от кодекса регламентира, че осигурителните вноски се внасят върху сбора от осигурителните им доходи, но върху не повече от максималния месечен размер на осигурителния доход, по следния ред: 1. доходи от дейности на лицата съгласно последователността, посочена в чл. 4, ал.1 и ал.10 от КСО; 2. доходи от обезщетения, изплащани по КТ или по специални закони, върху които се дължат осигурителни вноски; 3. осигурителен доход като еднолични търговци, собственици или съдружници в търговски или в неперсонифицирани дружества, упражняващи свободна професия и/или занаятчийска дейност, регистрирани земеделски стопани и тютюнопроизводители; 4. доходи за работа без трудово правоотношение. В заключение следва да се отбележи, че упражняването на трудова дейност от лицата по смисъла на чл.4 от КСО се установява за всеки конкретен случай в хода на административното производство по реда на Данъчно-осигурителния процесуален кодекс (ДОПК). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Облагане на хора с увреждания и на съдружник"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b0-%d1%84%d0%b0%d0%bc%d0%b8%d0%bb%d0%b8%d1%8f-%d0%bf%d0%b0%d0%b7%d0%b8-%d0%bb%d0%b8%d1%87%d0%b5%d0%bd-%d0%b0%d1%80%d1%85%d0%b8%d0%b2-%d0%bf%d1%80/", "text": "Марциана Христова Петрова записвала в дневник кои филми е гледала и колко е струвал билетът Варненска фамилия, събрала богат и уникален архив на рода си, впечатли европейски национални библиотеки, музеи в САЩ и Япония, културни центрове у нас и зад граница. Наследственият апартамент на семейство Румяна и Милен Калчеви в центъра на морската столица съхранява голяма експозиция от стари снимки, албуми, книги от родители и прародители, които са голяма историческа ценност не само в пределите на страната. Копия на пожълтелите фотографии и картички са изпратени до съответните институции в държавите, които те касаят пряко или косвено. Семейството е получило десетки благодарствени и уведомителни писма от националните библиотеки на Полша, Унгария, Германия, Франция, Италия, Швеция, на Лос Анджелис, от музея на Джуди Гарланд в Минесота, от музея на киното в Москва, от генералните архиви на гръцкото правителство, от Управлението на замъците и дворците в Германия, от Българската национална филмотека и др. Интересните артефакти касаят най-вече годините преди 9 септември 1944 г., като цялото наследство е разделено на два основни дяла – военен и граждански, обясни за „Труд“ Милен Калчев, бивш браншовик в туризма, който се е посветил сега в събиране и популяризирането на това културно богатство. Снимки са запечатали военната служба на дядо му Христо Петров през 1926-1928 г. във Варненския брегови укрепен пункт, откъдето е награден с книгата “Поучения за войника – гражданин“. Но интерес в кметството на Бордо са предизвикали фотографиите на войниците с оръдия от системата „Шнайдер“. От управлението на дворците и замъците в Германия се заинтригували от снимки и картички на Христо Петров, който през далечната 1937 година посещава с група от България Лайпцигския мострен панаир. Преди 9 септември 1944-а дядото на Калчев по майчина линия е бил търговец и гостилничар. Българската делегация на панаира, в която е имало само 4 жени, е посетила и се фотографирала пред замъка Сан Суси. От там се заинтересували кой е бил екскурзовод на групата, с каква цел е била там, става ясно от кореспонденцията на варненската фамилия. В колекцията с картички от това пътуване има изгледи от Полша, Унгария и на Лайпцигската гара от времето на Третия райх, когато на перона се веел тогавашният национален флаг на Германия със свастиката. Милен Калчев пази и военната книжка на дядо си. През 1941 – 1943 г. той е бил мобилизиран в Беломорието – Гюмюрджина и Дедеагач, откъдето оставил около 70 фотоса – илюстрации от живота на българската войска по това време. Снимки на дядо Христо са запечатали старото питейно заведение във Варна „Одрин“ срещу адмиралтейството, някогашната бирария „Горна Трака“, закупената семейна къща в старата турска махала в града, строена между 1890-1910 г., собственост на местен имам или мюфтия, която била застрахована за 14 години напред след сделката. От онова време е запазен и изпълнителен лист с печат и подпис на Н.В. цар Борис III срещу длъжник на варненския търговец. Истински летопис на киноманията край морето през 50-те години на миналия век представлява дневникът на Марциана Христова Петрова, дъщеря на дядо Христо и майка на Милен Калчев. Младата дама започнала да го води през 1946 г., записвайки всички филми, които е гледала, в кое кино и колко е струвал билетът тогава. „Исках първа да гледам всяка прожекция и винаги с лакирани нокти да бъда“, разказвала тя на сина си. В кинодневника й са вписани 283 заглавия на филми, които е гледала във Варна за периода 1946 -1949 г. Съветските и френските са по 48, американските и италианските – по 40, унгарските – 13. Около 50 заглавия на филми са без посочена националност. По названията на салоните и смяната им с режима може да се ориентираме кога социализмът е превзел и културния живот на Варна, казва Калчев и дава пример с кино „Ранков“, преименувано в „Република“. На изпратеното му писмо до Националната филмотека веднага отговорили, интересувайки се от популяризирането на Седмото изкуство по това време в града. Във връзка с него влязла и шефката на Музея на киното в Москва Кристина Юрева. Киноманите във Варна са гледали някои от тогавашните руски романтични хитове като „Каменно цвете“, „Неспокойни сърца“, „Царицата на чардаша“ и др. В дневника на госпожа Марциана могат да се открият скици на тоалетите на главните героини във филмите. Майката на Калчев носи името на древния град Марцианопол, върху останките на който се намира родното й село – река Девня. Свещеникът отказал да я кръсти с това езическо име според него, но опърничавият й баща не спрял да настоява да го носи и чедото му получило истинското си кръщелно свидетелство чак, когато станало на 20 години, издава една от семейните тайни наследникът. Снимките на младата Марциана са красели витрините на някогашните фотоателиета „Орион“ и „Идеал“. От своя баща Петър Калчев синът му пази 54 броя на илюстрования вестник „Седмица“ от 1946 г., в който силно са застъпени киното и литературата. Снимки и статии в него за холивудски звезди са изпратени в националната библиотека в Лос Анджелис. От 1939 и 1940 г. има няколко броя от семеен абонамент на вестник „Българско радио“. Изданието е от ранните години на радио Варна, стартирало първо в страната на 9 декември 1934 г. Фамилия Калчеви е изпратила писмо до община Варна, за да представи своята богата сбирка, която пази родова и градска памет, но прави известна и морската ни столица по света. А с кореспонденцията, която води с националните институти на различни страни, иска да покаже, че тяхната култура е присъствала и присъства в България.", "date": "2019.03.14", "title": " Варненска фамилия пази личен архив, праща го по света\t\t\t"}
{"url": "https://trud.bg/%d1%89%d0%b0%d0%bd%d0%b3%d0%b8%d1%81%d1%82%d0%b8%d1%82%d0%b5-%d1%81-%d0%b2%d1%82%d0%be%d1%80%d0%b0-%d1%82%d0%b8%d1%82%d0%bb%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82/", "text": "Щангистите ни ликуваха с втора титла на световното до 17 г. в Лас Вегас. Отличието донесе Стефан Христов в тежка категория до 102 кг, като събра в двубоя 315 кг. В изхвърлянето той вдигна 145 кг, което му донесе победата в движението. А в изтласкването фиксира 170 кг и трето злато за варненеца от първенството в Града на хазарта. Христов е възпитаник на варненската школа, където негов треньор е Живко Николов. Талантът е по-малък брат на Христо Христов, сребърен медалист от младежките игри Буенос Айрес 2018.  Преди 3 дни титла грабна и Карлос Насар с двубой от 291 кг в категория до 73 кг. Шампионът, чийто баща е ливанец, е възпитаник на школата в Червен бряг. А третият ни представител Георги Йочев завърши пети в кат. до 89 кг.", "date": "2019.03.14", "title": " Щангистите с втора титла на световното"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%bd%d0%b0-%d0%bf%d0%b5%d1%82%d0%be-%d0%bc%d1%8f%d1%81%d1%82%d0%be-%d0%b2-%d1%81%d1%82%d1%80/", "text": "Ръководството на МВР е дало много добра оценка за работата на Областната дирекция в Сливен през 2018 година, съобщи ст.комисар Димитър Величков, директор на ОД на МВР-Сливен. По показатели сливенската дирекция е на пето място в страната, каза още той.  През 2018 година разкриваемостта при престъпленията свързани с наркотични вещества е 86,5 процента. Разкрити са лаборатории за производство на синтетичен наркотик, помещения за отглеждане на канабис и насаждения в части имоти. По линия „Акцизи” при спецакции са иззети 345000 къса цигари без бандерол и 815 килограма обработен тютюн. През 2018 година са водени общо 3477 досъдебни производства, от тях 432 бързи, образувани за управление на МПС след употреба на алкохол, наркотици или други упойващи вещества.При съпоставяне на данните за 2018 година, спрямо 2017 се установява намаляване на общата престъпност с 4,5% и ръст на разкриваемостта с 12,8 %. През 2018 година са регистрирани 2368 престъпления, като през 2017 г. те са били 2480. Разкритите престъпления през 2018 година са 1492, към 1385 за 2017г. Нивото на разкриваемост е 63,01% за 2018 година, спрямо 55,85% за 2017г. По отношение на пътнотранспортния травматизъм се наблюдава намаление по всички показатели, сравнено с 2017 година. За 2018 в област Сливен общия брой пътни произшествия са намалели с 139, тежките са 73 по-малко, загиналите са с 12 по-малко, ранените са с 93 по-малко. Значително се е завишила административнонаказателната дейност. Установените нарушения за 2018 година са 36597 с ръст 38%, съставените АУАН са 6715 с ръст от 61%, Съставените фишове са 30253, с ръст 49%. Установените водачи с алкохол над 1,2 промила са 134. Годишният отчет на Областната дирекция на МВР бе представен на 14 март. В обсъждането участваха директорът на Главна дирекция „ПБЗН“ гл.комисар Николай Николов, зам.директорът на Главна дирекция „Гранична полиция“ ст.комисар Бисер Костадинов, областният управител Чавдар Божурски, ръководителите или техни заместници на съдилищата, прокуратурата и ТД на ДАНС.", "date": "2019.03.14", "title": " Полицията в Сливен – на пето място в страната"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b3%d0%be%d0%bb%d0%b0-%d0%bd%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d1%82-%d0%bf%d1%80%d1%8f%d0%ba-%d1%81%d0%b2%d0%be/", "text": "Витоша (Бистрица) е първенец на зона “София” в републиканското първенство по футбол за ветерани. На финала Тигрите победиха трудно коравия тим на Пирин (Благоевград) с 2:1. В герой за бистричани се превърна Бойко Борисов. Премиерът откри резултата с красив гол от фаул, а на няколко пъти изведе свои съотборници в чисти голови позиции. С отличните си намеси обаче се отличи вратарят на “орлетата” Михаил Ролев, пише  . Победното попадение за домакините заби бившият национал Светослав Петров секунди преди последния съдийски сигнал. Мачът беше изключително оспорван и интересен и предложи много емоции на зрителите по трибуните на стадиона-красавец в Бистрица. По пътя до тук Витоша преодоля Локомотив 2016, Миньор (Перник) и Ботев (Ихтиман). Пирин пък се справи съответно с Беласица (Петрич) и Велбъжд (Кюстендил).  ", "date": "2019.03.14", "title": " Вижте гола на Бойко Борисов от пряк свободен удар (ВИДЕО)"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%be%d0%b2-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d1%89%d0%b5-%d0%b5-%d0%bd%d0%b0/", "text": "Президентът на САЩ Доналд Тръмп заяви, че провеждането на нов референдум за Брекзит ще бъде много несправедливо. „Не мисля, че още един вот е възможен, защото това ще бъде много несправедливо спрямо хората, които спечелиха“, каза американският държавен глава преди началото на срещата си с премиера на Ирландия Лио Варадкар. Тръмп изрази изненадата си от това „колко лошо“ се е развила процедурата за Брекзит. „Честно казано, мисля, че можеше да бъде договорен по различен начин“, заяви той и нарече хаотичната ситуация между Великобритания и Съюза „срамна“. В туитър президентът на САЩ заяви, че очаква договарянето на мащабно търговско споразумение в Великобритания, като подчерта, че потенциалът в това отношение е „безграничен“.", "date": "2019.03.14", "title": " Тръмп: Нов референдум за Брекзит ще е насправедлив"}
{"url": "https://trud.bg/%d0%bc%d0%b5%d1%81%d0%b8-%d1%81%d0%b5-%d0%bf%d1%80%d0%b5%d1%85%d0%bb%d0%b0%d1%81%d0%bd%d0%b0-%d0%bf%d0%be-%d0%ba%d1%80%d0%b8%d1%81%d1%82%d0%b8%d0%b0%d0%bd%d0%be/", "text": "Лионел Меси, звезда на „Барселона“, засипа със суперлативи големия си конкурент в последните години Кристиано Роналдо. Аржентинецът не скри, че е останал впечатлен от представянето на португалеца в мача на неговия „Ювентус“ срещу „Атлетико“ (3:0) на 1/8-финала в Шампионската лига. КР7 наниза хеттрик, с който класира тима си в следващата фаза. „Кристиано и „Ювентус“ бяха невероятни – каза Меси, след победата на „Барселона“ с 5:1 над „Лион „и класирането на 1/4-финал в турнира. – Изненадах се, защото очаквах „Атлетико“ да се представи по-силно. Но „Ювентус“ ги елиминира, а Роналдо имаше магическа вечер с три гола“.  Лионел Меси изостава на 16 попадения от Роналдо във вечната ранглиста на голмайсторите в Шампионската лига. Кристиано е с 124 опънати мрежи, докато аржентинецът има 108. Меси вкара два пъти във вратата на „Лион“ за класирането на „Барса“ в следващата фаза на турнира. Снимка: Twitter", "date": "2019.03.14", "title": " Меси се прехласна по Кристиано"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d1%81%d0%b5-%d0%be%d0%bf%d0%b8%d1%82%d0%b0/", "text": "„Управляващите се опитаха да политизират проблема с шофьорите, за да го заметат и него под килима, но не им мина номера. Това заяви председателят на БСП – София и на групата на социалистите в Столичния общински съвет Калоян Паргов след гласуването на доклада, с който бяха увеличени основните заплати на шофьорите в столичния градски транспорт на 1150 лева, съобщщиха от столичната структура на социалистите. Общинските съветници от БСП настояваха СОС да поеме официален ангажимент при следващите актуализации на бюджета в рамките на 2019 година поне още веднъж да бъдат увеличени месечните възнаграждения на работещите в градския транспорт. Това предложение беше направено от Калоян Паргов по време на заседанието на Комисията по транспорт и туризъм в сряда. На днешната сесия на СОС обаче то беше отхвърлено от управляващите. „За нас най-важно в момента е шофьорите да бъдат доволни и спокойни на работните си места, коментира Калоян Паргов, който е заместник-председател на Комисията по транспорт и туризъм в СОС. – Управляващите отказаха да поемат официален ангажимент за удовлетворение на справедливите искания на шофьорите. Затова ние с колегите от групата на БСП в СОС официално поемаме ангажимент да поставим този въпрос, когато наближи времето за актуализация на бюджета на Столична община. Да, ще поставим отново този въпрос и на ход пак ще бъде кметът“. Калоян Паргов изрази съжаление, че в последния месец управляващите с всички средства са се опитали да политизират проблема с шофьорите от столичния градски транспорт. „Целта беше да го заметат и него под килима, но не им мина номера, заяви той. – Приемането на доклада на кмета Фандъкова го смятам за успех на БСП. Ние си свършихме работата. Шофьорите се обърнаха за помощ към нас и ние принудихме управляващите да направят нещо за тях. Докладът на Фандъкова е изключително в следствие на нашия натиск и аз го смятам за първата крачка към решаването на проблемите на работещите в столичния градски транспорт. И дебело подчертавам, че това е началото. Защото, ако беше продължение на работата на управляващите, изобщо нямаше да има протести от страна на шофьорите. Очевидно в ГЕРБ трябва да променят подхода към тях и да подобрят чуваемостта за проблемите им“.", "date": "2019.03.14", "title": " Калоян Паргов: Управляващите се опитаха да политизират проблема с шофьорите, но не им мина номера"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b7%d0%b5-%d0%ba%d0%b0%d1%88%d0%be%d0%bd%d0%b8-%d1%81%d1%8a%d1%81/", "text": "Големи количества стоки с лого на защитени търговски марки са иззети при акция на икономическа полиция в Русе Вчера полицаите са извършили проверка във връзка с информация за търговия със стоки, обозначени с лого на различни търговски марки, без съгласието на притежателите на изключителното право върху тях, съобщиха от МВР. В тази връзка е проверен офис на куриерска фирма в Русе на бул. „Липник“, където 46-годишен мъж изпратил пратка от такива артикули, насочени към клиенти от Европейския съюз. При действията на полицаите там са установени 18 кашона с дрехи, портмонета и колани, брандирани с известни търговски марки. За споменатите артикули не е установено да има съгласие на притежателите на изключителното право върху търговските марки. Стоките били предадени от куриерската фирма на полицаите. Случаят е документиран и е започнато разследване в хода на образувано досъдебно производство за престъпление по чл. 172б, ал. 1 пр. 1 от НК. 46-годишният мъж не за пръв път попада в полезрението на служителите на икономическа полиция. Преди около месец в Русе той е бил засечен при изпращане на такива стоки, за което тогава е било образувано досъдебно производство.  В хода на провежданата акция вчера служителите на икономическа полиция са установили още един подобен случай. При проверка в офис на фирма за куриерски услуги в централната част на областния град са установени мъж на 33 години и 16-годишен младеж, от с. Смирненски, в момент на подготвяне за изпращане в други страни от ЕС на голямо количество стоки, също обект на изключителното право на известни търговски марки. И за тези артикули не е установено съгласие на правопритежателите. При последвало претърсване и изземване, в имоти на територията на община Ветово, стопанисвани и обитавани от 33-годишния, са установени още стоки с логото на известни търговски марки. Общото количество е около 200 килограма – дрехи, обувки и други. Случаят е докуметиран, като е започнато разследване в хода на образувано досъдебно производство за престъпление по чл. 172б, ал. 1 пр. 1 от НК. Работата по досъдебните производства продължава, под наблюдението на Русенска районна прокуратура. В случаите е засечено нерегламентираното ползване на общо 18 търговски марки. Предстои уточняване на причинените вреди.", "date": "2019.03.14", "title": " Икономическа полиция иззе кашони със стоки менте от офис на куриер"}
{"url": "https://trud.bg/%d1%88%d1%83%d0%bc%d0%bd%d0%be-%d0%b4%d1%8a%d0%b2%d1%87%d0%b5%d0%bd%d0%b5-%d0%bd%d0%b0-%d0%b4%d1%8a%d0%b2%d0%ba%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb%d0%be-%d0%b0/", "text": "Десетокласничката от пловдивското Средно училище „Св. Климент Охридски“, която във вторник беше   от своя съученичка, е получила раната си заради шумно дъвчене на дъвка. Това съобщи за   директорът на училището Здравко Димитров. Според него пострадалото момиче мляскало силно в час и това явно е раздразнило приятелката ѝ. Пет минути преди края на часа двете излезли в коридора и се скарали. Впоследствие едната тийнейджърка намушкала другата в гърба. Според Димитров, раната е повърхностна. Директорът веднага извикал полиция и спешна помощ. Пострадалата е била откарана в болница за преглед и е оставена там за наблюдение. Регионалното управление на образованието е било информирано с доклад. Информацията е стигнала и до Министерството на образованието. Най-вероятно двете момичета ще бъдат наказани заради случилото се. Димитров уточни, че момичетата не са от Пловдив, а от населено място в областта. По случая е образувано досъдебно производство за нанасяне на лека телесна повреда по хулигански подбуди. Работата по изясняване на причините и обстоятелствата около случилото се продължават разследващи и инспектор от „Детска педагогическа стая“ от Второ районно управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Шумно дъвчене на дъвка предизвикало агресията на десетокласничката в Пловдив"}
{"url": "https://trud.bg/%d1%82%d0%be%d0%bb-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%be%d0%b2%d0%b5%d1%80%d0%b8%d0%bb%d0%b0-%d0%bd%d0%b0%d0%b4-93-%d1%85%d0%b8%d0%bb-%d0%b0%d0%b2%d1%82%d0%be/", "text": "До 12 март на територията на цялата страна екипите на тол контрола са проверили над 93 хил. автомобила. На нарушителите са наложени над 2700 компенсаторни такси, съставени са и над 360 акта за установяване на административно нарушение. Това съобщи председателят на УС на Агенция „Пътна инфраструктура“ Георги Терзийски. Продадени са близо 2,2 млн. винетки на стойност около 143 млн. лв. Е-винетки в момента се продават от над 8200 точки и всеки може да купи както предпочита и му е най-удобно. Терзийски инспектира и работата на служителите на Националното тол управление на Дунав мост. На граничния пункт има 4 терминала за самотаксуване и гише за купуване на е-винетка в брой. Тол контролът на превозните средства, пътуващи по републиканските пътища на територията на областите Русе, Разград, Силистра и Търговище, се осъществява от 45 инспектори и 11 правоприлагащи автомобила. Онлайн чрез интернет страниците  bgtoll.bg ,  vinetki.bg  и  А1.bg , мобилното приложение, чрез терминалите за самотаксуване или в брой на гише от областните пътни управления, бензиностанции, офисите на Български пощи и др.", "date": "2019.03.14", "title": " Тол полицията проверила над 93 хил. автомобила"}
{"url": "https://trud.bg/%d0%ba%d1%80%d0%be%d0%bd%d0%be%d1%88%d0%bf%d0%b0%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0-%d0%bf%d1%8a%d1%80%d0%b2%d0%b8%d1%8f/", "text": "Първият в региона специализиран контейнер за дървесни отпадъци ще бъде предоставен във Велико Търново от най-големия преработвател на дървесина „Кроношпан България“. Контейнерът ще бъде поставен в кв.“Бузлуджа“, където гражданите могат да предават стари мебели, ламперия, дограми и други дървесни отпадъци с изключение на мека мебел. Това е още една конкретна стъпка на компанията и Община Велико Търново в съвместните  им усилия  “ За по-чиста градска среда“. Двете страни вече се договориха и подписаха мемерандум за сътрудничество в областта на оползотворяване на дървесните отпадъци, образували се на територията на общината. Сред целите, които са разписани в меморандума за партньорство между  Община Велико Търново и най-големият преработвател на дървесина в страната, са рационалното оползотворяване на отпадъците от дървесина и подобряване на екологичните  показатели в общинската селищна система „Кроношпан“ може да преработва всички видове дървесни отпадъци от домакинствата, строителството, мебелното производство и опаковки. Продукцията на „Кроношпан България“ замества масивната дървесина и по този начин щади натиска върху старите гори. Нарастването на дела на дървесина за рециклиране ще доведе преди всичко до  намаляване ползването на здрава обла дървесина и ще увеличи добавената стойност на дървесните продукти.", "date": "2019.03.14", "title": " „Кроношпан България“ осигурява първия във Велико Търново контейнер за дървесни отпадъци"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bd%d0%b5-%d0%b1%d0%bb%d1%8a%d1%84%d0%b8%d1%80%d0%b0%d0%bc%d0%b5-%d0%bf%d1%80%d0%b5%d0%b4%d0%b8-%d1%81%d0%b5%d0%b7%d0%be%d0%bd%d0%b0/", "text": "Световният шампион Люис Хамилтън изрази опасения, че с доминацията на „Мерцедес“ е свършено. Британецът твърди, че слабата форма на „сребърните стрели“ в предсезонните тестове не е била блъф и колите на тима са значително по-бавни от тези на „Ферари“.  „Мисля, че всичко се видя доста добре на пистата – заяви Хамилтън. – Наистина е много трудно да разбереш кой какво точно прави на тестовете и мисля, че едва сега ще разберем къде се намираме. Ние направихме някакъв напредък към края на сесиите, но всички правят стъпки напред. В колата ни няма да има никакви подобрения за Мелбърн. Петъчните тренировки ще ни дадат някаква представа и се надявам на добър резултат в квалификацията. Но обикновено трябва да минат няколко състезания, за да се избистрят нещата.“", "date": "2019.03.14", "title": " Хамилтън: Не блъфираме преди сезона"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8-%d0%b2-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%bd%d0%b0%d0%b4/", "text": "За втора поредна година възпитаници на професионалните технически гимназии в България участват в международното състезание „Най-добър млад механик“ (Young Car Mechanic). Учениците ще приложат своите умения в диагностиката и ремонта на автомобили, състезавайки се с връстници от Полша, Литва, Латвия, Естония, Унгария, Хърватска и Украйна. Състезанието в България се организира от Министерството на образованието и науката и „Интер Карс България“. Основната цел на „Young Car Mechanic“ е да популяризира професията на автомобилния механик сред младежите, обмяна на опит и преподавателски практики, както и да открие млади таланти сред механиците на превозни средства. Състезанието ще протече в четири етапа. Вече стартира подготвителният кръг, в който училищата излъчват отбор-победител за участие в регионалния кръг. Той ще се проведе в периода 14 – 23 март, когато ще бъдат организирани 6 регионални състезания в средните технически училища в София, Силистра, Ловеч, Златица, Пловдив и Стара Загора. 6-те най-добри отбора от регионалните състезания и от училището-домакин, ще се включат в националната надпревара „Най-добър млад автомонтьор и водач на моторно превозно средство“, която ще се проведе от 11-ти до 13-ти април в София. Тримата млади механици с най-високи индивидуални резултати от националния финал ще представят страната ни на Международното състезание през май в Полша. „Професията автомонтьор става все по-търсена и у нас, и в останалите страни от Европейския съюз. С това състезание искаме да покажем и утвърдим начин за ефективно взаимодействие между бизнеса и образованието, като предизвикаме конкурентния дух и подкрепим професионалното развитие на младите механици“, казва Вихрен Богданов от „Интер Карс България“. Да покажеш знанията и уменията си в истински автомобилен сервиз е първата стъпка към намиране на работа. Националното състезание за най-добър млад автомонтьор, освен че избира най-добрите ученици, им дава и шанс за среща с потенциални работодатели, посочват още организаторите.  ", "date": "2019.03.14", "title": " Български ученици в международна надпревара за най-добър млад автомеханик"}
{"url": "https://trud.bg/%d1%81%d1%8a%d0%be%d1%82%d0%b1%d0%be%d1%80%d0%bd%d0%b8%d0%ba%d1%8a%d1%82-%d0%bd%d0%b0-%d1%84%d0%b5%d1%82%d0%b5%d0%bb-%d1%89%d0%b5-%d0%bd%d0%b0%d0%ba%d0%b0%d1%80%d0%b0%d0%bc-%d1%84%d0%b5/", "text": "Шарл Льоклер хвърли ръкавицата на Себастиан Фетел преди първото им съвместно състезание като съотборници във „Ферари“. 20-годишният пилот от Монако смята да се бори за пълноправен статут и не планира да свири втора цигулка в италианския тим.  „Във всеки отбор трябва да има първи и втори пилот – заяви младокът. – Нао моята работа е да обърна нещата и да накарам „Ферари“ да предпочете мен.“  Фетел пък не очаква „скудерията“ да се отнася различно към двамата.  „Мисля, че шефът ни Матия Биното ясно каза, че ще ни остави да се състезаваме един с друг“, смята германецът.", "date": "2019.03.14", "title": " Съотборникът на Фетел: Ще накарам „Ферари“ да предпочете мен"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d0%b2%d0%b4%d0%b8%d0%b3%d0%bd%d0%b0-%d0%b7%d0%b0-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b0-%d0%b2-%d0%bc%d0%b0%d1%8f%d0%bc%d0%b8/", "text": "Рамото на Григор Димитров явно вече не му създава чак такива проблеми, тъй като родният тенис ас поднови тренировки. Българинът, който пропусна „Мастърс“-а в Индиън Уелс заради травма, вече се подготвя за турнира от същата категория в Маями.  „Вижте този красив корт, свършили са невероятна работа – похвали домакините Григор. – Обиколих всичко, кортът наистина е страхотен. Най-доброто предстои. Ще се видим скоро.“  Той е във Флорида с треньора си Дани Валверду, а турнирът започва следващата седмица. Димитров не е играл от Аустрелиън оупън през януари, а проблемите в рамото го извадиха от участие в Ротердам, Акапулко и Индиън Уелс.", "date": "2019.03.14", "title": " Григор се вдигна за тренировка в Маями"}
{"url": "https://trud.bg/%d0%b2-%d1%80%d1%83%d1%81%d0%b8%d1%8f-%d0%bd%d0%b0%d1%80%d0%b5%d0%ba%d0%be%d1%85%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b8%d0%bb%d0%b8%d0%b5%d0%b2-%d1%84%d0%b5%d0%bd%d0%be/", "text": "В Русия, която е водеща сила в биатлона, нарекоха Владимир Илиев „феномен“. Националът изненада конкуренцията, като грабна среброто на 20 км на световното в Йостерсунд (Швеция). “Още повече изумява неговата скорост – пишат руските медии. – С победителя Арнд Пайфер от Германия той почти в едно темпо изпревари шведа Самулсон, който остана четвърти. Тепърва ще изучаваме българския феномен – продължава sport24.ru – Защото преди този старт той нищо сериозно не показа на световното – в спринта 38-и, в преследването 37-и. И изведнъж – сребро!“ Изненада на световния елит поднесе не само Илиев, но и лидера Мартен Фуркад (Франция), но с тъжна равносметка. Носителят на 4 олимпийски титли записа най-слабото си класиране от големи първенства. На 20 км той остана едва 39-и и досега нито веднъж не успя да стигне подиума в Йостерсунд. „Трудно е да се намерят думи, не са много хубавите новини тези дни – обърна се французинът към феновете си. – Благодаря ви за подкрепата.“ В събота са щафетите, в които ще се включи и Владимир Илиев. След първенството световният вицешампион заминава с отбора за последния старт от световната купа в Осло. А у нас тимът се чака на 25 март.", "date": "2019.03.14", "title": " В Русия нарекоха Владимир Илиев „феномен“"}
{"url": "https://trud.bg/%d0%bc%d0%b0%d1%80%d0%b5%d1%88%d0%ba%d0%b8-%d0%b8%d1%81%d0%ba%d0%b0%d0%bc%d0%b5-%d0%b4%d0%b0-%d1%81%d1%8a%d0%b1%d1%83%d0%b4%d0%b8%d0%bc-%d1%82%d0%be%d0%b7%d0%b8-%d0%bf%d0%b0%d1%80%d0%bb%d0%b0%d0%bc/", "text": "Искаме да събудим и да приземим този парламент, защото не може да се занимаваме с дребнотемия месеци наред, при положение че съществените проблеми на хората – бедността, проблемите в здравеопазването и образованието, остават встрани. Това каза председателят на партия „Воля“ Веселин Марешки по  , аргументирайки   на политическата формация да напусне парламента. „Занимават ни с дребнотемието кой ще бъде начело на листата на БСП, кой от политическите измамници от „Обединени патриоти“ ще води тяхната листа. Ние искаме да алармираме, да ги събудим, да ги приземим и да им кажем – или работите, или този парламент е изчерпан“, каза още Марешки. „Идеята е да има разговори, да осветим още повече всеки един от политическите играчи. И когато обществото има нагласа за промяна, най-лесният начин е да се направят предсрочни избори. Към днешна дата обаче няма такава нагласа“, заяви лидерът на „Воля“. „В момента е колебанието – да тласнем страната в хаос и безвремие в едно временно правителство, или да продължим да натискаме правителството, премиерът Борисов да светне синята лампа не само за своята партия, но и за политическите измамници от малкия му коалиционен партньор. В това виждаме засега по-силната наша роля. Най-лесното е да се тръгне на предсрочни избори“, отбеляза Веселин Марешки. „Вярвам в това, че едната партия, която иска да остане на политическия терен – ГЕРБ, има разум и ще озапти малкия си коалиционен партньор да не се занимава с далавери“. Веселин Марешки обяви, че предстоят консултации с ГЕРБ, след което от „Воля“ окончателно ще решат дали ще ревизират решението си и ще се върнат към дневния ред на парламента.", "date": "2019.03.14", "title": " Марешки: Искаме да събудим този парламент, не може да се занимаваме с дребнотемия\t\t\t"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d0%bf%d1%80%d0%be%d0%bc%d0%be%d1%82%d0%b8%d1%80%d0%b0-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%bd%d0%be%d1%82%d0%be-%d1%81%d0%b5/", "text": "Унгарското правителство постави пропагандни билбордове из цялата страна, с които промотира новите политики, насочени към традиционното семейство. Качените билбордове обаче станаха за смях, защото (явно с цел икономия) двойката на тях е взета от банка за изображения – същите мъж и жена са показани и в друго,  , изображение, където обаче мъжът гледа в посока на друга девойка, съобщава  . Някои използваха случая, за да осмеят политиката на Орбан, като посочиха, че гафът е нагледен пример за лицемерието в политиката. Правителството на Виктор Орбан се стреми да популяризира семейните ценности и да увеличи раждаемостта в страната, на фона на намаляването на числеността на нацията. Мерките включват освобождаване от данъци за жени с четири или повече деца.    ", "date": "2019.03.14", "title": " Унгария промотира „традиционното семейство“ със снимка на кръшкач"}
{"url": "https://trud.bg/k%d0%be%d0%bd%d0%ba%d1%83%d1%80%d1%81%d1%8a%d1%82-web-report-%d1%82%d1%8a%d1%80%d1%81%d0%b8-%d0%ba%d0%b0%d1%87%d0%b5%d1%81%d1%82%d0%b2%d0%b5%d0%bd%d0%b0%d1%82/", "text": "Българският уеб портал Dir.bg организира журналистически конкурс   чиято мисия е да извади на показ качествената, почтена и отговорна журналистика у нас. „Търсим онези журналисти и автори, които пишат с перо и сърце. Търсим онези, които виждат и снимат важните неща. Те проверяват с достоверни източници информацията си и не подвеждат умишлено аудиторията. Не обслужват лични, корпоративни или политически интереси. Търсят всички факти и гледни точки към едно събитие. Доставят истина, а не пропаганда. Защото истината е безпристрастна“, посочват организаторите. Основната цел на конкурса е да покаже, че създаването на добро съдържание в българския уеб и от българските медии е възможно и трябва да се превърне в приоритет на средата, допълват от Dir.bg. Всички публикации, които ще бъдат одобрени за участие, трябва да са написани на правилен български език, да гарантират за достоверността на информацията чрез препратки и цитиране на оригиналните източници и да посочват своя автор. Категориите на конкурса са: Общество, Икономика, Култура и изкуство, Технологии и иновации, Истински истории. Във второто издание на Web Report ще има и два нови жанра, без които съвременната дигитална журналистика би била невъзможна – фото и видео репортаж. Наградата за всяко първо място в категория е парична премия в размер на 1000 лв. Журито на конкурса ще отличи най-добрите фото и видео публикации със специални награди от 1000 лв. Конкурсът Web Report’2019 стартира на 5 март 2019 г. Срокът за изпращане на материалите е 31 май 2019 г. Адресът, на който можете да ги изпращате, е:  Пълната информация за Web Report можете да откриете на  . „Благодарим на всички конкурентни, големи и малки, национални и регионални медии, които подкрепят Web Report. Благодарим ви, че сме заедно, защото свободната журналистика може да бъде постигната само с общите усилия на всички ни“, посочват организаторите от Dir.bg.", "date": "2019.03.14", "title": " Kонкурсът Web Report търси качествената, почтена и отговорна журналистика"}
{"url": "https://trud.bg/sofi-tukker-%d1%81-%d0%ba%d0%be%d0%bd%d1%86%d0%b5%d1%80%d1%82-%d0%b2-%d1%81%d0%be%d1%84%d0%b8%d1%8f-%d0%bd%d0%b0-28-%d0%bc%d0%b0%d1%80%d1%82/", "text": "Популярното дуо от Ню Йорк – SOFI TUKKER, което мълниеносно покори класациите с дебютния си сингъл “Drinkee” и тотално зарази света с хита си “Best Friend”, е едно от най-ярко изгряващите имена на световната музикална сцена, което ще видим на живо в София за първи път на 28 март. На зарaзителнете им мелодии не успяха да устоят и от Apple, които използваха песента им “Best Friend” в рекламната кампания на iPhone X, а световните медии определят SOFI TUKKER като “най-вълнуващото дуо на денс сцената след появата на Disclosure”. Короната на досегашния им успех е номинацията на миналогодишните награди “Грами“ за най-добра денс песен. През април 2018 SOFI TUKKER издадоха и първия си студиен албум “Treehouse”, в който са включени хитовите парчета „Baby I’m a Queen“, „Batshit“ и “Energia”. Неподражаемият стил на SOFI TUKKER преплита игриво “jungle-pop” звучене, подправено с китарни рифове, електронни бийтове, наелектризиращи вокали, португалски лирики и щипка bossa-nova. За дебютния си концерт в България на 28 март в Sofia Live Club, част от източноевропейското им турне, Sophie споделя: „Правенето на музика е духовно нещо. Всичко е в усвояването на ритъма и вибрациите“, а другата половинка от дуото, Tucker посочва, че целта им е публиката да се загуби в репетитивноста на думите и движенията на тялото, създавайки своеобразна експлозия от игривост, искреност и положителна енергия.", "date": "2019.03.14", "title": " Sofi Tukker с концерт в София на 28 март"}
{"url": "https://trud.bg/g-%d1%82%d0%be%d1%87%d0%ba%d0%b0%d1%82%d0%b0-%d0%bd%d0%b5-%d1%81%d1%8a%d1%89%d0%b5%d1%81%d1%82%d0%b2%d1%83%d0%b2%d0%b0/", "text": "Митът за G-точката е развенчан: тя просто не съществува, твърди гинекологът Джен Гънтър, пояснявайки, че тя е медиен шум, а не научно откритие. Когато пред 1950 година д-р Ернест Графенбург я идентифицира, той я описва като грапавина с размера на монета, намираща се в предната горна част на влагалището. Оказва се, че идеята за тази „точка на върховното удоволствие“ е начин да се обясни по-просто така или иначе сложната женска анатомия. Въпросното място, носещо наименованието „G-точка“, представлява много чувствителна зона с 8000 нервни окончания във вътрешността на клитора. Когато жената е възбудена, заради нахлулата кръв, тази „точка“ може да увеличи големината си многократно. В сравнение, върху главата на мъжкия пенис има около половината нервни окончания, поради което се смята и че женският оргазъм е далеч по-силен и интензивен. Гинекологът Гънтър призовава и двата пола да спрат търсенето на тази точка и просто да се наслаждават на половия контакт.", "date": "2019.03.14", "title": " G-точката не съществува"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%bc%d1%8a%d0%b6%d0%b5-%d0%b2-%d0%bc%d0%be%d0%bc%d0%b5%d0%bd%d1%82-%d0%bd%d0%b0-%d0%bf%d0%be%d0%ba%d1%83%d0%bf%d0%ba/", "text": "Специализирана операция срещу разпространението на наркотици е проведена вчера в Стара Загора. Полицейските действия са предприети от служители на сектор „Наркотици“, ГДНП. Установени и задържани са общо петима мъже в момент на покупко-продажба на наркотични вещества, съобщиха от МВР. При проведените от служители на ГДНП и Първо РУ-Стара Загора допълнителни действия по разследването – личен обиск и претърсвания на два адреса, ползвани от двама от задържаните, са намерени и иззети различни по вид наркотични вещества и пари. На двама от задържаните – мъж на 40 години, от Стара Загора, известен на полицията и съдебните власти за трафик на жени, държане на непълнолетна против волята й и средна телесна повреда и на 17-годишен младеж са повдигнати обвинения. 40-годишният ще отговаря по чл. чл. 354а, ал. 1 от Наказателния кодекс (за разпространение на наркотици), а на 17-годишния обвинението е по чл. 354а, ал. 3 (за държане на наркотични вещества). По случая е образувано досъдебно производство в Първо РУ – Стара Загора. С постановление на окръжен прокурор 40-годишният е задържан за 72 часа. Работата по случая продължава под надзора на Окръжната прокуратура в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Спипаха петима мъже в момент на покупко-продажба на наркотици в Стара Загора"}
{"url": "https://trud.bg/%d0%bb%d0%be%d0%ba%d1%85%d0%b8%d0%b9%d0%b4-%d0%bc%d0%b0%d1%80%d1%82%d0%b8%d0%bd-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b8%d1%80%d0%b0-%d0%b2%d1%8a%d0%b7%d0%bc%d0%be%d0%b6%d0%bd%d0%be/", "text": "Отлични ученици от цялата страна и курсанти с авиационни специализации от Националния Военен университет „Васил Левски“ участваха в демонстрация на тренажор на изтребител Ф-16 блок 70 по покана на компанията производител Lockheed Martin в София. Някои от тези младежи могат да постъпят на работа след известно време в авиацията, сподели Ива Стефанова, представител на организаторите. Нека да се мотивират да се развиват в областта на инженерните науки и аеронавтиката, добави тя. Пилотът на Ф-16 Дан Съвит от Военновъздушните сили на САЩ търпеливо обясни на всички, които седнаха в кокпита на тренажора, как се управлява машината. Специален гост на представянето на новата генерация изтребители беше Н.Пр. Ерик Рубин, посланик на САЩ в България. Ф-16 Блок 70 e най-новият и усъвършенстван вариант на знаменития еднодвигателен изтребител на НАТО. Самолетът има вградени технологии, разработени за петото поколение изтребители Ф-35 Мълния II и Ф-22 Раптор и в същото време е доказано, способно, ниско-рисково и ценово ефективно решение за нуждите на националната сигурност на България и НАТО. То ще допринесе за националната сигурност на България и ще предостави дългосрочна възможност за развитие на българските военновъздушни сили, категорични са производителите. Lockheed Martin работи с правителствата на България и Съединените щати за очертаване на възможностите за намаляване на разходите в процеса на преговорите, потвърдиха от компанията.    ", "date": "2019.03.14", "title": " „Локхийд Мартин“ демонстрира възможностите на Ф-16 блок 70 в София (СНИМКИ)"}
{"url": "https://trud.bg/%d1%80%d1%83%d1%81%d0%ba%d0%be-%d1%82%d1%83%d1%80%d1%81%d0%ba%d0%b8-%d1%81%d0%b5%d1%80%d0%b8%d0%b0%d0%bb-%d0%b5-%d0%bf%d1%80%d0%b8%d0%b5%d1%82-%d1%80%d0%b0%d0%b7%d0%bb%d0%b8%d1%87%d0%bd%d0%be-%d0%b2/", "text": "Лентата разказва историята на дворцови интриги и любовни истории на фона на исторически събития. Това е първият голям съвместен филмов проект на Русия и Турция. Въпреки успеха сред руснаците, турския канал STAR, излъчващ „Султанът на сърцето ми“, не може да се похвали с особен интерес. „Поставихме сериала в най-гледаното време, тъй като за нас той е с високо качество и оригинален дизайн, но провалът му в Турция за нас е необясним“, казва генералният директор на Първи канал на Руската телевизия Константин Ернст. „Султанът на сърцето ми“, заснет съвместно от руската „Газпром-Медия“ и турската фирма „Мая Прадъкшан“ за телевизионния канал Первий, се окачествява като най-скъпата за последните години международна филмова продукция, реализираща се за Русия. Действието в лентата се развива през 20-те години на XIX век. Анна (Александра Никифорова) е рускиня – дъщерята на служител в руското посолство в Истанбул, която получава отговорната задача да влезе като доносник и шпионин в харема на султан Махмуд (Али Ерсан Дуру). От негова страна тя пък получава заповед да започне да преподава френски на наложничките му. Анна се страхува за живота на баща си и е принудена не само да се премести да живее в сараите на султан Махмуд Втори, но и да организира активното му следене. Свободолюбивата рускиня и властният султан ще започнат да изпитват чувства един към друг. Дали мисията на Анна към родината ѝ ще застане между тях като пречка за любовта им, се разбира в хода на повествованието. – в него се снима и 25-годишният виртуоз на виолончелото Мерт Юзкан, който живее в Одрин, но корените му са от Родопите. Красивият младеж свири валс в една от сцените на лентата. „В османския дворец има бал, посрещат видни гости от далечен Египет. Ала точно в този в момент става конфликт и всички в паника бягат от залата”, разказа Мерт, който наскоро избра Асенова крепост за снимките на първия си музикален клип. В него той свири Моцарт на фона на забележителната крепост и обеща да изнесе концерт в Пловдив през април. Наскоро главната актриса в „Султанът на моето сърце“ Александра Никифорова празнува своя 26-годишен рожден ден. Актрисата има малка дъщеричка Анна от продуцента Евгений Семьонов, с който е разведена и сърцето й е свободно. Не случайноу по време на снимките на руско-турската продукцияу слухове я забъркаха в любовна афера с екранния й партньор Али Ерсан Дуру. Тогава обаче актрисата заяви, че го вижда повече като неин брат. От своя страна в скорошно интервю Али Ерсан Дуро увери верните си почитатели, че е възможно да се влюби в руско момиче и че майка му не би имала нищо против, ако й заведе булка от чужбина. През януари 34-годишният Али Ерсан Дуру беше в Москва. Първото нещо, което направи, бе да мине през историческия център на столицата. На Червения площад, той опита сладолед и се повози на въртележка с верига. Компания му прави екранната му партньорка от „Султанът на сърцето ми“ Александра Никифорова, а руски фенове на турския актьор му подариха матрьошка и плетена шапка. Защо сериалите за живота на турските султани се посрещат с такъв огромен интерес в Русия, особено от женската публика, обяснява семейният психолог Ксения Улянова. „Ако мъжете, особено около 50- годишните, приемат сериалите като сапунени опери, то красивата половина от човечеството е на друго мнение. Жените по принцип обичат да гледат телевизионни поредици и като правило, предпочитат романтични истории – казва Улянова. – В такива ленти героите преодоляват различни препятствия, за да възтържествува любовта им. Като в приказка – … и заживели щастливо завинаги.“ Според Улянова, в сериалите за султани и техните хареми, любовта е свързана с голямата конкуренция, което предизвиква още по-горещ интерес. „В тези поредици има интриги, машинации, женска завист и конкуренция, те са като ориенталска приказка и предизвикват много емоции. В историите за султани и техните хареми изпъква образа на опакото и непокорно момиче, в което , в крайна сметка, се влюбва владетелят „, коментира психолог Улянова.", "date": "2019.03.14", "title": " Руско-турски сериал е приет различно в двете страни\t\t\t"}
{"url": "https://trud.bg/%d0%b2-%d0%ba%d1%8a%d1%89%d0%b0-%d0%bd%d0%b0-%d1%88%d0%b8%d0%b2%d0%b0%d1%87%d0%ba%d0%b0-%d0%b5-%d0%b1%d0%b8%d0%bb%d0%b0-%d0%b1%d0%b0%d0%b7%d0%b8%d1%80%d0%b0%d0%bd%d0%b0-%d1%84%d0%b0%d0%b1%d1%80%d0%b8/", "text": "Служители на отдел “Киберпрестъпност”  в Главната дирекция „Борба с организираната престъпност“ и колегите им от териториалния сектор „БОП“   дейността на фабрика, произвеждаща фалшиви стоки, носещи белезите на защитени търговски марки. Всъщност фабриката е била разположена в новострояща се къща на шивачка от благоевградското  село Покровник. След работа тя пришивала чуждите емблеми към дрехите,които и носели. Тя не знаела,че това е престъпна дейност, просто заработвала допълнително пари. Самата продажба на огромно количество дрехи, парфюми, очила, маратонки и модни аксесоари са се извършвали основно онлайн, чрез създадени и администрирани специално за целта 15 интернет страници. Сайтовете са били разработени за българоговорящи клиенти и са захранвали цялата страна с евтини и некачествени стоки, претендиращи да са оригинални продукти. Клиентите получавали своите поръчки основно чрез куриерски фирми. В хода на акцията са проведени процесуално-следствени действия в къща в с. Покровник, в която се шиели облеклата, където чрез специализирани преси били брандирани с марки като „Hugo Boss“, „G-Star“, „Dolce & Gabbana“, „Lacoste“, „Nike“, „Adidas“ и други. На друг адрес – офис в Благоевград, антимафиотите открили част от произведената фалшива стока в с. Покровник, както и компютърните системи, чрез които са се администрирали 15-те интернет страници. На същия адрес е задържан и администраторът им. В офис на куриерска фирма в момента на изпращане на поредните поръчки към клиентите си бил задържан и един от основните организатори на престъпната дейност. Той е рецидивист, с предишни криминални и съдебни регистрации за подобни престъпления. По случая е образувано досъдебно производство за извършено престъпление по чл. 172б от НК. Работата по случая продължава под ръководството на Районна прокуратура- Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " В къща на шивачка е била базирана фабрика за менте стоки, която ГДБОП разби заедно с 15 търговски сайта"}
{"url": "https://trud.bg/us-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b4%d0%b5%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d0%bd%d0%b8-%d1%85%d0%be%d0%ba%d0%b0-%d0%b7%d0%b0-%d0%b7%d0%b0%d1%82/", "text": "Отчита насилие срещу етнически малцинства Българските власти са предприели стъпки за съдебно преследване и наказване на длъжностни лица, извършили посегателства върху човешките права, но правителствените действия са недостатъчни и безнаказаността е проблем. Това посочва в частта за България новият 43-ти годишен доклад на Държавния департамент на САЩ за състоянието на човешките права по света. В резюмето на 33-те страници, посветени на страната ни, са изброени основните проблеми във връзка с човешките права – физическото малтретиране на арестанти и затворници от страна на длъжностни лица; тежките условия в затворите и местата за задържане; корупцията, неефикасността и липсата на отчетност в съдебната система; лошо отношение към мигрантите и търсещите убежище; корупцията във всички правителствени подразделения и насилието срещу етнически малцинства. Докладът отчита загриженост от корпоративния и политически натиск върху медиите.  ", "date": "2019.03.14", "title": " US Държавният департамент ни хока за затворите"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b5-%d0%b8%d0%b7%d0%bd%d0%b5%d0%bd%d0%b0%d0%b4%d0%b0%d0%bd-%d0%be%d1%82-%d1%82%d0%be%d0%b2%d0%b0-%d0%ba%d0%be%d0%bb/", "text": "Президентът на САЩ Доналд Тръмп изрази изненадата си от това „колко лошо“ се е развила процедурата за Брекзит, предава AFP. Американският държавен глава заяви, че е „изненадан да видя колко зле се разви всичко“. „Честно казано, мисля, че можеше да бъде договорен по различен начин“, заяви той и нарече хаотичната ситуация между Великобритания и Съюза „срамна“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Доналд Тръмп е изненадан от това „колко лошо“ се е развил Брекзит"}
{"url": "https://trud.bg/%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%b2-%d0%b5%d0%b7%d0%b5%d1%80%d0%be%d0%b2%d0%be-%d0%b5-%d0%b8%d0%b7%d0%b2%d1%8a%d1%80%d1%88%d0%b5%d0%bd%d0%be-%d1%81%d0%bb%d0%b5%d0%b4/", "text": " на 54-годишния строител в новозагорското село Езерово е извършено, след като жертвата и уличените в тежкото умишлено престъпление изпили голямо количество ракия, съобщи директорът на ОД на МВР-Сливен ст.комисар Димитър Величков. Скандалът е избухнал заради дреболия, разменени реплики. Но е предизвикал агресията на Пламен П. и Иван М., които са нанесли побой до смърт, с метален прът. После тялото на убития е било изхвърлено недалеч от дома, където са се запивали. Ст.комисар Величков съобщи, че е имало процесуално следствени действия на пет места в Езерово, доказващи авторството на престъплението. Убитият мъж, от Варна, пребивавал едва от четири-пет дни в новозагорското село, където си намерил работа като строител. Като строители работели и убийците му, на същия обект. Познавали се от там. Спрямо двамата задържани са предявени обвинения за умишлено убийство в съучастие, като деянието е било извършено по особено мъчителен начин за жертвата и с особена жестокост. Този текст на НК предвижда от 15 до 20 години лишаване от свобода, доживотен затвор или доживотен затвор без право на замяна. Окръжната прокуратура е внесла в Окръжния съд искане Пламен П. и Иван М. да бъдат задържани под стража, съобщи говорителката на обвинението прокурор Ваня Белева. Съдът е уважил искането и на двамата е наложена най-тежката мярка за неотклонение „задържане под стража“.  ", "date": "2019.03.14", "title": " Убийството в Езерово е извършено след изпито голямо количество ракия"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d1%86%d0%b8%d0%ba-%d0%b7%d0%b0%d0%bf%d0%be%d1%87%d0%b2%d0%b0-%d0%be%d0%b1%d1%83%d1%87%d0%b5%d0%bd%d0%b8%d1%8f-%d0%bd%d0%b0-%d1%87%d0%bb%d0%b5%d0%bd%d0%be%d0%b2/", "text": "20 предложения от партии и НПО Най-вероятният бъдещ председател на новата Централната избирателна комисия (ЦИК) Стефка Стоева обяви за свой приоритет обученията на членовете на комисиите по места. Това стана по време на изслушването в правна комисия на 20-е кандидати за членове на ЦИК. “Дълбоко вярвам в обучението към секционните избирателни комисии, които наистина са на първата линия, най-неподготвени. Лесно е отстрани да се гледа, но е трудно, когато в изборния ден седне и трябва да прави избори с огромно количество хора”, каза Стоева. “За мен върховенството на закона винаги е стояло над всичко и ако бъда избрана ще продължа да работя по този начин”, посочи още Стоева, която е с над 40-годишен стаж като съдия. В началото на заседанието председателят на Правната комисия Данаил Кирилов заяви, че в срок са постъпили 20 предложения за състав на ЦИК. По думите му те са направени от парламентарно представени партии, партии и коалиции, които имат избрани членове на ЕП. Той отчете, че към всички предложения са предоставени всички изискуеми документи. “Постъпили са предложения за членове на ЦИК от НПО в сроковете и по реда на раздел 1, точка първа от процедурните правила”, каза още Данаил Кирилов.", "date": "2019.03.14", "title": " Новата ЦИК започва обучения на членовете"}
{"url": "https://trud.bg/%d1%81%d1%80%d1%8f%d0%b7%d0%b0%d0%bd%d0%b0-%d0%b3%d1%83%d0%bc%d0%b0-%d0%be%d1%82-%d0%ba%d0%be%d0%bb%d0%b0%d1%82%d0%b0-%d0%b2-%d0%ba%d0%b0%d0%bb%d0%bd%d0%b8%d0%ba%d0%b0-%d0%bd%d0%b0-%d0%b0%d0%b2%d1%82/", "text": "Обвиняемата за автомобилна   на магистрала „Тракия“, отнела живот на шестима души, е изправена на подсъдимата скамейка, съобщиха от прокуратурата. Окръжна прокуратура – София е внесла за разглеждане в съда обвинителен акт срещу Цвета Таскова. Обвиняемата е правоспособен водач от 2009 г. и притежава свидетелство за управление на МПС. В това си качество имала едно наложено наказание за извършено нарушение. Около 11:15 ч. на 13 април 2018 г. Таскова управлявала лек автомобил „Рено“ към София, по автомагистрала „Тракия“. Заедно с нея в колата пътувал Л.К. В района на 28-ми км управляваното от обвиняемата МПС застигнало движещ се пред нея автобус „Мерцедес“, изпълнявал редовна линия от Бургас за София. Жената предприела маневра „изпреварване“, като ускорила скоростта. В момента, когато се изравнила с автобуса, тя забелязала, че колата й се отклонила твърде много вляво и застрашително се доближила до металната мантинела, разделяща двупосочното движение по магистралата. При това, рязко завила вдясно към автобуса и веднага отново завила волана вляво, за да предотврати удар с него. Изплашена, Ц.Т. направила трета маневра обратно вдясно, при което автомобилът й започнал да се клати и ударил с предната дясна част пътническия автобус. Последвало приплъзване на „Рено“-то и достигането му до предната ос на автобуса. Предната дясна гума на колата се вклинила в предния ляв калник на автобуса. Външната част на дясната гума на лекия автомобил била срязана и блокирана в калника на „Мерцедес“-а. По този начин гумата на лекия автомобил променила посоката на движение на автобуса вдясно. Водачът му нямал никаква възможност да я промени и въпреки задействаните от него спирачки и опита да завие наляво, продължил да се движи вдясно. „Мерцедес“ преминал косо през „аварийната“ лента и банкета и с челната си дясна част навлязъл във водосточна канавка. Автобусът се наклонил вдясно, при което лекият автомобил се откачил от него и се установил на място наоколо. При накланянето на автобуса, дясната странична част опряла в земната повърхност. В това положение, триейки се в земята, продължило движението му напред около 20 -30 метра. След като двете МПС преустановили движението си, Цвета Таскова излязла от автомобила си и незабавно се обадила на телефон за спешни случаи 112. Жената се насочила към пострадалите, за да им помага с каквото може, предоставяйки телефон и вода. Вследствие на предизвиканото ПТП настъпила смъртта на шестима пътници, които след като счупили страничните стъкла с телата си, били притиснати между автобуса и земната повърхност. При изпадането от седалките, вследствие обръщането на автобуса надясно, били причинени средни телесни повреди на седемнадесет души. Останалите пътници получили леки наранявания. Според заключението на назначената по делото автотехническа експертиза непосредствено преди ПТП двете МПС са били изправни. Автобусът се движел със скорост 120 км/ч., а лекият автомобил със 100 км/ч. Причините за настъпване на тежкия пътен инцидент са субективните действия на обвиняемата, която по време на изпреварване не е осигурила достатъчно странично място между двете превозни средства. За нея ударът е бил предотвратим, ако бе осигурила минимална странична дистанция от минимум 1,16 метра, докато за водача на автобуса той е бил неминуем. Предстои делото да продължи в съда.", "date": "2019.03.14", "title": " Срязана гума от колата в калника на автобуса причинила катастрофата с шест жертви на „Тракия“\t\t\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%be%d1%82%d0%be-%d0%ba%d1%80%d0%b0%d0%b9%d0%b1%d1%80%d0%b5%d0%b6%d0%b8%d0%b5-%d0%bf%d1%80%d0%b5%d0%b4-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%bd/", "text": "Френското крайбрежие е застрашено от екологична катастрофа. Петролен разлив се движи към бреговете на Бордо след потъването на италиански товарен кораб. Морският съд се запали в неделя. Екипажът беше спасен, но корабът потъна на дълбочина 4 600 метра. Той пътувал от Хамбург за Казабланка, превозвал 365 контейнера, 46 от които били с опасни химически материали. Превозвал също 2200 тона суров петрол, както и над 2000 автомобила, които вече са на дъното на океана, предаде  . Разливът край вече обхваща площ от 10 километра, като ширината му е около километър. Със скоростта, с която се движи разливът, се очаква той да достигне френските брегове през почивните дни. 4 кораба пътуват към зоната на бедствието, за да се опитат да ограничат замърсяването.", "date": "2019.03.14", "title": " Френското крайбрежие пред екологична катастрофа заради петролен разлив"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-300-%d1%85%d0%b8%d0%bb-%d0%b4%d1%83%d1%88%d0%b8-%d1%81%d0%b0-%d0%bf%d1%80%d0%b5%d0%b1%d0%be%d0%bb%d0%b5%d0%b4%d1%83%d0%b2%d0%b0%d0%bb%d0%b8-%d0%b3/", "text": "Антиваксърските движения – световна заплаха Най-малко 250-300 хил. души в страната прекарват грип в рамките на един есенно-зимен сезон. Това посочи д-р Наталия Спиридонова, координатор на Националната програма за превенция на грип на Министерството на здравеоазването. Пикът на заболеваемостта обикновено трае около 3-4 седмици, през които заразата обхваща над 300 души на 10 000 население. Освен, че влошава здравния статус на населението, води често до усложнения, а понякога и до фатален изход, грипът е свързан с разходи за домашно и болнично лечение; освен това е причина за нереализиран обществен продукт поради масовото затягане на лицата в трудоспособна възраст. Тези причини са сред водещите за създаването на настоящата Наредба 15 от 2005 г. в България, според която имунизацията срещу грип е препоръчителна, обясни д-р Спиридонова. У нас от тази есен влиза в сила Националната програма за превенция на заболяването, чиято целева група са хората от 65-годишна възраст нагоре. Съветът на Европа е издал препоръка на страните членки на ЕС да разработят и приложат планове за прилагане на сезонни грипни ваксини, които да обхванат 75% от гражданите в съответните държави. “Разпространението на морбили в момента е пример за това, което се случва обаче при спад на имунизационния обхват на населението в резултат на неваксиниране. Антиваксърските движение са сред най-големите заплахи на 21 век”, зави главният държавен здравен инспектор доц. Ангел Кунчев. Ръководителят на българския офис на СЗО д-р  Скендер Сила развенча някои от митовете свързани с ваксините. “Мит е опасението, че имунизациите са рисков фактор за развитие на рак или че ваксината срещу морбили, паротит и рубеола може да причини аутизъм. Много изследвания, включително в Дания сред 657 хил. деца доказват, че между двете няма връзка, а имунният отговор на организма срещу ваксината е многократно по-благоприятен от този при контакт с болестта. Съществуват и митове, че ваксината съдържа чип за проследяване – това е технически невъзможно”, увери д-р Сила.  ", "date": "2019.03.14", "title": " Най-малко 300 хил. души са преболедували грип"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-363/", "text": "Борчът на имамите тресе втори ден парламента Разсрочването може да се окаже опрощаване на дълга. Юристи твърдят, че процедурата е разписана в данъчния кодекс. От ГЕРБ смятат, че проблемът ще се реши чрез Закона за вероизповеданията.             България – жертва на „зелените рекетьори“ от WWF У нас цели региони се обезлюдяват заради натиска на „еколозите“, а жената на Тома Белев ръководи тукашния клон на организацията.             Влизането в политиката е като смяна на пола Алкохолът е едно море, в което е много поучително, направо – велико – да се пътешества, казва Калин Терзийски, поет, писател и сценарист, в интервю за „Труд“.             Непреклонният унгарски национален дух Едва ли има друг народ, който четири пъти да е въставал срещу диктата на големи европейски сили – анализ на д-р Радко Ханджиев, bulgarian Press Pool-Budapest.               Медалът на изкуплението Силует на сребърния медалист от световното първенство по биатлон в Йостерсунд (Швеция) Владимир Илиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.14", "title": " Вижте акцентите в броя на вестник „Труд“ в петък, 15 март 2019"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b2%d1%8a%d0%b7%d0%bc/", "text": "Британският парламент отхвърли категорично възможноастта за провеждане на втори референдум за излизането на Европейския съюз. Общо 334 депутати гласуваха против, а само 85 подкрепиха поправката за удължаване на чл. 50, за да има време за провеждането на второ допитване. Депутатите предстои да решат дали да отсрочат излизането на Великобритания от ЕС с повече и така процесът по Брекзит да се удължи.", "date": "2019.03.14", "title": " Британските депутати отхвърлиха възможността за втори референдум по Брекзит"}
{"url": "https://trud.bg/%d0%b1%d0%be%d1%80%d1%87%d1%8a%d1%82-%d0%bd%d0%b0-%d0%b8%d0%bc%d0%b0%d0%bc%d0%b8%d1%82%d0%b5-%d1%82%d1%80%d0%b5%d1%81%d0%b5-%d0%b2%d1%82%d0%be%d1%80%d0%b8-%d0%b4%d0%b5%d0%bd-%d0%bf%d0%b0%d1%80%d0%bb/", "text": "Юристи твърдят, че процедурата е разписана в Данъчния кодекс От ГЕРБ смятат, че проблемът ще се реши чрез Закона за вероизповеданията  ГЕРБ влязоха в изключително сложен казус с опита да решат проблема с дълговете на вероизповеданията, коментираха пред “Труд” финансисти и юристи, познавачи на данъчно право. След като шефът на парламентарната група на ГЕРБ Цветан Цветанов обяви в сряда, че дълговете на мюсюлманското вероизповедание няма да бъдат опрощавани, а ще се разсрочат, в кулоарите започнаха спорове как точно ще се случи това. От “Обединени патриоти” коментираха, че текстът за данъчната амнистия трябва да бъде изтеглен. От “Воля” предлагат да отпадне, а от ГЕРБ смятат да правят редакции. Най-вероятно текстът ще бъде така редактиран, че вместо за опрощаване да се говори за разсрочване на дълговете. Финансите и юристи обаче са категорични, че казусът трябва да се реши според текстовете на Данъчно-процесуалния кодекс (ДОПК). “В ДОПК подробно е разписана процедурата по разсрочване на задължение. Не разбирам защо трябва да се създава текст в преходните разпоредби на Закона за вероизповеданията”, коментира пред “Труд” проф. Христина Вучева. Според нея ГЕРБ заслужавали поздравления за отказа си от идеята да опростят над 8 млн. лв. Според адв. Детелина Симеонова тъй като законовата уредба се съдържа в ДОПК, тя не може да бъде изменяна с по-нисък по ранг законов акт, в случая със Закова за вероизповеданията. Юристката се позовава на разпоредбите в закона за нормативните актове. “Тъй като става въпрос за публични вземания над 300 000 лв. разрешението за отсрочване или разсрочване на задълженията трябва да се даде от министъра на финансите”, коментира пред “Труд” адвокатът по данъчно право Тодор Табаков. Той предупреди, че при разсрочването е напълно възможно за част от задълженията да е изтекла абсолютната давност. “Разбрах, че става въпрос за дългове, които са много назад във времето. Би било разумно, ако се прави разсрочване да се измени ДОПК и да се каже, че в случаи, когато се разсрочват дългове, които са в края на периода на абсолютна давност, тази давност не тече. Защото на практика, ако няма такъв текст вместо отсрочване ще се получи опрощаване на дълговете”, каза още юристът. Процедурата отсрочване или разсрочване на задължения по ДОПК предвижда осребряване на активите по балансова стойност към датата на подаване на искането. Адвокати коментираха, че ако се реши по този начин да се разсрочат дълговете на мюфтийството ще се наложи да се направят оценки на имоти, които надхвърлят стойността на задълженията на вероиззповеданието.   Владислав Горанов, финансов министър, пред “Труд”: Ще приложим извънреден режим извън ДОПК Ще пресъздадем механизма от ДОПК за разсрочване в извънредна норма в преходните и заключителните разпоредби на Закона за вероизповеданията. Ще постигнем ефекта на разсрочване извън общия ред на ДОПК със специална норма в Закона за вероизповеданията. Говорим за извънреден режим извън ДОПК – целта е същата, правната фигура е същата, но не говорим за реда по ДОПК, а ще бъде извънреден еднократен режим по отношение на вероизповеданията за задълженията им към 31 декември 2018 година за всички регистрирани вероизповедания. Това, което е общото към режима по общия ред на ДОПК е, че върви лихва върху отсрочените задължения и освен, че върви лихва, те трябва да бъдат и напълно обезпечени с активи на съответния длъжник. Режимът, който ще направим, ще изисква същото от ДОПК – задълженията да бъдат обезпечени. Между другото, задълженията на мюсюлманското вероизповедания са на 100 процента обезпечени, проблемът идва, че те не плащат и ние трябва да започнем да реализираме обезпечения, което значи да започнем да продаваме имоти на вероизповеданията. А това, сами знаете, е чувствителен въпрос и за да не се стига до тази крайна мярка, се стига до отсрочване на задълженията, с оглед на възможността законът веднага да изпълни целите си и да те да имат достъп до финансиране от бюджета. Ще дадем възможност вероизповеданието да си погаси задълженията и да плащат възнагражденията на свещенослужителите си.   ВМРО и БСП си размениха обвинения Лидерът на БСП Корнелия Нинова отново повтори тезата на социалистите на извънредна пресконференция, че Законът за вероизповеданията е сделка между ГЕРБ и ДПС. Но този път намеси и “Обединени патриоти”: “Според нас сделката продължава, гарантирам, че това предложение на ГЕРБ ще бъде одобрено единодушно от ДПС и “Обединени патриоти”, отбеляза Нинова. И допълни: “Искаме ясните условия, при които се разсрочват задължения на вероизповеданията. Не само че до ден днешен шикалкавят и не казват колко са, но сега манипулират обществото и хвърлят прах в очите на хората – ето проблемът е решен, чухме гласа ви, отстъпихме. Ясно да се каже – ще ги плащат 50, 20, колкото години, при какви условия и т.н., защото управляващите по този начин освен страха, на който се позоваваха, внасят и разделение и различно отношение към едни и същи въпроси в България”. Нинова получи почти светкавичен отговор от зам.-председателя на ВМРО Искрен Веселинов, който обвини председателя на БСП в “гигантска манипулация”: “Ние не влизаме в разговори с ДПС. Нашето присъствие във властта и основна причина за участието ни в това управление е да държим вън от властта ДПС, която е партия на антибългарска основа. Тя, включително и корупционно, съсипва държавата”. Веселинов определи като “извънпарламентарен опозиционен шум” всичко казано от Нинова и допълни, че тя “пласира в медиите усещане, че се бори за някаква кауза”. “За мен е странна тази хиперактивност на Корнелия Нинова. Доколкото помня тя беше съвносител, заедно с Карадайъ и Цветанов по законопроекта, който обслужваше ДПС, буквално преди няколко месеца”, каза Искрен Веселинов. И заключи: “Упреци от г-жа Нинова, чиято партия 3 пъти е управлявала с ДПС и доколкото разбираме пак се кани да го прави, са леко наивни”.   Красимир Каракачанов, ВМРО: И без хапчета, ще съмне в парламента И без “Воля” да се поправя – и без хапчета, ще съмне в парламента. Въпреки излизане на две политически партии от Народното събрание – БСП и на “Воля” парламентът ще бъде стабилен, не се притеснявайте! Аз все още не желая да коментирам напускането на народните представители от “Воля” от Народното събрание. И без тази партия парламентът ще има стабилност. В края на краищата от “Воля” са решили да почиват. Великден наближава, пролетна умора, времето се оправя. ВМРО без никакви съмнения остава в пленарна зала.   Валери Симеонов, НФСБ: Не съм притеснен за кворума, няма парламентарна криза Не съм особено притеснен за кворума, не виждам парламентарна криза. Дълг на всеки народен представител е да ходи на работа. По този повод ние внесохме предложения за промяна на Правилника за депутатските заплати при отсъствия, които ще настояваме да се разгледат. Хората очакват да видят такава справедливост, каквато се вижда във всяка фирма и държавно учреждение. Как така ще отсъства някой от работа и ще продължава да получава 1/3 от заплатата. Това са 1200-1300 лв. Когато БСП ги няма законите се приемат с едно добро темпо. Парламентът работи ли – работи. Добре ли работи – добре работи. Не виждам криза.   Цветан Цветанов, ГЕРБ: Трябва да свикваме на компромиси Държавата ще си получи парите, но с временна отсрочка. Тези 8 млн. лева не са цената на този парламент. Това е цената на една стабилна България. Тези, които се опитват да създават изкуствено напрежение, няма да успеят. Политиката в момента няма нищо общо с политиката отпреди 10 години. Трябва да свикваме, че ще има много и разнообразни партии. Трябва да свикваме, че ще се правят компромиси, за да има стабилност. Думата компромис не е лоша. Тя е лоша за тези, които я опорочиха. Разговарял съм с всички в парламента за промените в Закона за вероизповеданията, без БСП, защото те не идват на работа.   Марешки напусна Народното събрание, но ще прави кворума Лидерът на “Воля” Веселин Марешки напусна сутринта изненадващо с цялата си парламентарна група палрамента, не обяви причини и само каза, че ще ги съобщи в предаването на bTV “Лице в лице”. Очаквано, след изявлението му във всички парламентарни групи се проведоха заседания. Без 12-е депутати на Веселин Марешки кворумът в Народното събрание започва да се превръща в проблем. Управляващата коалиция на ГЕРБ и „Обединените патриоти“ има общо 122 от необходимите за кворума 121 депутати. Още при напускането на пленарна зала от депутатите от БСП, управляващата коалиция стегна дисциплината за присъствие. И гарантира, че ще кворум в парламента ще има, дори и с цената на спрени командировки на народните представители. Допълнителна интрига със сутрешното преброяване на депутатите внесе и ДПС, след като от движението обявиха, че няма да поддържат изкуствено кворума в парламента. От ДПС идват в Народното събрание, но се регистрират едва, след като управляващите изпълнят задължението си да има кворум в пленарна зала. Оказа се, че проблем с кворума в Народното събрание няма да има, тъй като напускането на “Воля” се изразявало в неучастие в “дреебнотемия”. От “Воля” ще осигуряват кворум в парламента, но ще участват само в дебатите, които според тях са важни, каза в късния следобед Марешки. Той настоя за среща с ГЕРБ в сряда, за да “разберат каква е визията за продължаването на управленския мандат”. Пред bTV Веселин Марешки взе отношение по всички актуални теми и се изказа и за поправките в закона за вероизповеданията: “Нова договорка между ДПС и “Обединени патриоти”. ГЕРБ просто прави услуга на коалиционния си партньор – на явния и неявния”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.14", "title": " Борчът на имамите тресе втори ден парламента\t\t\t"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d0%bd%d0%b0-%d1%81%d1%80%d0%b5%d1%89%d0%b0-%d0%b7%d0%b0-%d0%b0%d0%bd%d1%82%d0%b8%d0%b4%d0%be%d0%bf%d0%b8%d0%bd%d0%b3%d0%b0/", "text": "Министър Красен Кралев взе участие в симпозиум на Световната антидопингова агенция (ВАДА) в Лозана. На форума бяха дискутирани стандартите за лабораториите, за разрешаване на терапевтична употреба, както и за неприкосновеността на личния живот и личната информация. По време на престоя си в Швейцария министърът се срещна и с президента на световната федерация по борба Ненад Лалович (Сърбия). На разговорите бе обсъдена кандидатурата на България за домакинство на световното по борба за мъже и жени през 2023 г.", "date": "2019.03.14", "title": " Кралев на среща за антидопинга"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d1%8a%d0%b4%d0%b8%d1%8f-%d0%bd%d0%b0-%d1%84%d0%be%d1%80%d0%bc%d1%83%d0%bb%d0%b0-1-%d0%bf%d0%be%d1%87%d0%b8%d0%bd%d0%b0/", "text": "Сезонът във Формула 1 започва днес със свободните тренировки за Гран при на Австралия. Но светът на „кралските гонки“ е в траур след смъртта на Чарли Уайтинг, дългогодишния състезателен директор на шампионата. 66-годишният британец почина внезапно в навечерието на уикенда в Мелбърн.  „С изключителна тъга научих за кончината му – заяви президентът на ФИА Жан Тод. – Познавах го от много години и мога да кажа, че той беше централна фигура във Формула 1 и олицетворяваше етиката и духа на нашия фантастичен спорт.“  Уайтинг бе известен и като „главния съдия“ на най-популярния автомобилен като се занимаваше с проверките на редовността на автомобилите преди стартовете и контрола по време на самите състезания. Очаква се функциите му да поеме заместникът му Майкъл Маси, който трябваше да е състезателен директор на Формула 2 и Формула 3. Той ще преценява дали има условия да бъде даден старт или на пистата да излезе кола за сигурност. Той ще отговаря и за взаимодействието с комисията на стюардите, която разглежда спорните инциденти по време на гонките.  Директорът на отбора „Хаас“ Гюнтер Щайнер пък призова колегите си да не се опитват да извлекат предимство от отслабналия контрол по отношение на техническата част. „Нека се опитаме да създаваме възможно най-малко проблеми“, заяви италианецът.", "date": "2019.03.14", "title": " Главният съдия на Формула 1 почина"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%be%d1%82%d0%ba%d1%80%d0%b8%d0%b2%d0%b0-%d0%bd%d0%be%d0%b2%d0%be%d1%82%d0%be-%d0%b1%d0%b8%d0%b6%d1%83-%d0%bd%d0%b0-%d1%82%d0%be%d1%82%d0%bd/", "text": "Димитър Бербатов отново ще поведе атаката на „Тотнъм“. Това ще стане в края на март, когато българинът ще бъде част от звездния отбор на „ветераните“, който ще вземе участие в мач по повод откриването на новото съоръжение на клуба „Уайт Харт Лейн“. Двубоят е планиран за 30-ти, а съперник ще бъде „Интер“. Берба отново ще има възможността да играе рамо до рамо със своя добър приятел Роби Кийн. Двамата бяха кошмар за противниците по времето, когато деляха една съблекалня в „Тотнъм“. Сега към тях ще се присъединят още Рафаел ван дер Ваарт, Алън Ниелсен, Стивън Кар и други. Срещу тях пък ще се изправят имена като Франческо Толдо, Деян Станкович, Хавиер Санети. От двата тима уточниха обаче, че тепърва се очакват още звездни имена да се включат.  Новият стадион на „шпорите“ е на стойност 1 милиард паунда, а капацитетът му е 62 000 места – почти двойно спрямо предходния. Очаква се отборът, воден от Маурисио Почетино, да домакинства именно на него за 1/4-финалните сблъсъци от Шампионската лига. Досега тимът играеше на „Уембли“.", "date": "2019.03.14", "title": " Бербатов открива новото бижу на „Тотнъм“"}
{"url": "https://trud.bg/%d1%88%d0%b5%d1%84%d0%b8%d0%ba-%d0%b4%d0%b6%d0%b0%d1%84%d0%b5%d1%80%d0%be%d0%b2%d0%b8%d1%87-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8-%d0%bc%d0%bd/", "text": "Министър-председателят Бойко Борисов проведе двустранна среща с Шефик Джаферович, член на Председателството на Босна и Херцеговина, в рамките на Седмия глобален бакински форум. В началото на разговора българският премиер запозна Джаферович със задълбочаването на енергийното сътрудничество между България и Азербайджан, което бе обсъдено по време на форума. След това Борисов изрази отново последователната подкрепа на България за европейската и евроатлантическата интеграция на Босна и Херцеговина, съобщиха от пресцентъра на Министерски съвет. „Приветстваме решението на Босна и Херцеговина да подпише Споразумението за намаляване на роуминг таксите между държавите от Западните Балкани, което ще даде основа за започване на преговори между Западните Балкани и ЕС за намаляване на роуминга“, посочи премиерът Борисов. Той подчерта, че това е в съзвучие с приетия на Срещата на върха през май 2018 г. Софийски дневен ред и в подкрепа на свързаността в региона – дигитална, инфраструктурна, енергийна и между хората. „Много се радвам да се видим на форума, но най-вече да ви благодарим – защото вие сте човекът, заради който по време на председателството на Съвета на ЕС вашата държава направи много по темата за интеграцията на Западните Балкани“, обърна се към българския премиер Шефик Джаферович. Той подчерта пред Борисов, че с всеки свой жест и постъпка българският премиер е показвал, че работи за сътрудничество, уважение, мир и стабилност на Балканите, показвайки как различните народи и култури живеят в единство.", "date": "2019.03.14", "title": " Шефик Джаферович: България направи много по темата за интеграцията на Западните Балкани"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b4%d0%b0%d0%bd%d0%b8%d0%b5%d0%bb-%d0%bf%d0%b0%d0%bd%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bd%d0%b0%d0%b9-%d0%b3%d0%be%d0%bb%d0%b5/", "text": "Кметът на Велико Търново и председател на Националното сдружение на общините в Република България Даниел Панов участва в 8-та Среща на върха на регионите и градовете, която се провежда днес и утре в румънската столица Букурещ. Събитието е най-големият форум на европейските местни и регионални власти. В българската делегация заедно с Даниел Панов са кметовете на Габрово – Таня Христова, Ловеч – Корнелия Маринова, Сливен – Стефан Радев, Монтана – Златко Живков, Правец – Румен Гунински, Белица – Радослав Ревански, Добрич – Йордан Йорданов, Свищов – Генчо Генчев и Върбица – Мерлин Байрям, както и изпълнителният директор на НСОРБ Силвия Георгиева. Срещата на върха бе открита от президента на Комитета на регионите Карл-Хайнц Ламберц, по чиято лична покана участва Даниел Панов, както и от министър-председателя на Румъния Виорика Дънчила. Началото на дебатите поставиха още кметът на Букурещ Габриела Фирея, изпълнителният секретар на икономическата комисия на ООН Олга Алгайерова и Марко Маркула – заместник-председател на Комитета на регионите. С него българската делегация проведе първата си работна среща, част от голямото събитие. Във форума участват над 500 кметове, губернатори, общински съветници, президентът на Румъния, членове на румънското правителство, еврокомисари, представители на европейски и институции и организации.  Основните теми са свързани със социалното сближаване на регионите и градовете, чието развитие е основен фактор за по-добрата териториална свързаност на жителите на Европейския съюз. Акценти са поставени също върху насърчаването на проекти за подобряване на качеството на въздуха, екологичен транспорт, използване на възобновяема енергия, опазване на биоразнообразието, прилагане на мерки за енергийна ефективност и управление на отпадъците. Според българските представители политиката на сближаване и по-специално – чрез европейското териториално сътрудничество, доказва своята добавена стойност за целия Европейски съюз и трябва да бъде запазена след 2020 г. за всички региони, а ЕС следва да подкрепи публичните инвестиции на местните и регионални власти.", "date": "2019.03.14", "title": " Кметът Даниел Панов участва в най-големия форум на европейските местни и регионални власти"}
