{"url": "https://trud.bg/%d0%ba%d0%b0%d0%bd%d0%b0%d0%b4%d0%b0-%d0%b8%d1%81%d0%ba%d0%b0-%d0%bf%d0%be-%d0%b1%d1%8a%d1%80%d0%b7%d0%be-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0%d0%bd%d0%b5-%d0%bd%d0%b0-%d0%bf%d1%80/", "text": "Външният министър на Канада Кристия Фрийланд заяви, че страната иска предоговарянето на споразумението на НАФТА да приключи в най-скоро време, предава Reuters. По време на пресконференция Фрийланд заяви, че е готова да проведе преговори на високо равнище по бъдещето на Северноамериканското споразумение за свободна търговия. Мексикански и американски министри прекараха последната седмица в преговори за изглаждане на различията на страните си по споразумението.", "date": "2018.08.04", "title": " Канада иска по-бързо приключване на преговорите по НАФТА"}
{"url": "https://trud.bg/%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d0%bf%d1%80%d0%b0%d1%89%d0%b0-%d0%b2%d0%be%d0%b5%d0%bd%d0%bd%d0%b8-%d0%b2-%d0%bc%d0%b8%d1%81%d0%b8%d1%8f%d1%82%d0%b0-%d0%bd%d0%b0-%d0%ba%d1%84/", "text": "Двама членове на черногорските въоръжени сили през ноември тази година ще бъдат изпратени на мисията на КФОР в Косово, според работен план на Министерството на отбраната на Черна гора, предде Макфакс. В документите на министерството се посочва, че присъединяването към мисията на КФОР е насрочено за периода от 01 до 31 ноември 2018 г. На мисията ще бъдат изпратени двама служители, единият от които ще бъде изпратен в командването на мисията в Прищина, а другият – на регионалното командване на мисиите в Скопие. Заплащането на черногорските офицери за участие в международната мисия на КФОР ще бъде 70 евро на ден, съобщава черногорското правителство.", "date": "2018.08.04", "title": " Черна гора праща военни в мисията на КФОР в Косово"}
{"url": "https://trud.bg/%d1%87%d0%b8%d1%81%d0%bb%d0%b0-%d0%b8-%d0%bc%d0%be%d0%bd%d0%b5%d1%82%d0%b8-%d0%bd%d0%be%d1%81%d1%8f%d1%82-%d0%ba%d1%8a%d1%81%d0%bc%d0%b5%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%b8%d1%82/", "text": "Пикасо никога не изхвърлял изрязаните си нокти, парче дърво пазело Салвадор Дали от духове Гадателка предсказва на Коко Шанел съдбоносното число 5 Чарлз Дикенс носел компас със себе си и винаги спял обърнат на север.  Коко Шанел се доверила на гледачката, която й предсказва щастливото число 5.  Запалването на клечка кибрит и взирането в пламък дава усещане за облекчение на Йоко Оно. Илюстрации “Рецепти на Елън Уейнщайн за късмет”, 2018. Испанският художник   (1881-1973), който безспорно е един от най-продуктивните и влиятелни творци от миналия век, никога не изхвърлял изрязаните си нокти. Събирал и старите си дрехи и закачалки, защото се страхувал, че така ще загуби част от своята “същност”. Със същото съображение колекционирал и голяма част от своите картини. Пикасо е колекционирал Пикасо и така когато умира се оказва, че е притежава около 50 000 свои творби, вариращи от отпечатъци и рисунки, до керамични и театрални колекции. Испанският художник   (1904–1989) освен един от най-влиятелните артисти в сферата на сюрреализма е и сред най-странните. Неговият ексцентризъм и необичайно поведение, със забележителна склонност към нарцисизъм и мегаломания, понякога привлича повече внимание от самото му творчество и критиците го тълкуват като рекламен трик. Дали проявява любов към всичко позлатено и прекомерна страст към лукса и ориенталската мода. Той дори си измисля арабско потекло. Бил много суеверен и винаги носел със себе си малко парче изхвърлено от водата испанско дърво, за да го пази от зли духове. За малко не става жертва на една от странностите си, като почти се задушава, докато изнася лекция в шлем и костюм за гмуркане.  (1812–1870) е имал навика да носи компас със себе си и винаги е спял обърнат на север. Английският писател, определян като най-значимия прозаик на Викторианската епоха, вярвал, че именно това подобрява неговата креативност и писане. Авторът на класически романи като “Коледна песен” и “Големите надежди” е бил и силен социален критик. Това е очевидно в неговите творби, където присъстват откровени изображения на социално-икономическите условия при различните класи. Световноизвестната френска дизайнерка   (1883 -1971) е била изключително суеверна. Изглежда е вярвала много в свръхестествените сили, защото изцяло се доверила на гледачка, която й предсказала, че 5 ще бъде късметлийското й число. Може би затова и до днес хиляди жени по света ухаят на нейния най-известен парфюм “Шанел N°5”. В апартамента й висял кристален полюлей във формата на цифрата 5. Също така тя имала навика да представя новите си колекции на 5 май – петия ден от петия месец на годината, за късмет. Модната икона и една от най-влиятелните жени в света на съвременната мода –  , добила световна популярност със своите култови женствени рокли, пък отдава късмета си на златна монета от 20 франка. Тя била скрита от баща й в нейната обувка по времето на Втората световна война. Тогавя Даян е съвсем малко момиче, но пази мометата и до днес, вярвайки, че тя й носи щастие. Затова продължава да я слага в обувката си всеки път, когато представя нова колекция. Авангардната артистка и активистка за мир   е била много чувствителна към звука и светлината. Вдовицата на Джон Ленън открива, че запалването на клечка кибрит и взирането в изгарящия бавно пламък й дава усещане за облекчение. Тя признава, че понякога повтаря този ритуал, пред сестра си, палейки кибритени клечки една след друга, докато не се успокои. По-късно този съкровен ритуал е пресъздаден в песен наречена Lighting Piece, записана с формацията Fluxus.   Цар Фердинанд гадаел с олово навръх Нова година Суеверията на подминават и най-великите български държавници, които понякога взимат решения, базирани не само на опит и здрав разум. Сред най-суеверните бил Цар Фердинанд. Историческият роман “Корона от тръни” на Стефан Груев, син на един от най-близките царски съветници – Павел Груев описва как цар Борис често е разлиствал дневника на Фердинанд, който е свързвал датата 13-и с лоши събития. “Борис далече не споделяше всичките суеверия на баща си. Цар Фердинанд имаше страст към окултното и вярваше във всевъзможни предчувствия и поличби. Макар и дълбоко вярващ католик, той се отдаваше на това си влечение с почти научна сериозност. Борис, който беше истински набожен християнин, но и голям почитател на науката, не се интересуваше от неща като спиритизъм и магия. Но като всички други членове на фамилията и той имаше своите суеверия, които оправдаваше понякога със забележки като “Човек никога не знае!”, пише Груев в книгата. Според някои източници Фердинанд дори имал ясновидски способности и предричал важни събития. Бил убеден, че още щом види някого по интуиция може да отгатне дали в бъдещето той няма да му стори зло. Традиция било да се гадае бъдещето в двореца навръх всяка Нова година. В полунощ в специален съд с вода изсипвали разтопено олово и чрез образуваните фигури предричали какво щяло да се случи през годината.   Роналд Рейгън хвърлял сол през рамо Ейбрахам Линкълн, 16-ят президент на САЩ, признат за най-успешния ръководител в историята, също не бил подминат от мистиката. Малко преди смъртта си той споделя, че е сънувал покушение срещу себе си. Известно е, че съпругата му участва в спиритични сеанси, за да се свърже с починалите си деца. Франклин Рузвелт, който е с най-дългия мандат и е единственият президент на САЩ, избиран повече от два пъти на тази длъжност пък вярвал в едно от най-разпространените суеверия – лошият късмет на числото 13. Знаейки това, неговите асистенти никога не назначават делови срещи за 13-о число. Политикът не посещава мероприятия, които се провеждат на 13-ия етаж. 40-ият президент на Америка Роналд Рейгън също вярвал в поличби. Винаги носил със себе си монети за късмет. Ако се разсипела сол, хвърлял щипка през рамото си. Освен това имал влечение към астрологията и често се съобразявал с нейните закони. Специалисти от Източния университет в Мичиган са изследвали, че той определя датата на полагане на клетва в съответствие със съветите на астролога си. Редовно преглеждал и хороскопите в американските вестници.", "date": "2018.08.04", "title": " Числа и монети носят късмет на великите творци\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-%d0%bd%d0%b0%d0%b4-56-%d0%ba%d0%b3-%d1%85%d0%b5%d1%80%d0%be%d0%b8%d0%bd/", "text": "Турската полиция е конфискувала днес над 56 кг хероин, предаде БТА. В източния окръг Ван е заловен 48,5 кг хероин в минибус. Шофьорът на буса е арестуван. В окръг Битлис, също в Източна Турция, полицията спряла пешеходец, у когото открила малко над 6 кг хероин. Мъжът също е арестуван.", "date": "2018.08.04", "title": " Турската полиция залови над 56 кг хероин"}
{"url": "https://trud.bg/%d0%bd%d0%b0%d0%bc%d0%b8%d1%80%d0%b0%d1%89%d0%b8%d1%8f%d1%82-%d1%81%d0%b5-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%bb%d1%83%d0%bb%d0%b0-%d0%b4%d0%b0-%d1%81%d0%b8%d0%bb%d0%b2%d0%b0-%d0%bf/", "text": "Бразилската лява Партия на труда издигна като кандидат-президент бившият държавен глава Луис Инасиу Лула да Силва, който в момента е в затвора. Съответното решение е взето на партиен конгрес, предава ТАСС. Напълно е възможно Висшият избирателен съд на Бразилия да откаже на Лула да Силва правото да участва на изборите. Според законодателството на страната хората, осъдени на втора инстанция не могат да претендират за избирателен пост. Ако той получи отказ, партията ще издигне бившия кмет на Сао Паулу Фернандо Адад. В момента Лула да Силва излежава присъда от 12 години и един месец за корупция. Въпреки това, според социологическите проучвания, той е фаворит на предстоящите на 7 октомври президентски избори.", "date": "2018.08.04", "title": " Намиращият се в затвора Лула да Силва пак е кандидат за президент на Бразилия"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%81-%d0%bf%d0%be%d1%80%d0%b5%d0%b4%d0%bd%d0%b8-%d0%be%d1%81%d1%82%d1%80%d0%b8/", "text": "Румънският президент Клаус Йоханис отправи за пореден път остри критики към управляващата Социалдемократическа партия и към лидера й Ливиу Драгня, съобщава информационният сайт Зиаре, цитиран от  . „Един политик на име Драгня, заедно с няколко сподвижници, е сложил ръка на властта в правителството и в парламента и опитва да използва тази власт за лични интереси, включително за да избегне правосъдието. Не го интересува страната, нито икономиката, нито румънците, нито имиджа на Румъния в Европа и в света“, заяви Йоханис на заседание на Националния съвет на опозиционната Национално-либерална партия. Той беше лидер на тази формация преди да бъде избран за президент през 2014 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Румънският президент с поредни остри критики към управляващата левица"}
{"url": "https://trud.bg/%d0%b8-%d0%b8%d0%bd%d0%b4%d0%b8%d1%8f-%d0%b2%d1%8a%d0%b2%d0%b5%d0%b6%d0%b4%d0%b0-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%bc%d0%b8%d1%82%d0%b0-%d0%b7%d0%b0-%d1%81%d1%82%d0%be%d0%ba%d0%b8/", "text": "Индия съобщи, че ще въведе по-високи мита върху някои вносни стоки от САЩ от 18 септември, предаде  . Търговските спорове между Индия и САЩ нараснаха, откакто президентът Доналд Тръмп встъпи в длъжност. През 2016 година двустранният обмен се увеличи до 115 милиарда долара, но администрацията на Тръмп иска да намали търговския си дефицит от 31 милиарда долара с Индия и настоява Делхи да смекчи търговските бариери.", "date": "2018.08.04", "title": " И Индия въвежда по-високи мита за стоки от САЩ"}
{"url": "https://trud.bg/%d1%80%d1%83%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-25-%d0%b0%d0%ba%d1%82%d0%b8%d0%b2%d0%b8%d1%81%d1%82%d0%b8-%d0%bd/", "text": "Руската полиция арестува около 25 защитници на правата на хората с нетрадиционна сексуална ориентация, участвали в неразрешен митинг в Санкт Петербург, предаде Ройтерс. Няколко десетки активисти се събрали следобед на Дворцовия площад във втория по големина град в Русия със цветните знамена на гей-общността и плакати. Част от тях са били задържани и прибрани в полицейски автобус. През 2013 г. руският парламент прие закон, който забранява гей пропагандата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Руската полиция арестува 25 активисти на гей митинг"}
{"url": "https://trud.bg/%d0%b2%d0%bc%d1%80%d0%be-%d0%b4%d0%bf%d0%bc%d0%bd%d0%b5-%d0%ba%d0%be%d0%b0%d0%bb%d0%b8%d1%86%d0%b8%d1%8f-%d1%81%d1%8a%d1%81-%d0%b7%d0%b0%d0%b5%d0%b2-%d0%b1%d0%b8-%d0%bd%d0%b0%d1%80%d1%83%d1%88%d0%b8/", "text": "Лидерът на македонската опозиция Християн Мицкоски заяви, че би нарушил моралните си принципи, ако се съгласи да влезе в широка коалиция с премиера Зоран Заев и неговия Социалдемократически съюз, предаде  . Председателят на ВМРО-ДПМНЕ допълни, че отхвърля всякакви неформални предложения за съвместни усилия – насроченият за края на септември референдум за новото име на държавата да бъде легитимен. „Участието или неучастието на ВМРО-ДПМНЕ в едно широко правителство не може да промени факта, че договорът с Гърция е вреден за Република Македония“, смята Християн Мицкоски.", "date": "2018.08.04", "title": " ВМРО-ДПМНЕ: Коалиция със Заев би нарушила моралните ни принципи"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%ba%d0%be%d0%b9%d1%82%d0%be-%d1%83%d0%b1%d0%b8-%d0%b4%d0%b5%d1%82%d0%b5-%d0%b2-%d0%b7%d0%bb%d0%b0%d1%82%d0%be%d0%b3%d1%80%d0%b0%d0%b4-%d0%be%d1%81/", "text": "Шофьорът, който   13-годишно момче на тротоар в Златоград, остава за постоянно в ареста, реши снощи Смолянският окръжен съд, съобщи  . Водачът се оказа рецидивист на пътя – от 2000 г. досега има 20 акта и 12 фиша за нарушения, повечето от които за превишена скорост. Съден е и за документно престъпление. 56-годишният мъж е обвинен в причиняване на смърт по непредпазливост, а след инцидента родопското градче се надигна на бунт.", "date": "2018.08.04", "title": " Шофьорът, който уби дете в Златоград, остава в ареста\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d1%81%d0%b8%d1%80%d0%b8%d0%b7%d0%b0-%d0%b3%d1%8a%d1%80%d1%86%d0%b8%d1%8f-%d1%89%d0%b5-%d1%80%d0%b0%d1%82%d0%b8%d1%84%d0%b8%d1%86%d0%b8%d1%80/", "text": "Гърция „има пълно намерение“ да ратифицира споразумението с Македония за името, обяви Костас Дузинас, депутат от управляващата партия СИРИЗА, пише Ekathimerini. „Ако руснаците продължат да се опитват да го дерайлират, реакцията ще бъде силна“, заяви Дузинас, обръщайки внимание на гръцкото решение да изгони двама руски дипломати заради предполагаемия им опит да подкопаят споразумението с Македония. Същевременно вицепредседателят на младшия партньор в гръцкото коалиционно правителство – партия „Независими Гърци“ – Панос Сгуридис обвини Москва, че се меси в процеса на приемането на договора, макар и неговата партия да е също против споразумението. „Важно е гръцкия национален суверенитет да бъде защитен“, убеден е той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Депутат от Сириза: Гърция ще ратифицира споразумението с Македония за името"}
{"url": "https://trud.bg/%d0%b4%d0%b6%d1%83%d0%bb%d0%b8%d0%b0%d0%bd%d0%b0-%d0%b3%d0%b0%d0%bd%d0%b8-%d1%81%d0%b5-%d1%80%d0%b0%d0%b7%d0%b2%d0%b5%d0%b6%d0%b4%d0%b0-%d0%b8%d0%bc%d0%b0-%d0%bd%d0%be%d0%b2-%d0%bc%d1%8a%d0%b6/", "text": "Актуалната й половинка е Илиян Найденов  Джулиана Гани изненадващо обяви, че се развежда след по-малко от година семеен живот, а ден след това вече показа и новия мъж до себе си, станал причина за разялата. Едрогърдата носителка на титлата “Мис Силикон” и съпругът й Станаимир си казаха “да” преди 10-месеца, скоро след началото на връзката си. През това време блондинката често обясняваше, че е намерила своята сродна душа и двамата не спираха да пускат щастливи снимки от екзотичните си пътувания. Приказката обаче не продължи дълго и преди дни Гани махна фамилията на съпруга си от профила си, а той пък изтри общата им снимка. Малко след това Джулиана сподели снимка с новия си любим под която написа – “За всички злобни коментари по наш адрес! Ликувайте”. Оказа се, че силиконката сменя един фитнес инструктор с друг. Новият й любим се казва Илиян Найденов. Той се занимава и с бодибилбинг, а наскоро е издал книга със съвети за перфектна фигура. Засега Джулиана не разкрива повече подробности около проваления си брак и от колко време има нов мъж до себе си, но последните й снимки със Станимир са преди началото на лятото.", "date": "2018.08.04", "title": " Джулиана Гани се развежда, има нов мъж\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%8a%d1%80%d0%bc%d0%bf-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%bf%d0%b8%d1%81%d0%bc%d0%be%d1%82%d0%be-%d0%bd%d0%b0-%d0%ba%d0%b8/", "text": "Държавният секретар на САЩ Майк Помпейо съобщи, че е предал писмо от американския президент Доналд Търмп до севернокорейския лидер Ким Чен-ун. Писмото е връчено на външния министър на КНДР на форума на АСЕАН в Сингапур, съобщи ТАСС. „Днес имах възможността да поговоря със своя колега от КНДР И Йон-хо. Имахме кратък и вежлив разговор. Нашата делегация също така има възможността да предаде отговора на Тръмп на писмото от Ким Чен-ун“, написа Помпейо в Туитър. Говорителката на държавния департамент на САЩ Хедър Науърт уточни, че става дума за отговор на писмото, което Ким Чен-ун изпрати на американския президент на 1 август. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Доналд Търмп отговори на писмото на Ким Чен-ун"}
{"url": "https://trud.bg/%d0%b2%d1%83%d1%87%d0%b8%d1%87-%d0%bf%d1%80%d0%b8%d0%b7%d0%be%d0%b2%d0%b0-%d1%81%d1%8a%d1%80%d0%b1%d0%b8%d1%82%d0%b5-%d0%b2-%d0%ba%d0%be%d1%81%d0%be%d0%b2%d0%be-%d0%b4%d0%b0-%d0%bd%d0%b5-%d1%81%d0%b5/", "text": "Президентът на Сърбия Александър Вучич отправи отворено писмо до сърбите в Косово. Повод за него е срокът, който ЕС даде на властите в Прищина въз основа на Брюкселския договор да приключат приемането на Устава на Общността на сръбските общини, пише македонският сайт МКД.мк. „Скъпи сърби, моля във връзка с това да не предприемате нищо, което албанците или част от международната общност биха използвали като извинение за предприемане на някакви действия срещу вас“, зове Вучич. „Точно заради това, че тези дни в нашата южна провинция се опитват да внесат безпокойство и страх, които създават разделение между представителите на сърбите в Косово и Метохия“, допълва сръбският президент. „Предизвикателствата, пред които сме изправени, изискват да сме над разделенията, манипулациите и целенасочените кампании за дезинформация. Затова ви моля и призовавам да не се поддавате на всякакви провокации, на всякакви предизвикателства да реагирате спокойно, цивилизовано и достойно. Сърбия днес е готова да изпълни задължението си към вас и да защити живота ви и мира, ако е необходимо. Докато съм президент, Сърбия няма да допусне организираното насилие срещу сърбите, нито преследването им“, уверява Вучич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Вучич призова сърбите в Косово да не се поддават на провокации"}
{"url": "https://trud.bg/1800-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d1%81%d0%b0-%d1%85%d0%b2%d0%b0%d0%bd%d0%b0%d1%82%d0%b8-%d0%b7%d0%b0%d0%b4-%d0%b2%d0%be%d0%bb%d0%b0%d0%bd%d0%b0-%d0%b7%d0%b0-%d0%bf%d0%be/", "text": "София и Бургас си оспорват първенството по шофьори, употребили наркотици. През миналата година установените дрогирани зад волана са били 2822-ма. Само за първите шест месеца на тази година вече са близо 1800, информира  . Хващат дрогирани зад волана по всяко време на денонощието и на най-различни места. Дори 24 часа преди проверката да си взел доза, пробата ти отново може да бъде положителна, особено при синтетичните наркотици. Поредният дрогиран столичните пътни полицаи залавят в часовете преди обед на входа на София. Той е задържан и отведен в болница, където му взимат кръв и за втори анализ. Ако откаже, тогава за доказателство се полза резултата от полевия тест. За 2017 година в София установените дрогирани шофьори са били 265, а само за първите 6 месеца на тази година вече са 209. „Самата проверка се извършва на случаен принцип. При видимото състояние на самия водач, много са факторите. Поведението на водача, както и поведението относно автомобила. Погледът му, нещата са специфични“, обяснява инсп. Борислав Георгиев, отдел „Пътна полиция“ – СДВР. През 2017-та първенец по задържани дрогирани шофьори е Бургас – 406. Най-много през летните месеци. Проверките по крайбрежието и това лято са постоянни. През последните месеци по Южното Черноморие вече са задържани 150 дрогирани шофьори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " 1800 дрогирани са хванати зад волана за половин година\t\t\t"}
{"url": "https://trud.bg/%d0%b1%d0%b4%d0%b6-%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%81%d0%b8-%d1%81%d0%bb%d1%83%d0%b6%d0%b8%d1%82%d0%b5/", "text": "Денят на железничаря се отбелязва всяка година през първия неделен ден на месец август, като тази година това е 5 август, съобщиха от пресцентъра на БДЖ. Традицията за неговото честване датира от средата на миналия век. Изборът на деня, в който се отбелязва професионалният празник на железопътните работници в България, е свързан с историческия факт, че в началото на месец август през 1888 г. железопътната линия Цариброд – София – Белово е открита за международни превози, като същевременно държавата откупува и линията Русе – Варна и започва нейната експлоатация. Така се учредяват Българските Държавни Железници. Историята им е богата на постижения, предизвикателства и трудни моменти, но тя най-вече е богата с хора, които са отдавали най-доброто от себе си за развитието на железопътния транспорт, подчертават от националния превозвач. Днешните български държавни железници помнят с признателност всички знайни и незнайни железопътни работници, които със своя принос са дали тласък на железницата да върви напред.  И днес има примери за отлично изпълнение на служебния дълг и достойно отстояване на престижа на железничарската професия. От началото на 2018 г. до настоящия момент за проявен висок професионализъм, бдителност и навременни действия са наградени редица локомотивни машинисти, работници по ремонта в локомотивните депа, служители на превозни бригади в пътнически влакове и служители по експлоатация на товарните превози. По повод Деня на железничаря мениджърският екип на „Холдинг БДЖ” ЕАД ще връчи плакети и парични награди на 36 служители, работещи в дружествата за пътнически и товарни превози. Ръководството на националния железопътен превозвач благодари на всички работници и служители от дружествата в системата на Холдинга за добрата работа, високия професионализъм и отговорното изпълнение на служебните задължения и по повод предстоящия утрешен празник поднася своите благопожелания към всички български железничари за здраве, професионална удовлетвореност и лично щастие.", "date": "2018.08.04", "title": " БДЖ награждава най-добрите си служители за Деня на железничаря на 5 август"}
{"url": "https://trud.bg/%d0%bf%d1%80%d0%be%d0%bb%d0%b8%d0%b2%d0%bd%d0%b8-%d0%b4%d1%8a%d0%b6%d0%b4%d0%be%d0%b2%d0%b5-%d0%bd%d0%b0%d0%b2%d0%be%d0%b4%d0%bd%d0%b8%d1%85%d0%b0-%d1%80%d0%b0%d0%b9%d0%be%d0%bd%d0%b8-%d0%b2-%d1%86/", "text": "Проливни дъждове наводниха райони в Централна Гърция. Няма пострадали хора. Гражданска защита е в готовност да реагира в рискови райони. От проливните дъждове силно засегнат е районът на град Ламия. Сили на пожарната и Гражданска защита успяха да прекратят пътя на водната стихия преди да наводни приземните етажи на къщите в няколко села. Заляти са пътища. Полицията забрани движението в рискови отсечки. Пожарникари спасиха семейство от автомобил, потънал във водата. Наводнени са и земеделски земи. В същото време властите съобщават за силен риск от пожари и днес, предимно на островите в Егейско море, както и в някои части на континентална Гърция. Полицейски патрули охраняват горски райони в близост до населени места. Властите предупреждават, че под пълна забрана е паленето на огън поради засилване на вятъра. Противопожарната служба е в режим на готовност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Проливни дъждове наводниха райони в Централна Гърция"}
{"url": "https://trud.bg/140-%d0%b3%d0%be%d0%b4%d0%b8%d0%bd%d0%b8-%d1%81%d0%bb%d0%b5%d0%b4-1878-%d0%b0-%d0%be%d1%89%d0%b5-%d0%b3%d0%be-%d1%83%d1%87%d0%b8%d0%bc-%d1%83%d1%80%d0%be%d0%ba%d0%b0/", "text": "Улисани в мандатното председателство на ЕС, струва ми се, не отделихме време и усилие да спомним и преосмислим онези няколко месеца – март до юли 1878-а – в хода на които Европа (или просто – Животът) дава урок на раждащата се за нов, самостоятелен път България. Урок, който, въпреки годините и многото понесени удари и страдания, изглежда още има да го учим… Все пак за 3 март 1878 г. и подписването на Санстефанския договор се каза по някоя официална дума. Но за Берлинския конгрес от юли 1878-а и категоричната ревизия от „големите от Европа“ на Санстефанския договор, като че ли не напомни никой. Може би е сметнато, че би било в дисонанс с финала на българското европредседателство? Жалко! Защото действителността, като добър педагог, не спира да ни напомня, че не само при т.нар. „кръгли годишнини“, но много по-често като нация трябва да се връщаме към онова време. Докато изцяло осмислим урока на онези събития и го докажем с поведението си в съвременния свят. Подписването на Санстефанския договор и провеждането на Берлинския конгрес са не само различни по форма и съдържание събития, но и пряко противостоящи едно на друго. Първото прокламира без уговорки установяването на една реалност, второто отменя прокламацията и установява друга, по същество – различна, реалност. Макар да става дума все за България. Но урокът, произтичащ от двете събития взети заедно, е един в същината си. Очевидно е, че в миналото, а и днес, на българите ни е по-лесно да мислим за 3 март 1878 г. и Санстефанския договор като за нещо само за себе си. Обещание, дори почти реализация, ако не и реализация, на наша мечта. Мечта, обусловена от историята ни и в съгласие с хубавите думи за правата на народите, които огласят Европа през онова време. Всички българи, от всички български земи, събрани в една отново родена, свободна България! Берлинският конгрес от юли 1878-а е извън това наше виждане. Той няма място в него, защото ние предпочитаме да го схващаме като една демонстрация на враждебност и злонамереност към мечтата ни и като прилагане на груба сила, за да бъде тя унищожена. Така преди 140 години, в рамките само на няколко месеца, в българското национално съзнание трайно се настанява един мит, заради който в последвалия, почти вече век и половина, ще пожертваме много в жизнена енергия и материални богатства. Имам предвид мита за „унищожената от Европа прекрасна българска мечта“. Запленени от мита, чет нямат българските правителства и политици, които в един или друг момент, ангажират България в самоубийствени авантюри. Съществуването на мита създава за другите държави и за разни прикрити сили почти неограничени възможности за влияние и въздействие върху българските общество и държава. И преди всичко, този мит е, който ни пречи да осъзнаем в пълнотата му урока, който са дали на „Нова България“ преди 140 години Сан Стефано и Берлин, възприемани като едно цяло. Урокът е урок по реализъм. Как да се живее възможно по-успешно в света такъв, какъвто е. Сигурно българите, българските владетели, са знаели този урок някога. Вероятно вековете на турското робство са притъпили и потиснали някои основни усещания за управление и за междудържавни отношения. И създали по този начин благоприятна почва за митове. Какво показват Сан Стефано и Берлин през далечната 1878-а? Показват, че и най-хубавата, най-емоционалната и исторически обоснована мечта, няма шанс да се реализира, ако не е подкрепена от реалистичен анализ и съответна мобилизация на нужните сили, средства, потенциал. Показват още, че във всяка конкретна обстановка, спрямо всеки конкретен казус, държавите – малки и големи, се водят най-първо от своите собствени национални интереси. Всичко друго, колкото и добре да звучи, идва след това и в някаква степен се приема, само ако не накърнява националния им интерес. Следователно, всяка държава, млада или стара, малка или голяма, за да разчита на успех на геополитическата сцена, трябва да има ясно съзнание за своя национален интерес и да проявява реализъм и разбиране в отношенията си с партньорите. Както и да са определяни последните – като съперници, противници или съюзници. В паметта на всички ни са, за да няма нужда да ги напомням, случаите в последния век и повече, и на премълчавани или неформулирани, и на направо пренебрегвани открито, национални интереси, просто, за да се угоди на прикрит, зад хубави фрази и принципи, нечий друг интерес. В това „затваряне на паметта и ума“ за урока от Сан Стефано и Берлин, са прегрешавали, в един или друг момент, всички политически сили. Съвременната геополитическа обстановка изправя и България, като всички останали, брутално „на препитване“ все по същия урок. Имаме ли като общество обсъдени и осъзнати национални интереси? Водим ли се в отношенията си с другите държави преди всичко от нашите национални интереси? Съобразени ли са с тях неминуемите и за нас компромиси в междудържавните отношения? Умеем ли на основата на националния интерес да опираме мечтите си на рационални виждания за реализацията им? От десетилетие, че и повече, една след друга държавите застават открито на позициите за върховенство на националния интерес. САЩ, Китай, Русия, Великобритания, Иран, Турция, Северна Корея, Япония, Унгария, Полша, Чехия, Италия – списъкът се допълва всяка седмица. Никоя от тях не обръща гръб на необходимостта от международни споразумения и сътрудничество. Но подчертава, че тръгва към тях с ясното съзнание за приоритета на националния интерес. Изглежда, че все по-голяма част от съвременния свят си дава сметка, че глобализацията отиде в някои крайности, които не са поносими, именно заради щетите на националните интереси. И като че ли това става дори по-бързо, отколкото спрямо някои от ексцесиите на блоковите системи.   Градим ли нови митове? Допустимо ли е, в чий интерес е, в тази обстановка България да се ограничава в официалните си изявления до стремежа за „пълна интеграция в ЕС и в НАТО“? В какво отношение е подобна позиция с българския национален интерес, взет в неговата цялост? Формулиран ли е той от някого и възприет ли е от съвременното българско общество? Или сме на път да си градим някакъв нов мит, при всичките опасности, които сме преживели от подобни „митополитики“?", "date": "2018.08.04", "title": " 140 години след 1878-а: Още го учим урока…\t\t\t"}
{"url": "https://trud.bg/%d1%81%d0%b0%d1%80%d0%b0-%d0%bd%d0%be%d1%80%d0%b0-%d0%ba%d1%80%d1%8a%d1%81%d1%82%d0%b5%d0%b2%d0%b0-%d1%88%d0%b5%d1%84-%d0%bd%d0%b0-%d0%b1%d0%b0%d0%bb%d0%b5%d1%82%d0%b0-%d0%bd%d0%b0-%d1%81%d0%be%d1%84/", "text": "– Наскоро се завърнахте от Международния балетен конкурс във Варна, където бяхте член на журито. Дъждовете успяха ли да попречат на балетната олимпиада? – Наистина тази година не беше много късметлийска. Много валя, трудно беше, вечер започвахме късно. Дори влязохме в историята – и жури, и участници – с една конкурсна вечер, която започна в 12,30 и приключи в 4,20 сутринта. Но в крайна сметка наградите бяха раздадени и слава Богу, мисля че конкурсът мина успешно. Преди началото му говорих много с организаторите Димитър Димитров и Соня Димитрова. За първи път имаха много сериозни финансови затруднения и бяха силно притеснени дали изобщо конкурсът ще се проведе. За всички българи този конкурс е нещо изключително важно. Няма какво да крием, има много апетити към него – дали да бъде приватизиран, или просто унищожен. Трябва да направим всичко възможно да си го запазим. Под „ние“ имам предвид понсорите, държавата. Министерството на културата помага, и слава Богу, но няма да е лошо, ако може, и повече спонсори да се отзоват за спасяването на нещо, което си е национална гордост. – Каква е причинта за тези нововъзникнали финансови проблеми? – Миналите години е имало повече спонсори, които сега по една или друга причина не са могли да се включат. Този конкурс е най-дългият в света – цели две седмици! Организацията му наистина е много тежка. Освен това се плаща наем за всеки ден в театъра. Мисля че от община Варна биха могли да измислят някакъв начин поне този наем да бъде опростен. Всички свързват този конкурс с Варна, той е гордост за града и би било редно общината да го подпомогне. – България има двама носители на награди в Балетния конкурс, и двамата са от трупата на Софийската опера и балет. Трябва ли да ви поздравим с техните постижения? – Ами, надявам се. Смятам че е редно. Ето, София Цуцакова взе бронзов медал. Напоследък наистина й давам и солови роли, но тя все още е ансамблова балерина. Това значи, че нивото на нашия ансамбъл е доста добро. Разбира се, че ще я поощря с още нещо, защото тя работи много и пред очите ни много израстна. Джон също е с много добра техника, но той си е солист, от него очаквах много добро представяне. – Имаме и две награди за модерна хореография – за Ангелина Гаврилова и за Надежда Дичева. Наистина ли нашите хореографи са толкова добри, съпоставени със световното ниво? – Очертава се едно добро поколение от нови български хореографи. Беше коментирано от цялото жури, че тази година само българската група е с хубави и сериозни съвременни постановки. В това число и Раду Поклитару, който в момента прави световна кариера като хореограф, ми каза: „Моите поздравления и за двете хореографки!“ – Балетните конкурси взеха да стават като Мондиала – под националните флагове се състезават все повече чужденци. Но във Варна преобладаваха азиатците. На какво се дължи това? – Факт е. Да, азиатските балетисти много напреднаха. Те като цяло развиват изключително много техниката си. Още преди години идваха и буквално ни стресираха с техническите си изпълнения. Но с времето успяха да развият и още нещо. Първо, промениха външния си вид. Звучи невероятно, но е факт. Днес всичките са много издължени, с много хубави пропорции, но в началото не беше така. По някакъв начин успяха да преборят физиката си, която при тях е ген – затворени крака, при японците криви от коленете надолу – с О-байн. Сега няма такова нещо. По-рано казвахме: „Да, ама те не са артистични.“ Е, вече въобще не е така. Докато ние на Запад губим стила, понеже се опитваме да превръщаме изкуството в нещо комерсиално, при тях, тъй като започнаха по-късно в това изкуство да работят, държавата максимално го подпомага. Максимално! Аз съм говорила с много китайци, корейци, японци. Всичките казват, че изцяло са субсидирани от държавата: получават каквото поискат. Плаща им се пътуването до Варна, костюмите, обучението, всичко. А ние се опитваме да превърнем балетното изкуство в нещо, което да изкарва пари. – Как стоят нещата за кандидатите от България? Те сами ли плащат? Сами ли отделят пари за костюмите, за подготовката си? – Да, сами си плащат костюмите, сами си плащат на педагозите, сами си плащат на хореографите за модерните постановки. Изцяло си плащат сами. – Колко души работят в балетната трупа на Софийската опера? – 64, от тях 25-има са мъжете. Сега взех трима – единият от тях е българин, но се води италианец, едно момче, което е завършило тук Националното училище за танцово изкуство, но е от Австралия и едно момче от Гърция. – Значи си внасяме мъже? – Внасяме ги, да. Добре че са отворени границите, та в крайна сметка можем да си внасяме. Съжалявам че балетното училище тук не „произвежда“ достатъчно кадри. Може би трябва повече реклама да се прави. – Съществува един предразсъдък, споделян най-вече от българските татковци, че синовете им ще станат „женчовци“ или гейове, ако играят балет. Има ли истина в това? – Това е мит. В това отношение балетът не се отличава от останалите професии. В нашата трупа в момента няма нито един гей. В крайна сметка балетът е една много хубава професия, която ти дава много повече отколкото ти взима. – Тъй като балетният танц е свързан с красиви движения и жестове, мачовците намират в това основание да твърдят, че балетистите са женствени. Какво бихте им казали по този повод? – Мога да им кажа, че ако мачовците вдигат по толкова пъти на ден по 50 кг над главата си, да дойдат да ми се обадят. Аз съм виждала така един силно напомпан културист, който се правеше на мачо, но не успя да премести един много масивен стол в заведението, а нашите мъже съответно доста се смяха на тази ситуация. Те са… нямат проблеми! Пренасяне на хладилници, на пиана… Изглеждат елегантно, а в същото време са много, много здрави. – Кое е най-големият бич в работата на балетистите? Например, театралните актьори се оплакват, че зад кулисите става течение и се схващат. – Лошият под. С течението имаме вече доста опит, особено от фестивалите на открито, където преди излизане на сцената си пожелаваме „попътен вятър“. – Какво значи това – ако скачаш, вятърът да ти е зад гърба? – Ако вятърът е зад гърба – добре, ако е срещу теб, трябва повечко сили да извадиш. Но ако подът е неравен, тогава е неприятно, защото тогава се правят травми, които застрашават кариерата. – Имало ли е случаи да откажете участие на място, където подът е лош? – Да, аз съм отказвала такива. Това е риск за артистите. Щастлива съм и съм горда, че преди години успях да организирам спонсорство за сцената с тампонирания под. Това е страхотно облекчение за натоварването на ставите. Навремето нямаше такива удобства. Успях да го организирам, но не успях да стъпя на този под. Виждам, че е голямо удобство. Травмите определено намаляха оттогава. Навремето, аз докато танцувах, подът беше толкова лош, че ми се е случвало до половината стъпалото ми да хлътне в дупка. Течаха ми сълзите, имах чувството че нямам крак – абсолютно нямам крак! Беше на „Лебедово езеро“. Мислех си че ми стърчи костта, такова беше усещането. Когато успях да погледна, видях че не стърчи. Не беше счупен, но болката беше неистова. Навремето танцувахме на такъв под. – Сложно ли е да си мениджър на Националната балетна трупа? – Ами… не знам. Историята ще покаже дали се справям или не се справям. Сложното е в това, че в България, за мое огромно съжаление, богатите дават повече пари за спорт. Даже не за всеки спорт, а за футбол. Ако можеше малка част от тези финанси да бъдат пренасочени към културата, би било чудесно. Както наблюдаваме в последно време, в България има културен глад. Салоните са пълни – поне тези на Софийската опера. Наистина трябва да има хора, които да ни подпомагат. Не става само на наша собствена издръжка или с пари от министерстовото на културата. Навсякъде по света има богати хора, меценати, а при нас – не. В интерес на истината ние имахме такъв човек, който обичаше оперното и балетното изкуство, но той за съжаление почина. Сергей Давидов беше истински меценат и подпомагаше изцяло Софийската опера. След неговата кончина нещата вървят трудно. – Е, да но може би пречка е и нуждата от този прословут закон за меценатството, за който роптаят всички в сферата на сценичните изкуства. – Доколкото знам, той още не е гласуван. – Правилно ли ви разбрах, че според вашите наблюдения, българите са станали по-отворени към културата? Може ли да се каже, че чалга епохата отминава? – Според мен, да. Имам такива наблюдения и искрено се надявам да съм права. – Като цяло изминалият сезон беше много успешен за балета на Софийската опера. Кои са основните ви поводи за гордост като артистичен директор на трупата? – Първо, премиерата на “Корсар”. Аз съм много горда с този спектакъл. Изкуството е субективно нещо – на едни нещо им харесва, на други – не. Има много постановки на “Корсар” по света и аз съм изгледала голяма част от тях. Дълго търсих подходящата за нашата публика и за нашите артисти. Много съм доворлна от постановката на Елдар Алиев. Започнахме сезона с наградата на Съюза на музикалните и танцовите дейци Златна муза по повод 90-годишнината на балета на Софийската опера. През март бяхме на турне в Италия. Но абсолютно най-големият връх беше гостуването на сцената на Болшой театър. Това за мен е една сбъдната мечта. – Въпреки очевидния успех в Болшой театър, получихте и някои критики. Как ще ги коментирате? – Каквито и неща да чета по фейсбук от, меко казано, негативни хора, аз бях свидетел, а те – не. Салонът беше пълен, хората пляскаха над 15 минути. Стейдж мениджърът беше възхитена и все повтаряше: „Шикарен спектакъл!“ Видях реакцията на публиката, видях колегите си как танцуваха нахъсано, и съм доволна. И в последващите спектакли се виждаше, че те вече танцуват с едно друго самочувствие. Наистина го заслужават. Живот и здраве, ще видим дали ще има и друг гастрол. – Фестивалите на открито тази година бяха ли успешни за балета? – Деветият фестивал в парка на Военната академия за съжаление премина без нито един балетен спектакъл на открито. Времето тази година не ни го позволи и всичките представления бяха изместени на сцената на Софийската опера. Сцена на върховете в Белоградчик мина много хубаво. Играхме „Корсар”, “Жизел” и “Дон Кихот”. Операта остана два уикенда след нас с “Реквием”, “Кармен”, “Тоска” и още един уикенд “Мамма миа”, което беше фурорът на сезона. – Имате ли някакви фамозни планове за следващия сезон? – В момента подготвяме договор за ново гостуване на Светлана Захарова и Денис Родкин. Би трябвало да танцуват на 10 ноември в „Баядерка“ на сцената на Софийската опера този път, не в НДК. Надявам се да се случи, но имаме доста сериозни бюрократични перипетии, така че засега идването им не е сто процента сигурно. Другото, което подготвям, е голяма премиера на 15 март послучай 120 г. от рождението на Панчо Владигеров. Ще поставаме „Легенда за езерото” с хореограф Донвена Пандурска. – В Софийската опера предстои избор на директор, усеща ли се вече някакво напрежение? – Предполагам че има. Слава богу, сега съм в отпуска, така че не го усещам. Ако трябва да съм честна, акад. Карталов няма конкуренция в България. Смятам, че се е доказал в абсолютно всичките си амплоа – и като режисьор, и като мениджър. Той направи страшно много за Софийската опера и благодарение на него вече сме абсолютно значим европейски театър. Но в крайна сметка си е негово лично решение дали ще продължи, или не. Конкурсът го организира Министерството на културата, там постъпват кандидатурите.", "date": "2018.08.04", "title": " Сара Нора Кръстева, шеф на балета на Софийската опера, пред „Труд“: Внасяме мъже балетисти от чужбина\t\t\t"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%bd%d0%b0-%d0%ba%d0%b0%d1%80%d0%b4%d0%b8%d0%be%d0%bb%d0%be%d0%b3%d0%b0-%d0%bd%d0%b0-%d0%b4%d0%b6%d0%be%d1%80%d0%b4%d0%b6-%d0%b1%d1%83%d1%88-%d1%81%d1%82/", "text": "Заподезреният за   на кардиолога на бившия президент на САЩ Джордж Буш-старши се е самоубил при опит да бъде задържан, съобщават световните агенции, като се позоват на полицията. Доктор Марк Хаускнехт бил застрелян в Хюстън, щата Тексас, на 20 юли, докато карал велосипед, от друг колоездач. Убиецът избягал. Впоследствие полицията идентифицира убиеца като Джоузеф Папас. Властите предполагат, че Папас е бил воден от мотив за отмъщение, тъй като майка му починала по време на операция, извършвана от кардиолога преди повече от 20 години. При опит да бъде задържан, заподозреният се самоубил с изстрел в главата. Папас бил с бронежилетка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Убиецът на кардиолога на Джордж Буш-старши се самоуби при опит да бъде заловен"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b7%d0%b0%d0%b5%d0%b2-%d0%be%d1%82%d0%b2%d1%8a%d0%b4-%d1%81%d0%b8%d0%bc%d0%b2%d0%be%d0%bb%d0%b8%d0%ba%d0%b0%d1%82%d0%b0/", "text": "Ако имаше и нещо прагматично, хич нямаше да е лошо Както символно я подкараха Борисов и Заев да оправят българо-македонските отношения, така я и карат. То не бяха цветя пред паметника на цар Самуил в София, то не беше подписване на двустранния договор за добросъседство, приятелство и сътрудничество на връх Илинден в Скопие, то не бяха цветя на гроба на великана Гоце Делчев в църквата „Свети Спас“, то не беше първо съвместно заседание на двете правителства –къде?, в родния град на Заев Струмица, разбира се… Последваха визита в Скопие на Борисов на 12 март тази година по повод 75-тата годишнина от изпращането на македонските евреи в нацистките концлагери, та до онзи ден, когато в Благоевград двамата премиери отново се видяха, за да отбележат 115-ата годишнина от Илинденско-Преображенското въстание. От символ на символ, от юбилей на юбилей, от празник на празник… Да не говорим за многобройните им срещи по разни форуми насам и натам, особено в рамките на българското председателство на Европейския съвет. Та, затова казвам, че както символно я започнаха, така Борисов и Заев я продължават тази работа с двустранните отношения. Е, ако имаше и нещо прагматично зад това, хич нямаше да е лошо. Сега в Благоевград двамата се договориха да разширят граничния пункт Станке Лисичково, който отдавна има нужда от това. Но понеже сме на територията на Благоевградска област, да взема да попитам- а какво става с новия пункт „Клепало“, нали и там щяхме да режем лентата, за да облекчим контактите между хората от двете страни на границата. Цяла митология има вече около този пункт, идеята обрасна и брадяса, а непосредствен резултат няма… Да не говорим за прословутия роуминг, който аха-аха щяхме да намаляваме до нивото на стандартите в ЕС, ама всеки път в края на месеца, когато ми идват сметките за телефона, ми се изправят косите заради парите, които трябва да платя за няколкото проведени разговори с приятели или колеги от Македония… Преди около месец, по време на лекторията, посветена на Македония, която водя в Македонския научен институт, един от присъстващите, дългогодишен професионален журналист попита госта ми академик Георги Марков какви са гаранциите, че в Договора между Скопие и Атина за промяна на името на Македония българските национални интереси са защитени. Академикът отговори, каквото отговори, но още тогава си дадох сметка, че една от тези гаранции може да бъде колегиалното партньорство и вече очертаващото се здраво лично приятелство и системна неформална комуникация между Борисов и Заев. Но дори и да е така, въпросът е доколко устойчива и дълготрайна може да бъде една такава гаранция, при положение, че колкото и да са популярни и обичани, политиците идват и си отиват- по-рано или по-късно, но интересите остават. Така върви светът от край време. Наясно сме какво му се пече на Зоран Заев с предстоящия референдум на 30 септември и ако има нещо конкретно политическо, а не толкова символно в срещата му с Борисов в Благоевград, то е ,че и този път българският премиер вложи част от популярността си от наскоро приключилото Председателство да удари демонстративно едно рамо за подкрепа на македонския си колега. И не говоря за това, че през цялото време пред камерите и микрофоните Борисов бащински, не, братски бе прегърнал по-ниския Заев през рамото. Но цялата тази преднамерена публичност на тяхното лично приятелство ми се струва някак се театрална чак до там, че започвам да си задавам и аз открито въпроса, който отдавна скрито ме мъчи- доколко може да се вярва на Зоран Заев? За себе си отговор имам. Както и да е. Слава Богу, че и този път не разделихме Гоце и илинденци, както в предишни години. На Заев му стига разделението, което самите македонци демонстрираха на 2 август, при това с предизборен, или по-точно, предреферендумски хъс. Самият македонски премиер пристигна в Благоевград от Пелинце, където всяка година на този ден македонската левица отива да отбележи годишнината от „Втория Илинден“, от заседанието на АСНОМ- Антифашисткото събрание на народното освобождение на Македония на 2 август 1944 година. Вярно, това заседание, което определи бъдещето на Македония като част от Титова Югославия и нейната дебългаризация, се проведе в една от стаите на манастира „Свети Прохор Пчински“, който се намира на сръбска територия. Но когато преди години Сръбската православна църква реши да забрани честванията на 2 август да стават в манастира, тогавашното правителство на социалдемократа Бранко Цървенковски реши да направи реплика на въпросната стая от заседанието на македонска територия, в нещо като музей, досами граничната линия, в местността Пелинце. Та там тази година беше и Заев, нали е лидер на Социалдемократическия съюз на Македония, което понякога съвсем преднамерено или просто така, неволно, забравяме… Патриотичната десница, по стара традиция, се събра в местността „Мечкин камен“ над въстаническо Крушево. Формално организацията на тържествата там бе под патронажа на президента Георге Иванов, но какво е той без структурите на най-голямата опозиционна партия ВМРО-ДПМНЕ. Казват, над 80 автобуса от цялата страна са превозвали симпатизанти на партията към Крушево, заедно с някои от най-известните футболни агитки и различни крайно националистически и анархистични групи. Е, тъкмо те дадоха облика на празненствата с проявената вербална агресия, с хвърлянето на шишета с вода към няколкото министри от кабинета, дошли да положат цветя на паметника на Мечкин камен, със скандиранията на вече уж забравените лозунги, които изпращат албанците в газовите камери и така нататък. За тази тоналност допринесе и речта на президента Иванов, който се държа за пореден път не като обединител или „баща“ на всички македонци, а като, както вече писахме на това място, а като „последният груевист“ в Македония. Цялото поведение на Иванов и на присъстващите „патриоти“ бе насочено срещу предстоящия референдум, сякаш ставаше дума не за честване на големия държавен празник, а за откровена предизборна проява… Иначе Заев наистина се нуждае от подкрепа. Той няма никакви гаранции, че на 30 септември необходимият ценз от около 900 000 гласоподаватели- половината от общия избирателен списък, ще излязат да отговорят на въпроса „Дали сте за членство в НАТО и в ЕС и за подкрепа на Договора с Гърция?“ Особено ако ВМРО-ДПМНЕ обяви бойкот на референдума, за което още няма яснота, но и за предотвратяването на подобно решение международната общност работи. Защо мислите, че и Краси Каракачанов бе на срещата на Борисов със Заев, само защото е лидер на ВМРО ли, или че неговите хора организираха честването пред паметника на Гоце Делчев? И за това, но и повече заради неформалните му силни връзки сред хора от висшето ръководството, а и сред редовите членове на ВМРО-ДПМНЕ, с които би могло да се разговаря за това просто да участват в референдума. Пък нека гласуват „против“, или както там предпочитат. Важното е тези необходима 50 процента плюс един от общия списък да бъдат постигнати. Ако това стане, с твърдите албански гласове от всички партии- управляващи или опозиционни, които са общо около 250 000, плюс неговите, на социалдемократите 400 000 от последните парламентарни избори, плюс още няколко хиляди от колебаещите се, и работата става. Ще бъде изпълнено условието „За“ да са гласували половината плюс един глас от излезлите пред урните. Но за да се подсигури, Заев вече обяви идеята си за план „Б“ при провал на референдума. Институционално, вместо референдумско решение. Парламентът решава, но за това ще му трябват най-малко две трети от гласовете – 80, на депутатите в парламента. А той и тях ги няма. Засега.", "date": "2018.08.04", "title": " Борисов и Заев отвъд символиката\t\t\t"}
{"url": "https://trud.bg/%d0%b2-%d0%b8%d0%b7%d1%82%d0%be%d1%87%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b2%d0%b7%d1%80%d0%b8%d0%b2%d0%b8%d1%85%d0%b0-%d0%b1%d0%be%d0%bc%d0%b1%d0%b0-%d0%be%d1%82-%d0%b2/", "text": "В Германия бе унищожена с контролиран взрив 250-килограмова бомба от Втората световна война в източния град Потсдам, след като сапьорите прецениха, че тя не може да бъде безопасно обезвредена, предаде ДПА. Бомбата била заровена на дълбочина едва 60 см. Тя била леко деформирана и затова нямало как да бъде обезвредена. Около 3000 души, живеещи в радиус от 800 метра от местоположението на бомбата, били евакуирани от домовете си. В зоната за евакуация попаднали и сгради на регионалните власти и централата на федералната полиция. Това е 189-ото взривно устройство от Втората световна война, което е открито и обезопасено в Потсдам от обединението на Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " В Източна Германия взривиха бомба от Втората световна война"}
{"url": "https://trud.bg/%d0%bc%d0%be%d1%89%d0%bd%d0%b0-%d0%bf%d1%8f%d1%81%d1%8a%d1%87%d0%bd%d0%b0-%d0%b1%d1%83%d1%80%d1%8f-%d0%bf%d0%be%d0%ba%d1%80%d0%b8-%d0%b3%d1%80%d0%b0%d0%b4-%d1%84%d0%b8%d0%bd%d0%b8%d0%ba%d1%81-%d0%b2/", "text": "Голяма пясъчна буря покри американския град Финикс, щата Аризона, предаде Канал 3. Пясъкът се издигаше на височина над 2 километра и предизвика проблеми с наземния транспорт и спиране на полетите на международното летище. В югозападните щати наричат пясъчните бури „Хабуб“. Това е арабско наименование, идващо от Сомалия. Пясъчната буря е втората за сезона във Финикс. Не се съобщава за жертви или пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Мощна пясъчна буря покри град Финикс в щата Аризона (ВИДЕО)"}
{"url": "https://trud.bg/%d0%b2%d0%b8%d0%ba-%d0%b9%d0%be%d0%b2%d0%ba%d0%be%d0%b2%d1%86%d0%b8-%d0%b2%d0%b4%d0%b8%d0%b3%d0%bd%d0%b0-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b2%d0%be%d0%b4%d0%b0/", "text": "2,45 лв./куб.м е цената на питейната вода за битови абонати от 1 август, информират от ВиК “Йовковци”. Увеличението е с 12 стотинки и включва трите компонента – доставяне на вода, отвеждане и пречистване на отпадъчни води. Поскъпването е съгласно бизнес плана за развитие на дружеството за периода 2017-2021 г., който бе одобрен от Комисията за енергийно и водно регулиране. Причината за новата цена е, че тя не е променяна от 2010 г. и дори с актуализацията е под нивото на определената от КЕВР социална поносимост на цените на ВиК услугите от 4,70 лв./куб.м. За бюджетните организации и стопанско-производствени нужди един кубик вече струва 3,02 лв. с ДДС. За потребителите, които ползват услугата доставяне на вода от друг ВиК оператор, комплексната цена на услугите се променя от 0,758 лв./куб.м на 0,793 лв. на куб.м. Съгласно параметрите на бизнес плана през периода 2017-2021 г., дружеството предвижда инвестиции в публични активи за близо 12,3 млн. лв., а в собствени активи – над 1,5 млн. лв. Предложените инвестиции в публични активи надхвърлят задължителните инвестиции по договор като обща сума и суми за регулираните услуги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " ВиК „Йовковци” вдигна цената на водата"}
{"url": "https://trud.bg/%d1%87%d0%b8%d0%bb%d0%b8-%d0%b7%d0%b0%d0%b1%d1%80%d0%b0%d0%bd%d0%b8-%d1%83%d0%bf%d0%be%d1%82%d1%80%d0%b5%d0%b1%d0%b0%d1%82%d0%b0-%d0%bd%d0%b0-%d0%bd%d0%b0%d0%b9%d0%bb%d0%be%d0%bd%d0%be%d0%b2%d0%b8/", "text": "Чили стана първата държава в Южна Америка, която забрани със закон найлонови торбички за търговска употреба, съобщава Би Би Си. Новото законодателство, одобрено от Конгреса и подписано от президента Себастиан Пинера, предвижда две години гратисен период на по-малките търговски обекти да се адаптират към новите изисквания. За супермаркетите и големите търговски вериги периодът е шест месеца. Междувременно на всеки от клиентите им ще бъдат позволени по максимум две найлонови торбички, в които да носят покупките си. Магазините, които нарушават забраната, ще бъдат глобявани с 370 долара. Според властите целта на новите мерки е да се помогне на Чили да се изчисти от вредните за околната среда пластмасови отпадъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Чили забрани употребата на найлонови торбички"}
{"url": "https://trud.bg/%d1%82%d1%80%d0%b8-%d1%81%d0%b5%d0%bc%d0%b5%d0%b9%d0%bd%d0%b8-%d0%b4%d0%b2%d0%be%d0%b9%d0%ba%d0%b8-%d1%81-%d1%80%d0%b5%d0%bf%d1%80%d0%be%d0%b4%d1%83%d0%ba%d1%82%d0%b8%d0%b2%d0%bd%d0%b8-%d0%bf%d1%80/", "text": "Финансово подпомагане на семейства и двойки, живеещи на семейни начала, с репродуктивни проблеми, ще извърши Община Севлиево за пета поредна година. Това реши на вчерашното си заседание ОбС в Севлиево. За целта в бюджета на Община Севлиево за 2018 г. са предвидени 20 хил.лв. Изборът на подпомогнатите двойки е направен според изискванията на приетия от ОбС Севлиево Правилник за финансово подпомагане на изследвания и процедури, свързани с асистирана репродукция на семейства и лица с репродуктивни проблеми, живеещи на семейни начала на територията на община Севлиево. На специално насрочено заседание са били обсъдени всички подадени заявления за финансово подпомагане по процедурите и критериите на Правилника. Комисията е одобрила три семейни двойки, или живеещи на семейни начала, които да получат по 2000 лв. в борбата си с репродуктивните проблеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Три семейни двойки с репродуктивни проблеми подпомага община Севлиево"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-4-3-%d0%bf%d0%be-%d1%81%d0%ba%d0%b0%d0%bb%d0%b0%d1%82%d0%b0-%d0%bd/", "text": "Земетресение с магнитуд 4.3 по скалата на Рихтер е регистрирано в централната част на Турция, показва справка на интернет страницата на Европейския средиземноморски сеизмологичен център (EMSC). Земетресението е регистрирано в 10:19 часа на дълбочина от 15 км. Епицентърът е на 14 км югозападно от град Андърън и на 99 км североизточно от град Адана. Няма данни за жертви и материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Земетресение с магнитуд 4.3 по скалата на Рихтер е регистрирано в Турция"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b0%d1%80%d1%82%d0%b8%d1%81%d1%82%d0%b8-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%87%d1%83%d0%b6%d0%b1%d0%b8%d0%bd%d0%b0-%d1%82%d0%b2/", "text": "До 13 август в Горна Липница се провежда Арт резиденция „Старото училище“. В събитието, което се провежда за осма поредна година, се включиха седем артисти от България, Холандия, Англия, Франция и Аржентина. Всички те ще работят в различни дисциплини, споделиха организаторите на културната проява. По думите на организатора Димитър Палов участниците тази година са много интересни като артисти. Артуро Дезимоне по народност е от Аруба, но живее в Холандия. Той ще твори в сферата на визуалните изкуства. В своите произведения прави постоянен паралел между рисунки и поезия. Паула Бели идва чак от Аржентина, за да твори в сферата на пърформанса. Пауел Сутрадар е родена в Индия, но живее във Франция. Най-младата участничка в Арт резиденция „Старото училище“ тази година е Клои Саси, която е само на 22 години, родена е в САЩ, но израства и живее в Европа – Франция. Тя ще се включи като фотограф и пърформанс артист. Двама са българските участници – Иван Ушев, известен със своите дърворезби. В пленера в Горна Липница той ще създава кинетични скулптури и инсталации. Музикантката Ваяна Ташева ще представи своя проект „Коприва“. Местното участие е на Пламен Петров и тандема L.Y.R.A., които ще работят върху виртуални инсталации. Темата на тазгодишното издание е „Ритуална рЕволюция“. Гостуващите артисти ще се опитат да покажат как чрез изкуството може да постигнем съществена промяна при съществуващия модел на управление в световен мащаб. Основната фестивална програма тази година ще бъде в рамките на три дни – 10, 11 и 12 август. Тя ще включва и възстановка на битката между четите на Стефан Караджа и Хаджи Димитър с турската войска и ще се проведе в местността Дядо Пановата кория, където преди 150 години се е състояла истинската битка за свободата на България. Във възстановката ще участват деца от Горна Липница. Те са част от детската школа, която всеки път се формира към Арт резиденцията. Друг основен акцент в програмата ще бъде ритуалът нестинарство, който ще представят до църквата в селото тази вечер от 21:30 часа. Организирана е и колоездачна разходка до Долна Липница. Ще бъдат проведени и уроци по народни танци с Димитър Събев. На 11-ти август е изложбата „Ритуална рЕволюция“. Всички произведения на изкуството ще останат за селото. Куратори на събитията са Теодора Константинова и Радослав Механджийски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Седем артисти от България и чужбина творят в Арт резиденция „Старото училище“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d0%b8%d1%82%d1%8c%d0%be-%d0%be%d1%87%d0%b8%d1%82%d0%b5-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb/", "text": "Димитър Желязков – Очите е бил задържан снощи в Истанбул при съвместна операция на българските и турските власти, предаде  . Българските власти ще изпратят още в понеделник в Турция необходимите документи за екстрадирането на Митьо Очите. Пред   говорителят на главния прокурор Румяна Арнаудова обясни: „Снощи в 3 часа, в хотелската му стая в Истанбул, Димитър Желязков е бил задържан от турските власти в изпълнение на международното му издирване, обявено от Специализираната прокуратура и издадената Червена бюлетина за издирването. Желязков не е влязъл в Турция от България, а от Гърция. Турските власти са реагирали незабавно, за което Прокуратурата изразява искрени благодарности. Той ще бъде в следствен арест или в затвор в Турция до екстрадицията му. Не можем да кажем колко време ще се осъществява екстрадиционното производство.“ Димитър Желязков беше официално обявен за  . В сайта на организацията е посочено, че Желязков се издирва във връзка с участието му в организирана  , свързана с рекет, изнудване и палежи с цел печалба. Прокуратурата и антимафиотите знаели, че Желязков е напуснал страната този понеделник, като това е станало законно – той не е бил подсъдим или обвиняем. При мащабна полицейска операция на 2 август в Бургас бяха арестувани 19 души, считани за приближени на Митьо Очите. Според прокуратурата става дума за организирана престъпна група за рекет и разпространение на наркотици с голямо влияние в цялата страна. Оказва се, че част от задържаните имат общо с погребалния бизнес. От специализираната прокуратура разкриха, че работят по случая вече две години. Групата е действала по Южното Черноморие, ползвала се е с влияние в цялата страна. Разполагали са и с оръжия. В разбитата престъпна група е участвал и   втори мандат в Несебър Пейо Янков. Претърсен беше домът му, където е открита сумата от 60 хил. лв. Фамилията на Пейо Янков е позната отдавна. Баща му – Димитър Янков, който също е бил общински съветник, беше разстрелян в Несебър. За фамилията се знае, че държи в ръцете си бизнеса с хотели и ресторанти в Слънчев бряг и района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Задържаха Митьо Очите в Истанбул"}
{"url": "https://trud.bg/%d0%bf%d0%be%d0%ba%d0%b0%d1%87%d0%b2%d0%b0-%d1%81%d0%b5-%d0%be%d0%bf%d0%b0%d1%81%d0%bd%d0%be%d1%81%d1%82%d1%82%d0%b0-%d0%be%d1%82-%d0%bf%d0%be%d0%b6%d0%b0%d1%80%d0%b8-%d1%83-%d0%bd%d0%b0%d1%81/", "text": "С повишаване на температурите се покачва и опасността от пожари у нас. В Югозападна България, където миналата година огънят унищожи хиляди декари гори, имат готовност да реагират при сигнал, информира БТВ. В Мечкул, Стара Кресна, Ощава и Влахи помнят опустошителния пожар от миналото лято. Два големи пожара унищожиха над 14 000 декара гора. Година по-късно част от терена е почистен и залесен. Надеждите са до 2020 г., с помощта на проект за залесяване на нови гори, млади дръвчета да заменят изгорелите, но ще минат години преди гората да изглежда постарому. Девет камери следят района. Пожарната прави учения за бързо реагиране при горски пожари. „Най-важното нещо за нас, пожарната, е осигуряването на вода в зоната на пожара. Това е най- тежката задача, която може да се реализира при един горски пожар. Преодоляването на денивелацията е от особена важност”, каза Красимир Шотеров от Главна дирекция „Пожарна безопасност и защита на населението”. Доказано е, че повечето горски пожари са следствие от човешка небрежност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Покачва се опасността от пожари у нас"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "и така нататък за събота и неделя.", "date": "2018.08.04", "title": " Труд Уикенд – един вестник за два дни"}
{"url": "https://trud.bg/%d0%b3%d0%be%d1%80%d0%b5%d1%89%d0%b0%d1%82%d0%b0-%d0%b2%d1%8a%d0%bb%d0%bd%d0%b0-%d0%b2-%d0%b5%d0%b2%d1%80%d0%be%d0%bf%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0/", "text": "Горещата вълна в Европа продължава.Предупреждение за екстремни температури е обявено в Португалия, Испания и Италия, съобщи БТВ. За цяла Италия метеоролозите обявиха Оранжев код за опасно горещо време. Заради високите температури в болниците са приети голям брой възрастни пациенти с дихателни проблеми и дехидратация. Голяма част от жителите на Рим са във ваканция, но дори в почивните дни Вечният град е пълен с туристи. В горещите часове много хора търсят прохлада около фонтаните. Особено тежка е ситуацията в южните части на континента – в Португалия и в Испания, където жегите отнеха живота на двама души. Температурите там достигнаха 44 градуса по Целзий и властите издадоха предупреждение за опасност от пожари. В Холандия термометърът достигна за първи път 38 градуса от началото на миналия век. Най-уязвими в горещините са работещите на открито. От общината в Рим раздават и безплатно студена минерална вода в най-горещите часове на деня. Пунктовете са разположени на ключови за града и туристите места, така че да бъдат достъпни на всички. Отворени са и безплатни телефонни линии за спешни случаи и са подсигурени екипи на спешна помощ. Подобни мерки са взети в почти всички големи италиански градове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Горещата вълна в Европа продължава"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%82%d1%83%d1%80%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bb%d0%b8/", "text": "Директорът на ГД „Гранична полиция“ главен комисар Светлан Кичиков ме запозна със състоянието на преградното съоръжение в участъка на Малко Търново, съобщи министър-председателят Бойко Борисов във фейсбук по повод посещението му на ГКПП „Малко Търново“ днес в 12:30 часа. По време на посещението си там Борисов коментира и   на Митьо Очите. Димитър Желязков – Очите е бил задържан за един час в Истанбул снощи. Лично турският министър на вътрешните работи се е включил в акцията, съобщи премиерът Борисов. Митьо Очите все още не е екстрадиран, сега се подготвят документите, обясни Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Премиерът Борисов: Турският вътрешен министър лично участва в акцията по залавянето на Митьо Очите в Истанбул\t\t\t"}
{"url": "https://trud.bg/%d0%b4%d0%b8%d0%b7%d0%b0%d0%b9%d0%bd%d0%b5%d1%80%d1%8a%d1%82-%d0%b8%d0%b2%d0%b0%d0%bd-%d0%b4%d0%be%d0%bd%d0%b5%d0%b2-%d0%bf%d0%be%d0%b5%d1%82-%d0%bd%d0%b0-%d0%b6%d0%b5%d0%bd%d1%81%d0%ba%d0%b0%d1%82/", "text": "Креативният млад мъж изучи модата в Италия Животът и кариерата на младия креативен дизайнер Иван Донев много пасват на библейската максима “никой не е пророк в собствената си страна”. Той трябваше да завърши най-старата и авторитетна модна академия в Италия – Koefia; трябваше да кръстоса света по най-престижни модни дефилета – от Европа до Близкия Изток, през Персийския залив, Съединените щати, до Източна и Южна Азия, за да бъде оценен по достойнство и тук. През март Българската академия за мода най-после го отличи със “Златна игла” в най-престижната категория – “Дизайнер на годината”. “Златната игла” много му подхожда, защото твори изцяло висша мода, и то изключително уникати. “Някои хора погрешно свързват висшата мода с бляскави вечерни рокли, а тя не е това. От кутюр не е стил, а синоним на ръчно изработени модели със съвършен шев”, обяснява Донев. Триумфът му на родна земя продължи с дефиле на Седмицата на модата в София. През февруари той получи много специална статуетка – моден оскар за “Международен дизайнер на годината” на съпътстващите оскари Red Carpet Concierge International в Чикаго. “Осиновеното дете на италианската висша мода” – така го наричат ревниво в Италия и дори го обявяват като италиански дизайнер. Причината – “отгледан” е като дизайнер във Вечния град. Признава, че като абитуриент мечтае да следва друго – сценография, макар че майка му цял живот е била моделиер в родния му град Раковски, а той от дете й е помагал. Иван завършва музикална паралелка с фолклорно пеене и танци в Пловдив. Същата година в Художествената академия няма клас по сценография и заминава за Италия. Първо учи за гримьор и коафьор в Академия за естетика в Сицилия и прави хореографии на ревюта. “Перфекционист съм в работата си и си казах, че така ще съм по-компетентен да изисквам от гримьорите и коафьорите на бъдещите ми ревюта”, казва Донев. При един стаж като хореограф на модно ревю в Париж той разглежда тайно роклите в бекстейджа, един модел е със скъсана бродерия, вади моментално игла и конец и я зашива. Тогава възрастна достолепна французойка е впечатлена и му казва: “От твоите ръце се ражда изкуство. Ти трябва да показваш своето изкуство, а не модата на другите”. Съветва го за постъпи в академия Koefia в Рим. Там Донев учи всичко, включително и усвоява изкуството на перфектния шев. Завършва и магистърска степен по моден маркетинг. През 2012 г. заедно с другите студенти представя финалния си проект в Календара на Седмицата на Модата “AltaRoma AltaModa”, а маркетинговият директор на “Версаче” – Санто Версаче, помолен от медиите да оцени един от тоалетите, избира неговия. “Роклята е изработена толкова съвършено, че бих й дал цена, достойна за висшата мода – 12 хиляди евро”, казва корифеят. Младият дизайнер е оценен високо и от Пако Рабан. Във Франция на срещата “Новите таланти и традицията” Рабан намира Донев в бекстейджа и го пита защо го представят като италиански дизайнер, като познава добре страната ни. “В България се раждат добри таланти”, казва Рабан, а младият Донев е готов да литне, но отговаря: “Защото представям италианско училище за висша мода”. Година след завършването на академията Донев е вече на подиума на Седмицата на модата в Рим – AltaRoma. Става първият българин със самостоятелно дефиле на престижния форум. Това е и дебютът на марката му IvanDONEV. “Правя само висша мода и си давам сметка колко е трудно. До ден днешен нямам ателие. Работя сам-самичък, без асистенти, шия всичко сам. Готов съм да дам всичките си спечелени пари за качествени платове и материали, но не и да се откажа от идеята да правя изключително скъпата висша мода, и един ден ще има и луксозно Prеt-а-porte”, казва Донев. Той прави и костюми за филмови проекти, сред които “Децата на Маам” с Франко Неро. Работи и върху други филмови и арт проекти на фотографи, като фотосесията на Томас Ходж, вдъхновена от картината “Трите грации” на Ботичели. Творбите му – истински произведения на изкуството – шестват из световноизвестни музеи и галерии, замъци и дворци, египетски храмове и католически катедрали и красят кориците на най-известните модни издания. Наскоро самият той украси корицата на списание FALCHION от Тексас, а статията е със заглавие “Иван Донев: Тайните за успех на модния философ в света на висшата мода”. Иван Донев е доцент и преподавател по качества на тъканите и история на модата в университети и академии в различни страни по света. Гостува и с мотивационни лекции в университети и средни училища. “Винаги във всяка колекция посвещавам един емблематичен модел на женската красота – в природата, в архитектурата, във философията. На Седмицата на висшата мода в Истанбул през 2016 г. показах рокля, вдъхновена от Черния лебед от “Лебедово езеро”. Беше едно много успешно ревю, което закри най-известният андрогенен модел в света Андрей Пейжик”, разказва дизайнерът. Журналистите определят дрехата като достойна за ревю на Жан Пол Готие. На Седмицата на висшата мода в Рим през 2013 г. пък той представя рокля, изработена от… 1500 паунови пера. Перата е поръчал от Индонезия. “Бях си казал, че няма да правя бели булчински рокли, досадно ми беше, но веднъж ми се наложи. Направих обаче роклята в екрю, с пера от бял лебед и с перли. Работих дълго над нея, защото дантелата във висшата мода се шие само ръчно, никога на машина. Приключих към 3-4 часа през нощта и преместих манекена с роклята до леглото ми. Загасих лампата, но светлината от улицата осветяваше целия модел. Емоцията беше толкова силна, че станах и прегърнах манекена. Бях се влюбил в творението си, година след това създадох цяла екрю колекция вдъхновена от гръцките кариатиди”, смее се дизайнерът. Днес негови модели се разхождат по червените килими – на филмовите фестивали във Венеция, NAPA Valley, на наградите BAFTA, на Film Independent Spirit Awards Hollywood, на наградите на MTV. Негови тоалети носят актриси като Брияна Евиган, София Милош от сериала “Местопрестъплението: Маями”, певицата Дая (носител на “Грами”), Падма Лакшми (носител на “Еми”), топмоделът Жаклин Лара, “Мис Италия” Джулия Арена, съпругата на певеца Албано Лоредана Лечизо и много други красиви жени. Последната му колекция, наречена Bridge Between Cultures (”Мост между културите”) е вдъхновена от ислямското изкуство. Броени дни след създаването тя започва обиколка по света. През март 2016 г. в Пекин се състои Hampel Award – световен конкурс за висша мода на Азиатската седмица на модата. Явяват се 6500 кандидати от цял свят, а Донев е един от 29-те финалисти и печели наградата Excellence Award for design (”отличие за дизайн”). На дефилето в рамките на Международния моден фестивал “Нефертити” в Египет – най-голямото модно събитие в Близкия изток – Донев е поканен да представи част от тази колекция. За пръв път ревюто е организирано в древноегипетския храм на бог Амон в Луксор. Моделите дефилират буквално между обелиски и статуи на фараони пред близо 3000 гости, сред които звезди от емирствата, Египет и Европа. Сред бурни аплодисменти му връчват наградата “Нефертити 2016”. След завръщането си Донев получава покана от Стефано Доминела, президент на maison Gattinoni – една от най-старите и авторитетни римски модни къщи, обличали Жаклин Кенеди и Одри Хепбърн. Доминела го нарича Il Faraone della moda (”Фараонът на модата” ). Последният триумф на колекцията му беше на Cosenza Fashion Week 2018. Там за първи път българският дизайнер разходи своите модели по подиума заедно с изящните творения на изкуството на калабрийския дизайнер Джузепе Фата, обявен от парижките медии за “гений на изкуството върху главата”. Дефилето последната вечер е в Норманският замък Castello Svevo, построен през 1132 г.   Сред 8-те млади творци на Лацио Българинът е единственият чужденец, избран в Клуба на творчеството “Произведено в Лацио”. Това е инициатива за сектора младежко предприемачество, с проекти в областта на текстила, облеклото, модата и аксесоарите. Този клуб се подкрепя от сдружението на индустриалците Unindustria и дава възможност за изява на нови таланти в териториалните италиански сектори на модата, дизайна, комуникациите, киното, мултимедията, музиката и рекламата. Клубът е под председателството на Стефано Доминела, президент на една от най-авторитетните модни къщи Gattinoni. Всеки един от осемте внимателно селектирани дизайнери не конкурира останалите, а се насърчава индивидуализмът им – главен мотор за иновативност и уникалност на продукта, който създават. На годишното събитие на Кофиндустията на италианските индустриалци с грандиозно организирана вечер имената на осемте млади дизайнери са представени пред 700 гости предприемачи, търговци и журналисти. Крайната цел е обучените дизайнери да влеят допълнителни доходи в италианската модна индустрия, която, според Камарата на италианската мода, през 2017 г. е с 87 милиарда печалба.   Проектът “Живият Пловдив” В края на май абитуриенти и абсолвенти по мода, дизайн, фотография, сценография и графичен дизайн имаха възможност да се докоснат до изкуството на Иван Донев в проекта “Живият Пловдив”. Той беше осъществен съвместно с факултет “Изобразителни изкуства” на Академията по музикално, танцово и изобразително изкуство в Пловдив. В аулата на академията Донев изнесе лекция на студентите, като им разказа за пътят към успеха. “Влюбен в работата си, Донев веднага прие поканата напълно благотворително”, казаха ръководителите на проекта Тотка Генова и Деана Господинова. Студентите по фотография снимаха модели на дизайнера на емблематичния за Пловдив като Европейска столица на културата 2019 Античен театър.", "date": "2018.08.04", "title": " Дизайнерът Иван Донев – поет на женската красота\t\t\t"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81/", "text": "Верижна катастрофа между три автомобила е станала на автомагистрала „Тракия“ при км 328 в посока Бургас, полицията пропуска движението през аварийната лента, предаде Канал 3. Един от пътниците е отведен в болницата, но няма информация за състоянието му. Ускорителната и активна лента са блокирани от автомобилите в посока Бургас. Полицията пропуска преминаването на автомобили през аварийната пътна лента. Получило се е струпване на автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Един човек пострада при верижна катастрофа на АМ „Тракия“"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d1%81%d0%b3%d1%80%d0%b0%d0%b4%d0%b0-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%b1%d0%bb%d0%b0%d0%b3/", "text": "Кола се вряза в сграда в центъра на Благоевград, предаде  . На мястото на инцидента има полиция. Шофьорът е избягал. Свидетел разказва, че шофьорът е ударил друга кола и със страшна скорост се е врязал в баничарницата. По чудо няма жертви в баничарницата, разказва собственикът й Нестор Караджов. Според свидетели вътре имало и дете, което било облято в кръв. Избягали с мъжа. Според полицията младо момиче прави опит да поеме вината върху себе си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Кола се вряза в сграда в центъра на Благоевград"}
{"url": "https://trud.bg/%d0%b4%d0%b0-%d0%bf%d1%80%d0%b5%d0%b1%d0%be%d1%80%d0%b8%d1%88-%d1%81%d0%b5%d0%b1%d0%b5-%d1%81%d0%b8-%d0%ba%d0%b0%d1%82%d0%be-%d0%ba%d0%b0%d1%87%d0%b8%d1%88-400-%d0%bc-%d0%bf%d0%be-%d1%82%d1%80%d0%b0/", "text": "Герои или чудаци? И защо хората бягат 400 метра по трамплин, с наклон от 35 градуса, рискувайки живота си. А след финала едни лежат по матраците изтощени до краен предел, а други седят и гледат в една точка от безсилие. Но всички те са с медали на гърдите си и… щастливи. Зрелищното състезания на „Ред бул 400” провокират смелчаците да покажат всичките си скрити ресурси. Да бягат с последни сили по наклона, и макар че изостават от победителя с 10 минути, да чувстват удовлетворение. Началото на атрактивното състезанието дава австрийският лекоатлет Андреас Бергер, който още държи националния рекорд на страната си на 100 метра (10,15 сек) и е европейски шампион в спринта на 60 метра от 1989 г. През май 2011-а той заедно със съпругата си минават покрай ски-комплекса Кулм, разположен недалеч от дома им. И неочаквано атлетът си казва: „Всички тези хора скачат от трамплините, а пробвал ли е някой от тях да се покатери?” Речено-сторено. Андреас и Моника побягват по трамплина. Е, бягането им бързо приключва, но постига целта си. „Беше нелеко изпитание – признава Бергер. – Но ми се стори, че ако предложа на хората да опитат, може и да има успех.” След множество преговори, 4 месеца по-късно първото масово бягане по трамплин вече е факт. И пак там, в Кулм. На 25 септември 2011-а е рождената дата на новата спортна дисциплина. Веднага след дебюта си надпреварата минава пределите на Австрия. А състезания вече 8 години се правят не само в Европа, но и в Азия и Северна Америка. „Белите ми дробове щяха да се пръснат след първите 250 метра, а сърцето в гръдния кош се стегна- казва един от ентусиастите, минали през изпитанието.- А на финала чак след три минути седене на железните и ледените стъпала дойдох на себе си. Ще кажете: Слабак! Вероятно…” Да, но дори и професионалните спортисти завършват състезанието със сетни сили. А когато стоиш най-отгоре на трамплина те обхваща страх, но не височинен. По-скоро осъзнаваш колко много рискуват ски скачачите. Преди атаката на самия трамплин състезателите имат около 70 метра равен терен. По регламент 50 души могат да стартират едновременно. А максимум 750 могат да се включат в самия старт. Професионалистите съветват: Да не се хвърляш с всички сили още в началото! Може и да го направиш, разбира се. Но това е основната грешка, на абсолютно начинаещите. „Да се засилиш по равния терен не си струва, после няма да ти стигнат силите – казва руснакът Дмитрий Митяев, един от най-добрите треньори в тази дисциплина, който със съпругата си Екатерина дори откриха своя школа. – По-добре в умерено темпо да минеш цялата дистанция.” А бягането наистина приключва твърде бързо. Хората изведнъж започват да залягат по трамплина и да се катерят кой както може, хващайки се за мрежата, опъната по цялото трасе. Ръцете си не използват такива, като Митяев. Професионалистите включват в действие горните си  крайници си само в края, когато трябва да се хванеш за страничния борд, иначе е невъзможно да финишираш.  „Дистанцията може да преодолее всеки, дори абсолютно неподготвен човек – допълва треньорът. – Важно е да разпределиш силите си правило и да не бързаш. Ако сравним надпреварата с гладкото бягане, това се равнява на 1500 метра. Приличат си по всички параметри. Все едно да завъртиш 4 обиколки на стадиона в средно темпо. Така е и в този случай.” Според автора на състезанието това не е обикновена надпревара, а битка за преодоляване. В нея няма чудаци, а само герои. И всички те са победители, защото най-важното в това бягане е да победиш себе си. А и всеки може да участва. Затова не би следвало подобна надпревара да прерасне в световна верига от турнири. Идеята би се унищожила, защото тогава биха се записали само професионалисти. „Сега могат да участват максимален брой хора, които определят не само най-силният сред тях, но и всеки може да провери сам себе си“, продължава Бергер. През 2017-а се правят 13 състезания, които са в Казахстан, Турция, Японии, Русия (два пъти), Норвегия, Франция, Италия, Германия, Чехия, Австрия, Словения и САЩ. За първи път през октомври надпреварата бе пробвана на осветление. В руския град Сочи стартираха 314 души, от тях 212 мъже, 70 жени и 8 отбора от по 4 човека в смесената щафета. Първи отново стана Дмитрий Митяев, който се изкачи за 3 минути и 40 секунди, а на 31 секунди по-бавен бе сънародникът му Евгений Марков. Съпругата му Екатерина победи при жените, като преодоля трасето за 4 минути и 34 секунди. „Състезание е най-интересното, в което съм участвала – казва и Екатерина, която има богата биография в ориентирането и планинското бягане. – Нямаш шанс да се отпуснеш дори за секунда. Даваш всичко от себе си от първия до последния метър. Определено това са най-трудните 400 метра в живота ми! Но и най-вълнуващи!“", "date": "2018.08.04", "title": " Да пребориш себе си, като качиш 400 м по трамплин"}
{"url": "https://trud.bg/v-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bf%d0%bb%d0%b5%d0%bd%d0%b5%d1%80-%d0%b7%d0%b0-%d1%81%d1%8a%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b8%d0%b7%d0%ba%d1%83%d1%81/", "text": "Изложба в Градска художествена галерия в Благоевград показа резултата от V издание на Пленер за съвременно изкуство, съобщиха от общината. Той премина под мотото „Механично смесване на култури“. В рамките на една седмица 12 творци работиха, за да представят един различен аспект на изкуството. Вдъхновени от Благоевград, атмосферата, живота, те представиха една изключителна експозиция. Изложбата бе открита от директора на Градска художествена галерия Иван Милушев и куратора Сашо Стоицов. „Пленерът е уникален по своята същност. Той е единствен по рода си пленер като характер, цели и резултати. Защото става въпрос за едни нови търсения, нови посоки в областта на изобразителното изкуство. Посоки, които могат да се тълкуват по много начини, но най- важното е постигането на един резултат в усещането от страна на публиката”, каза Иван Милушев и представи авторите: Борис Колев, Борис Сергинов, Георги Георгиев-Jorras, Йордан Панков-J Pank, Камен Старчев, Красимир Кръстев-Rassim, Любен Домозетски, Людмил Лазаров, Надежда Олег Ляхова, Пенка Минчева, Пламен Ковачев и Радослав Нинов под аплодисментите на публиката. Тяхното творчество ще остане във фондовете на Градската художествена галерия в Благоевград. От своя страна Сашо Стоицов благодари на авторите за сериозността на изложбата, която по думите му е на световно ниво. Адмирации, за организирането на Пленера и неговата последователност, получиха Община Благоевград и Градска художествена галерия. Публиката успя да се докосне до цветове, различни решения, виждания и начини за създаване на картините. Сред тях можеха да се видят нестандартни избори за изобразяване и техники, някои от които изключващи авторовата ръка и специфика на четката. Всеки желаещ, да види тази уникална изложба, може да го направи до 20 август в залите на Градска художествена галерия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " V издание на Пленер за съвременно изкуство в Благоевград завърши с изложба (СНИМКИ)"}
{"url": "https://trud.bg/%d0%b4%d0%b2%d0%b5-%d0%bf%d0%be%d1%80%d0%b5%d0%b4%d0%bd%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d1%8f-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0/", "text": "Два слаби труса са регистрирани в Национален парк „Пирин“. Това сочи справка на сайта на Националния институт по геофизика, геодезия и география към БАН. Едното земетресение е с магнитуд 2.3 по скалата на Рихтер и е станало в 12.27 ч. А другото е с магнитуд 2.1 и е регистрирано в 13.02 ч. И двете са на дълбочина около 16 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Две поредни земетресения регистрираха в Национален парк „Пирин“"}
{"url": "https://trud.bg/%d1%81%d0%b0%d1%89-%d0%be%d0%b1%d0%b5%d1%89%d0%b0%d0%b2%d0%b0%d1%82-%d0%b1%d0%bb%d0%b8%d0%b7%d0%be-300-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d0%be%d0%bb%d0%b0%d1%80%d0%b0-%d0%b7%d0%b0/", "text": "Американският държавен секретар Майк Помпейо обеща днес, че САЩ ще предоставят финансиране в размер на близо 300 милиона долара за укрепване на сигурността на Югоизточна Азия, предаде Ройтерс. Помпейо посочи тази сума пред репортери в кулоарите на среща на външните министри от 10-членната Асоциация на държавите от Югоизточна Азия (АСЕАН) и от други страни в Сингапур. „Като част от нашия ангажимент да допринасят за укрепване на регионалната сигурност в индо-тихоокеанския регион, САЩ с вълнение обявяват близо 300 милиона ново финансиране за засилване на сътрудничеството в областта на сигурността в целия регион“, каза той. Новата помощ е предназначена за засилване на морската сигурност, за хуманитарна помощ, мироопазване и възпрепятстване на „транснационалните заплахи“. САЩ казаха по-рано през седмицата, че ще инвестират 113 милиона в технологии, енергетика и инфраструктура в нововъзникващите пазари в Азия. Китайският топдипломат Ван И заяви пред журналисти на същия форум, че Пекин приветства и е готов да работи със САЩ, за да помогне с по-бързото развитие и по-добрата сигурност в региона. Той обаче добави, че САЩ изпращат „масивни стратегически оръжия“ в Южнокитайско море и региона като демонстрация на военна мощ, а това поставя Китай и други страни под натиск. По думите му Вашингтон е най-голямата сила, стояща зад милитаризацията на региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " САЩ обещават близо 300 милиона долара за укрепване на сигурността в Югоизточна Азия"}
{"url": "https://trud.bg/%d0%bf%d1%80%d0%b5%d0%b7-%d1%8e%d0%bb%d0%b8-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d0%bf%d0%be-%d0%b5%d0%b4%d0%b8%d0%bd-%d0%b7%d0%b0%d0%b1%d0%be%d0%bb%d1%8f%d0%bb/", "text": "Един заболял от сифилис, един от марсилска треска и двама от лаймска болест са регистрирани във Великотърновска област през месец юли, сочат данните на Регионалната здравна инспекция. Един жител на областта е заболял от вирусен менингит, друг е страдал от ламблиоза, а двама от туберкулоза. 36 са случаите на варицела в региона и 4 – на скарлатина. През м. юли 2018 г. във Великотърновска област са регистрирани 95 случая на остри заразни заболявания, спрямо 125 случая на остри заразни заболявания през юни. Най – висок е относителният дял на гастроентероколитите – 48,42%.  Регистрираните въздушно-капкови инфекции през юли са 42, а чревните инфекции – 49. При чревните инфекции най-висока е заболеваемостта при децата на възраст до 4 години. В Лаборатория “Паразитология” на РЗИ – Велико Търново през юли са извършени 1535 броя изследвания на граждани, организирани детски колективи и домове за социални услуги. През кабинета за анонимно изследване на СПИН са преминали 35 лица, от тях 23 мъже и 12 жени, на възраст от 18 до 70 г.  Извършена е идентификация на нови природни огнища чрез видово определяне на донесени от началото на сезона от граждани и лечебни заведения 69 бр. кърлежи и 5 бр. комари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " През юли в Търновско – по един заболял от сифилис, ламблиоза и марсилска треска"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%be%d1%81%d1%82%d0%b0%d0%bd%d0%ba%d0%b8-%d0%be%d1%82-%d0%b6%d0%b8%d0%b2%d0%be%d1%82%d0%bd%d0%b8-%d0%ba%d1%80%d0%b0%d0%b9-%d1%81%d0%b5%d0%bb%d0%be/", "text": "Българската агенция по безопасност на храните, еко и здравна инспекция извършиха проверка по сигнал за загробени мъртви животни в района на отдадените на концесия кариера в землището на пернишкото село Студена. На 400 метра от водосборната зона на селото са намерени останки от животни и остра миризма. Областният управител Ирена Соколова в понеделник ще получи подробен доклад и ще постанови санкции. За случая ще бъде сигнализирана и Областната дирекция на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Намериха останки от животни край село Студена"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0%d0%bb%d0%be-%d0%b5-6-%d0%b3%d0%be%d0%b4%d0%b8%d1%88%d0%bd%d0%be%d1%82%d0%be-%d0%b4%d0%b5%d1%82%d0%b5-%d0%b1%d0%bb%d1%8a%d1%81%d0%bd%d0%b0%d1%82%d0%be-%d0%be%d1%82/", "text": "Въпреки усилията на лекарския екип, 6-годишното дете, което беше   от кола в Сандански, е починало, съобщиха от пресцентъра на УМБАЛСМ „Пирогов“. Детето беше прието в лечебното заведение на 25 юли в тежко състояние и с опасност за живота, след като беше блъснато на тротоар от автомобил, управляван от 73-годишен мъж. Шофьорът беше задържан за 24 часа, след което   под парична гаранция заради влошено здравословно състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Починало е 6-годишното дете, блъснато от кола на тротоар в Сандански"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%ba%d1%83%d0%bf%d0%b8%d1%85%d0%b0-5-%d0%be%d1%82-%d0%bb%d1%8e%d0%b1%d0%b8%d0%bc%d0%b8%d1%82%d0%b5-%d1%8f%d1%85%d1%82%d0%b8-%d0%bd%d0%b0-%d0%b4%d0%b6%d0%b5/", "text": "Повече хора от средната класа си купуват лодки 5 от любимите яхти на Джеймс Бонд са продадени миналата година на българи за общо 17.5 млн. лева. Малко от тях могат да бъдат засечени по родното Черноморие, защото собствениците им предпочитат да летят с тях по вълните на Средиземноморието заради по-добрите климатични условия и прекрасната инфраструктура, изградена за луксозните морски лимузини. Това каза за “Труд” новият представител за България Никола Костов на известната в цял свят марка Sunseeker, след като Великобританската компания обяви, че се завръща и продължава работата си на нашия пазар. Произвежданите от нея яхти в Пуул, Дорсет, са участвали в четири последователни филма за Джеймс Бонд. Сред феновете на марката са Кими Райконен, Луис Хамилтън, Никол Кидман, както и Еди Джордан, който освен известен състезател по моторни спортове и телевизионен водещ е и един от най-големите фенове на яхтинга със закупените до момента свои 7 лодки Sunseeker. “Конкретно нашите яхти могат да бъдат закупени само от хора с възможности, но все повече хора от т.нар средна класа си купуват лодки. Повечето от тях първо си наемат, но с течение на времето се запалват необратимо и преминават към покупка. Голяма част от тях ги отдават под наем, когато не плават с тях. България все още е далеч от страните с традиции в яхтинга, но има тенденция хората да го припознават като най-добрия начин за почивка”, посочи Никола Костов. Самият той за последните 11 години е участвал в продажбата на над 150 яхти. Вече като едноличен представител на Sunseeker Bulgaria, част от Sunseeker London Group, ще сътрудничи директно със Гари Клийвърли, който е директор “Продажби” за Източна Европа. Скоро започва сезонът на яхтените изложения. Първото е в Кан от 11 до 16 септември,където Sunseeker участва с цялата си флотилия, а на следващото в Монако от 26 до 29 септември за супер луксозни, мега лодки с над 30 м дължина, ще покаже две от най-големите си, които стигат до 131 фута и са по над 17 милиона паунда. Великобританската компания е с главен офис в Лондон и 41 представителства в над 20 държави в Европа и Северна Африка. Приходите й за миналата година достигат над 200 милиона паунда.", "date": "2018.08.04", "title": " Българи купиха 5 от любимите яхти на Джеймс Бонд\t\t\t"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8-%d0%bc%d0%bb%d0%b0%d0%b4%d0%b5%d0%b6%d0%b8-%d0%bf%d0%b8%d1%81%d0%b0%d1%85%d0%b0-%d0%b2%d1%8a%d1%80%d1%85%d1%83-%d0%bf%d1%8f%d1%81%d1%8a%d0%ba-%d0%b2-%d0%bd/", "text": "Десетте японски младежи от гимназия Сейджо в град Тойоаке, които са на ученически обмен в Габрово, посетиха Националния музей на образованието. Особен интерес у тях предизвикаха атрактивните и автентични възстановки в музея, чрез които направиха пътуване в историята на българската просвета и образование. Научиха как е действало килийното и взаимоучително училище, запознаха се как е изглеждала класната стая от началото на миналия век, писаха йероглифи в „пясъчника“, държаха перодръжки и разгледаха училищните уреди и апарати, ученически тетрадки и чанти. Техният преподавател Ишида Хироки сподели, че е впечатлен от училищната система на поощрения и наказания през Възраждането. Той подчерта, че както в България, така и в Япония обществото засвидетелства почит и уважение към инициаторите и основоположниците на просветните традиции. „При нас, каза г-н Хироки, се стремим да научим и разберем какви са били личните подбуди и мотивацията на личностите, допринесли за развитието на образователното дело“. В програмата на двуседмичния обмен между ученици от габровските гимназии и гимназия Сейджо в град Тойоаке са включени посещения на музеи и училища, обучение по различни видове занаяти, кулинарни занимания, народни танци, походи и разходки из околностите на Габрово.", "date": "2018.08.04", "title": " Японски младежи писаха върху пясък в Националния музей на образованието"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bf%d1%80%d0%b0%d0%ba%d1%82%d0%b8%d1%87/", "text": "България е на практика единствената неуязвима от мигранти до този момент. Българският вариант, който приложихме, работи добре и се надявам и в Европа да го споделят. Това заяви министър-председателят Бойко Борисов след инспекция на състоянието на границата в района на Малко Търново, съобщиха от Министерски съвет. Премиерът отбеляза, че натискът по границата е голям, но контролът е силен, а споразумението с Турция работи много добре. Борисов изтъкна, че над 2500 човека са върнати по страни на произход за близо година. Министър-председателят съобщи, че от понеделник ще бъдат командировани още 40 граничари, както и допълнително 50 души от специалните сили. Предстои да бъдат закупени нови 70 автомобила, след като наскоро бяха получени 180. Граничарите са напълно обезпечени и с необходимото им облекло. „Доволен съм много от усилията, които се полагат. Българите имат храбри и добре подготвени граничари“, заяви премиерът Борисов. Той отбеляза, че има около 200 мигранти в центровете в страната. „Всички спим спокойно и си мислим, че това е даденост, а то не е – дължим го на всички граничари, които денонощно пазят границата“, каза още министър-председателят и добави, че най-изявените ще бъдат наградени. На въпрос за Димитър Желязков, премиерът коментира: „Още вчера се свързахме с турските колеги. Разговаряхме с техния вътрешен министър и час след това беше задържан“. В момента се работи по документите за екстрадиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Премиерът Борисов: България е практически единствената неуязвима от мигранти\t\t\t"}
{"url": "https://trud.bg/%d0%b0%d0%bd%d0%ba%d0%b0%d1%80%d0%b0-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5-%d1%81%d0%b0%d0%bd/", "text": "Турският президент Реджеп Ердоган обяви днес, че ще бъдат замразени активите на ръководителите на министерството на правосъдието и на вътешните работи на САЩ. Мярката е отговор на санкциите от страна на Вашингтон във връзка със случая с американския пастор Андрю Брансън, когото Турция съди за тероризъм, предаде  . По-рано Белият дом съобщи, че, по нареждане на президента Доналд Тръмп, САЩ налагат санкции срещу турските министри на правосъдието и на вътрешните работи. Ограничението бе наложено в рамките на т. нар. Глобален закон „Магнитски“, насочен срещу лица, замесени, според Вашингтон, в корупция и нарушаващи правата на човека. „Действията на САЩ във връзка с делото срещу пастора Брансън не съответстват на духа на стратегическото партньорство с Турция“, заяви Ердоган. Той подчерта, че американските санкции спрямо Турция са знак за грубо неуважение и той ще отвърне по същия начин на Вашингтон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Анкара отговори на американските санкции срещу нейни министри"}
{"url": "https://trud.bg/%d0%b2%d0%bb%d0%b0%d0%ba-%d0%b1%d0%bb%d1%8a%d1%81%d0%bd%d0%b0-%d1%82%d1%80%d0%b8%d0%bc%d0%b0-%d0%bc%d1%8a%d0%b6%d0%b5-%d0%b2-%d0%ba%d1%8c%d0%be%d0%bb%d0%bd-%d0%b4%d0%b2%d0%b0%d0%bc%d0%b0-%d0%b7%d0%b0/", "text": "Двама млади мъже са загинали, след като тази сутрин били блъснати от товарен влак в района на кьолнска жп гара, съобщи германската полиция. Трети е в критично състояние, съобщи БТА. Двамата загинали са на възраст 20 и 21 години. Оцелелият е 21-годишен и е в критично състояние. Тримата се намирали на релсите на гара „Еренфелд“ – недалеч от центъра на Кьолн в западна посока – когато били блъснати от влака. Засега не е ясно какво са правили там.", "date": "2018.08.04", "title": " Влак блъсна трима мъже в Кьолн, двама загинаха"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5%d1%82%d0%be-%d0%bf%d0%be-%d0%b8%d0%b7%d0%ba%d1%83%d1%81%d1%82%d0%b2%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d0%b5%d0%ba%d0%b8%d0%bc%d0%be/", "text": "Училището по изкуства и занаяти „Димитър Екимов” във великотърновското село Русаля, което е уникално по рода си, търси доброволци, които да помогнат за ремонтни дейности в училищната база и общежитието. Един доброволец вече е отзовал – това е Йонко, благодарение на чийто безвъзмезден труд учителската стая е с нови цветове. „Има още много за боядисване – както в училището, така и в къщата за живеене. Всяка една помощ ще е добре дошла. Предстоят много поправки на брави, легла, дръжки и панти на гардероби и шкафчета. Подутият ламинат пред баните на детските стаи ще бъде подменен с плочки. Покривът на пансиона се нуждае от укрепване. Отвън има паднали и счупени плочки….. Спираме дотук. Ако наистина някой има възможност и желание да ни помогне, нека ни пише или ни се обади!” – призовава училищният екип в Русаля. 22 деца от Училището по изкуства и занаяти Екимов” успяха благодарение на благодетел – англичанинът Пол Дейвис, да отидат на море в Приморско в началото на юли. Пол Дейвис живее от две години в съседно село, но е привързан към училището, често му гостува и помага. От два месеца училището вече е със статут на основно и децата ще се обучават до седми клас.", "date": "2018.08.04", "title": " Училището по изкуства „Димитър Екимов” в Русаля търси доброволци за неотложни ремонти"}
{"url": "https://trud.bg/%d0%bd%d0%be%d0%b2%d0%b8-%d0%b2%d0%b8%d0%b7%d0%b8%d0%b8-%d0%bd%d0%b0-%d0%b3%d0%be%d0%b4%d0%b7%d0%b8%d0%bb%d0%b0-%d0%b8-%d0%b4%d1%80%d1%83%d0%b3%d0%b8-%d0%bc%d0%b8%d1%82%d0%b8%d1%87%d0%bd%d0%b8-%d1%87/", "text": "Трейлърът на филма вече има близо 20 милиона гледания Рекламната кампания на “Godzilla: King of the Monsters” изрева с пълно гърло във виртуалното пространство. Дебютният трейлър на чудовищната суперпродукция вече има близо 20 милиони гледания и много добри отзиви. В допълнение се пуснаха и интересни нови визии на Годзила и другите митични чудовища, с които огромният атомен гущер ще се сблъска – Родан, Мотра и Крал Гидора. Особено интересен е зрелищния постер с Годзила и Крал Гидора в схватка. “Godzilla: King of the Monsters” проследява героичните усилия на служителите на занимаващата се с криптозоология агенция “Монарх”, които се изправят срещу група гигантски чудовища, включително и могъщия Годзила, който влиза в битка с Мотра, Родан и своя архи-противник, триглавия Кинг Гидора. Когато тези древни, смятани досега за митове супер-видове се появяват отново, всички се борят за превъзходство, поставяйки на карта съществуването на човечеството. Създателите на филма обещават апокалиптичен спектакъл. Режисьор на “Godzilla: King of the Monsters” е Майкъл Дохърти (”Trick ‘r Treat”), който е и съавтор на сценария заедно със Зак Шийлдс (”Krampus”) и Макс Боренстайн (”Конг: Островът на черепа”). В ролите са Кайл Чандлър, Вера Фармига, Кен Уатанабе, Мили Боби Браун, О’Шей Джаксън Джуниър, Томас Мидълдич, Джан Дзъи, Брадли Уитфорд, Чарлс Данс, Caли Хокинс и Аиша Хайндс.", "date": "2018.08.04", "title": " Нови визии на Годзила и други митични чудовища\t\t\t"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bf%d0%be-%d0%b2%d1%81%d0%b8%d1%87%d0%ba%d0%b8-%d0%b3%d1%80%d0%b0%d0%bd%d0%b8%d1%86%d0%b8/", "text": "„Гранична полиция“ съобщава за интензивен  трафик на вход и изход за леки автомобили на ГКПП „Калотина“, ГКПП „Кулата“ и ГКПП „Маказа“. Информацията за трафика на граничните пунктове е към 16.00 часа. На ГКПП „Капитан Андреево“ трафикът е интензивен за товарни автомобили на изход. На българо-румънската граница трафикът е интензивен на всички гранични контролно-пропускателни пунктове за леки автомобили на вход. На българо-македонската граница трафикът е нормален на всички гранични контролно-пропускателни пунктове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Интензивен трафик по всички граници\t\t\t"}
{"url": "https://trud.bg/10-%d0%b2%d0%b0%d0%b6%d0%bd%d0%b8-%d0%bd%d0%b5%d1%89%d0%b0-%d0%b7%d0%b0-%d0%bf%d0%be%d1%87%d0%b8%d0%b2%d0%ba%d0%b0-%d0%b2-%d0%b8%d1%82%d0%b0%d0%bb%d0%b8%d1%8f/", "text": "", "date": "2018.08.04", "title": " 10 важни неща за почивка в Италия\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%b0-%d1%81%d0%b0%d1%89-%d1%85%d1%83%d0%bc%d0%b0%d0%bd%d0%b8%d1%82%d0%b0%d1%80%d0%bd%d0%be-%d1%81%d1%8a%d1%82/", "text": "Началникът на Генералния щаб на руската армия Валерий Герасимов е информирал колегата си от САЩ ген. Джоузеф Дънфорд за предприеманите от Москва и Дамаск мерки за стабилизирането на обстановката в Сирия, предава РИА Новости. Русия е готова да проработи със сирийските власти въпроса за гаранциите за сигурността на бежанците от лагера „Рукбан“ в контролирания от САЩ район Ет Танф и за създаването на необходимите условия за завръщането им. Освен това в документа има предложения за координация между Москва и Вашингтон по въпросите за хуманитарното разминиране, в това число в град Ракка, решението на другите хуманитарни проблеми и неутрализацията на опитите на терористите да привлекат бежанци в своите редици.", "date": "2018.08.04", "title": " Русия предложи на САЩ хуманитарно сътрудничество в Сирия"}
{"url": "https://trud.bg/%d0%bc%d0%b8%d1%81%d1%82%d0%b5%d1%80%d0%b8%d1%8f%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b3%d0%bb%d0%b0%d1%81%d0%be%d0%b2%d0%b5-2/", "text": "Специални гости на НФФ „Фолклорен извор“ в свищовското село Царевец бяха едни от най-изявените български гласове по целия свят, солистите на Вокален ансамбъл „Мистерия на българските гласове“. Публиката, която беше изпълнила летния театър на с. Царевец, имаше възможността да съпреживее обаянието на българския фолклор, поднесен по невероятен начин от омайните гласове на Олга Борисова, Бинка Добрева, Даниел Спасов и Милен Иванов. Кюстендилският славей Олга Борисова впечатли публиката с няколко впечатляващи изпълнения от своя край, а Бинка Добрева разтопи сърцата на всички присъстващи с невероятните си изпълнения, типични за тракийския фолклор. Като част от квалитетното жури на фестивала, Даниел Спасов показа майсторство при изпълненията си на български народни песни, които заедно с другия солист на хора Милен Иванов, изпълниха със завидна лекота. Кметът на община Свищов Генчо Генчев благодари на скъпите гости за оказаната чест и радостта, която доставиха на публика, като не пропусна да ги покани отново да пеят на свищовска сцена. „Истинско удоволствие е да ни гостуват такива имена, които прославят българският фолклор по целия свят. За нас е чест, че пяхте на нашата сцена и ще ви очакваме отново!“- каза кметът на Свишов. Даниел Спасов от своя страна изрази радостта си да бъде част от фолклорния фестивал в село Царевец и да наблюдава как “НФФ „Фолклорен извор“ вдъхва увереност в младите хора и пренася през времето българската национална фолклорна култура.“ Концертната вечер приключи по български – с народни хора и много веселие, продиктувано от изпълненията на солистите на Вокалния ансамбъл. „Мистерията на българските гласове“ е името, с което става популярен женският вокален ансамбъл на Българското национално радио и телевизия. Хорът е основан през 1952 г. по идея на дългогодишния главен редактор на редакция „Народна музика“ в БНР Георги Бояджиев. Сред солистите на хора са едни от най-ярките изпълнителки на български народни песни: Ева Георгиева, Руска Недялкова, Мария Кокарешкова, Янка Рупкина, Калинка Вълчева, Стоянка Бонева, Олга Борисова, Стефка Съботинова, Калинка Згурова, Бинка Добрева и много други. Солисти на хора от 1996 година са певците Даниел Спасов и Милен Иванов. През годините заедно с певиците е концертирала камерна група с ръководител Атанас Вълчев, както и група от АМТИИ – Пловдив с ръководител Владимир Владимиров. В някои от концертите по света е участвал и кавалджията Теодосий Спасов. От 1952 до 1990 г. е част от Ансамбъла за народни песни на Българското радио. През 1990 г. хоровият състав начело с Дора Христова преминава на щат към Българската национална телевизия. От 1997 г. певиците са на свободна практика и изнасят концерти основно в чужбина. Първи диригент е Борис Петров. Истинското израстване на състава става при композитора и диригента Димитър Динев. С идването на Красимир Кюркчийски и Дора Христова хорът става един от най-добрите в България и започва концертни изяви по световните сцени. Музика за този състав са писали едни от най-добрите български композитори: Красимир Кюркчийски, Николай Кауфман, Христо Тодоров, Филип Кутев, Петър Льондев, Стефан Мутафчиев. След 1988 г. започва триумфалното шествие на хора по света. Под диригентството на Дора Христова певиците изнасят над 900 концерта в едни от най-престижните зали на Европа, Азия, Америка и Африка.", "date": "2018.08.04", "title": " „Мистерията на българските гласове“ омагьоса публиката на НФФ „Фолклорен извор” в с. Царевец"}
{"url": "https://trud.bg/%d0%bd%d0%b0%d1%82%d0%be-%d1%81%d1%82%d1%80%d0%be%d0%b8-%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4%d1%83%d1%88%d0%bd%d0%b0-%d0%b1%d0%b0%d0%b7%d0%b0-%d0%b2-%d0%b0%d0%bb%d0%b1%d0%b0/", "text": "НАТО ще изгради в Албания въздушна база за Западните Балкани. Това обяви албанският премиер Еди Рама, съобщи македонската телевизия A1 ON. „Северноатлантическият съвет одобри решението за изграждане на първата въздушна база на Западните Балкани в Албания. Със средства от НАТО и в партньорство с правителството на Република Албания Алиансът ще инвестира над 50 млн. евро само за първата фаза на проекта за модернизиране на въздушната база в Кучово“, съобщи Рама. Чрез проектът, който се очаква да стартира още тази година, Кучово ще послужи като основа за въздушни доставки, логистична подкрепа, ерполисинг, както и обучение и упражнения за пилоти на Алианса, добави Рама. Кучово също ще служи като национална база за албанските военновъздушни сили. „Тази стратегическа инвестиция на НАТО в Албания ще донесе нов стандарт за нашите въоръжени сили. Несъмнено тази голяма инвестиция създава нови възможности за икономическото и социалното развитие на целия регион“, допълни албанският министър-председател. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " НАТО строи военновъздушна база в Албания"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d1%82%d1%83%d1%80%d1%86%d0%b8%d1%8f-%d0%be%d1%81%d1%82%d0%b0%d0%b2%d0%b0-%d0%ba%d0%bb%d1%8e%d1%87%d0%be%d0%b2-%d1%81%d1%8a%d1%8e%d0%b7/", "text": "Държавният секретар на САЩ Майк Помпео заяви, че въпреки напрежението около задържането на американския пастор Андрю Брунсън в Измир и другите различия, Турция остава ключов съюзник в НАТО, пише Hurriyet. Помпео заяви, чие САЩ „имат намерение да продължат работата по сътрудничеството с Турция“, въпреки че администрацията на президента Доналд Тръмп да е наложила санкции срещу двама турски министри и въпреки задържането на пастора. „Надявам се, че ще отбележим прогрес в близките дни и седмици“, заяви Помпео. Той изрази надежда, че проблемите между Анкара и Вашингтон ще бъдат решени.", "date": "2018.08.04", "title": " Майк Помпео: Турция остава ключов съюзник на САЩ"}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d0%bc%d1%83%d0%b7%d0%b5%d1%8f-%d0%bd%d0%b0-%d0%bf%d0%b8%d1%81%d0%b0%d1%82%d0%b5%d0%bb%d1%8f-%d0%b8%d0%b2%d0%b0%d0%bd-%d1%82%d1%83%d1%80%d0%b3%d0%b5%d0%bd%d0%b5/", "text": "Пожар избухна в музея на писателя Иван Тургенев на улица „Остоженка“ в центъра на Москва, съобщи ТАСС, като се позова на източници от спешните служби. Сградата е дървена, в нея тече реконструкция. Къщата е построена през 1819 година. От 1839 г. е наета от майката на писателя и самият той отсяда в нея при посещенията си в Москва. Тургенев е описал дома в повестта „Муму“, в която прототип на господарката е майка му. По-късно сградата е преустроена изцяло, запазен е бил само холът. През 2009 година в нея е открит музей на Тургенев.", "date": "2018.08.04", "title": " Пламна музея на писателя Иван Тургенев в Москва"}
{"url": "https://trud.bg/%d0%ba%d0%b0%d0%bb%d0%b8%d1%84%d0%be%d1%80%d0%bd%d0%b8%d1%8f-%d0%b2-%d1%85%d0%b2%d0%b0%d1%82%d0%ba%d0%b0%d1%82%d0%b0-%d0%bd%d0%b0-%d0%b4%d1%80%d1%83%d0%b3-%d0%bf%d0%be%d0%b6%d0%b0%d1%80/", "text": "Сезонът на горските пожари в американския щат Калифорния започна в края на юли с “много тежък старт”, както обявиха местните власти. Но на фона на новините за огнен ад с жертви и пострадали в десетки райони малцина обърнаха внимание на съдебно решение, което не позволи провеждането на референдум за разделянето на Калифорния на три части. На 18 юли Върховният съд в Сан Франциско се произнесе по инициативата “Кал 3”, чиято цел е Златният щат да бъде разделен на 3 нови самостоятелни единици, и постанови, че Калифорния, поне засега, ще остане непокътната географски. Първоначалната идея беше жителите да се произнесат по въпроса за раздялата на референдум, който да съвпадне с междинните избори за Конгреса на 6 ноември. За тази цел трябваше да бъдат събрани подписите на поне 365 880 регистрирани гласоподатели в щата – 5% от общия брой на гласовете, дадени в изборите за губернатор на Калифорния през ноември 2014 г. Основният двигател на раздялата е бизнесменът-милиардер Тим Драйпър (60 г.), който твърди, че по този начин калифорнийците ще плащат по-малко данъци за сметка на по-добро образование и инфраструктура. През април т.г. – 11 дни преди крайния срок, той обяви, че е събрал над 600 000 подписа. Два месеца по-късно бе потвърдено, че има достатъчно валидни за провеждане на референдум. Противници на идеята обаче подадоха жалба и Върховният съд на щата единодушно реши, че референдумът се отлага, като евентуално ще бъде проведен през 2020 г. Медии в САЩ припомнят, че през 2014 г. Драйпър призова за разделянето на Калифорния на шест щата. Тогава той похарчи 4,9 милиарда долара, за да събере необходимите подписи за референдум за предложението. Но не успя да направи това преди крайния срок. В историята си след присъединяването към САЩ през 1850 г. най-многолюдният US щат с втора по големина територия след Аляска и Тексас е бил обект на над 220 предложения за разделяне. Освен това е имало и сепаратистки призиви за отделяне от Съединените щати. Най-сериозният от тях дойде под формата на кампанията “Да Калифорния”, наречена още Калекзит по примера на британския Брекзит. Тя набра сила, след като президентът Доналд Тръмп спечели изборите на фона на анкета, която показа, че мирно отделяне се подкрепя от една трета от жителите на щата. В началото на 2017 г., скоро след като Тръмп пое поста, местните власти дадоха разрешение за събиране на нужните 585 407 подписи за петиция. Самите организатори обаче замразиха проекта скоро след това, за да обмислят предложението и кампанията си. Нов сондаж от март т.г. показа, че вече едва 14% от калифорнийците одобряват отделяне от САЩ, а 73 на сто са против подобна идея. Последното отделяне на административно-териториални единици от САЩ датира от 1861 г., когато 11 щата напускат Съюза и формират Конфедерация. Те обаче се завръщат обратно през 1865 г., когато Конфедерацията е разгромена в Гражданската война. Четири години по-късно Върховният съд постановява по делото “Тексас срещу Уайт”, че нито един щат няма право да се отделя едностранно.", "date": "2018.08.04", "title": " Калифорния в хватката на друг пожар\t\t\t"}
{"url": "https://trud.bg/%d0%be%d1%89%d0%b5-%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%bc%d1%8a%d0%b6%d0%b0-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%bf%d1%80%d0%b5%d0%b3%d0%b0%d0%b7%d0%b8/", "text": "Продължава издирването на 25-годишния мъж, който се опита с автомобила си да прегази полицаи, които потушаваха скандал в квартал „Република“ в Хасково, предаде  . Полиция и жандармерия остават в района от сряда вечерта, след като група мъже нападнаха униформените с брадви и раниха полицай. Тогава дежурният патрул се отзова на сигнал на млада жена за домашно насилие. Арестуваните шестима участници в нападението са освободени, след като прокуратурата не поиска удължаване на задържането им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Още издирват мъжа, опитал да прегази полицаи в Хасково"}
{"url": "https://trud.bg/100-%d1%80%d0%b5%d1%82%d1%80%d0%be-%d0%ba%d0%be%d0%bb%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%bd%d0%b0-%d0%bf%d0%b0%d1%80%d0%b0%d0%b4-%d0%b2%d1%8a%d0%b2-%d0%b2%d0%b8%d0%b4/", "text": "Близо 100 автомобили и мотоциклети от миналия век участваха в ретро парад във Видин. Повечето от ретро возилата стигнаха до изложението на собствен ход, предаде  . За да достигнат до Видин, някои са изминали повече от 100 км, включително от съседни държави. За втора поредна година организатор е Иван Цолов. „Благодарен съм на хората, че дойдоха наистина от другия край на България, от Сърбия, от Румъния“, каза той. Сред атракциите в изложението бяха автомобили от 20-те и 30-те години на миналия век. Наградата на публиката беше за Васил Георгиев с модел от 60-те. „Хубаво е, когато се вглеждаш в лицата на минувачите, на околните, на останалите участници в движението, предизвикваш усмивки. Забавлението е огромно, когато колата има потенциал и изпревари някой по-съвременен автомобил“, каза той.  Посетителите се снимаха, а някои дори успяха да се качат на ретро автомобил.", "date": "2018.08.04", "title": " 100 ретро коли се събраха на парад във Видин"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80-%d0%be%d1%82-%d0%b1%d1%81%d0%bf-%d0%b5-%d0%b1%d0%b8%d0%bb-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d1%81-%d0%bc%d0%b8%d1%82%d1%8c%d0%be/", "text": "Заместник-председателят на общинския съвет в Бургас  , който стана известен със скъпия си „Ролс Ройс“, е бил заедно с Димитър Желязков – Митьо Очите в Истанбул тази нощ, съобщават   и  . Бенчев е и председател на групата на БСП в ОбС.  в истанбулски хотел, а по-рано през седмицата 19 сочени за негови приближени бяха заловени в Бургаско в хода на операция срещу организирана престъпна група за рекет и наркоразпространение. Според националната телевизия, Желязков и Бенчев са били заедно в един хотел по време на ареста на Митьо Очите. Първоначално Бенчев е бил задържан, но след това е освободен. Той не е обвиняем по разследването, заради което Очите беше обявен за международно издирване. Според БНТ, заедно с наркобоса е арестуван и бившия депутат от ДПС с два мандата в парламента Нехрин Узун. Той е и бивш кмет на община Руен. От прокуратурата на този етап никой официално не потвърждава и не отрича тази информация. Не е ясно и дали Бенчев е задържан. Общинският съветник от гражданската квота на социалистите, който извън политиката е крупен зърнопроизводител и предприемач, стана медийно известен в началото на годината около прокурорските проверки на собствениците на луксозни коли и скъпи имоти. Притежава три луксозни лимузини. През миналата година Бенчо Бенчев стана съдружник в „Аркус сигурност“ – охранителната фирма на Димитър Желязков – Митьо Очите. Издирва се общинският съветник Пейко Янков, син на застреляния бивш председател на Общинския съвет в Несебър Димитър Янков. За момента разследващите разполагат с показанията на 6-ма пострадали от групата за рекет по Южното Черноморие. На някои от тях е предоставена специална закрила. Днес Специализираният наказателен съд заседава при закрити врата за мерките за неотклонение на задържаните членове на групата на Митьо Очите, допълва БНР. Прокуратурата поиска постоянно задържане под стража на Венцислав Христов, Радослав Николов, Йордан Въчев, Иван Найденов и Иван Пишиев. Всички те са регистрирани, че живеят в Бургас. Някои от тях вече са били осъждани. Днес спецсъдът неочаквано закри делото по мерките им за неотклонение с аргумента, че могат да бъдат огласени данни от личния живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Общинар от БСП е бил в Истанбул с Митьо Очите"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d0%b0%d0%b2%d0%b3%d1%83%d1%81%d1%82-%d1%89%d0%b5-%d0%b5/", "text": "Очакваме август месец да бъде с 1 градус по-топъл от обичайното. Това заявява климатологът и преподавател по синоптичен анализ и синоптична климатология в Геолого-географския факултет на Софийския университет „Св. Климент Охридски“ проф. Георги Рачев пред „Фокус“. „Ще се радваме на страшно много слънце и значително по-сух климат. Имайте предвид, че август е най-сухия месец в цялата година. Температурите ще са нормални и малко по-високи от нормалното“, заяви той. Килматологът добави, че в момента температурата на водата на българското Черноморие е твърдо над 25 градуса като по обяд тя достига 26-27 градуса. „Колкото по-топла става водата, толкова по-малко разтворен кислород има в нея. След няколко дни, когато температурата на морската вода продължи да се повишава, в Черно море ще настъпи цъфтежът на планктона. Водата ще стане малко по-мътна“, обясни проф. Рачев. Той коментира още, че необичайно топлото време в част от Европа се е задържало повече от 50 дни, но трудно ще падне температурният рекорд от 48 градуса, измерен в Атина през 1977 г. Климатологът обясни, че тази атмосферна циркулация е довела до влажно, хладно и много дъждовно време на Балканския полуостров. „Тази атмосферна циркулация се случва почти всяка година, но веднъж на 10-15 години тя да продължава неестествено дълго. Няма никаква драма. Няма нещо изключително в този процес“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Климатологът Георги Рачев: Август ще е по-топъл от обичайното и сух\t\t\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4-12-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d0%bf%d1%80%d0%b8%d1%85%d0%be%d0%b4%d0%b8-%d0%be%d1%82-%d0%ba%d0%be%d0%bd%d1%86%d0%b5/", "text": "Традиционният концерт на популярния гръцки изпълнител Антонис Ремос, който се провежда всяко лято на остров Миконос, тази година удари рекорд по приход. С 1,2 милиона евро за една нощ се напълниха касите на известния клуб Νammos. Само от приходите от ДДС държавата ще внесе в хазната си повече от 300 000 евро. Част от паричните постъпления ще бъдат предоставени на семействата на жертвите и на засегнатите от убийството огън в Мати. Антонис Ремос изнесе концерт заедно с популярния египетски изпълнител Amr Diab. За поредна година данъчните инспектори не оставиха нищо на случайността. До 8,30 ч сутринта очите им бяха приковани в касите на заведението, докато не приключи събитието. Сред гостите на концерта бе и малката дъщеря на Доналд Тръмп, Тифани, чиято маса според информацията е реализирала оборот от 14 000 евро. Богати ливанци, турци и араби са предимно сред най-добрите гости. Миналата година Антонис Ремос изнесе концерт заедно с Ерос Рамацоти. За шоуто бяха докарани и камили от Дубай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Рекорд: 1,2 милиона евро приходи от концерт на остров Миконос, Тифани Тръмп сред гостите\t\t\t"}
{"url": "https://trud.bg/%d1%82%d0%b0%d0%bc%d0%bf%d0%bb%d0%b8%d0%b5%d1%80%d0%b8%d1%82%d0%b5-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%bf%d1%8a%d1%80%d0%b2%d0%b8-%d1%80%d0%b8%d1%86%d0%b0%d1%80/", "text": "Командерия „Св.Димитър”, като част от Ордена на тамплиерите от Йерусалим-Велик Приорат България, свиква на 22 септември т.г., навръх Националния празник на България, първи рицарски турнир. Той ще се проведе на територията на 4-звездния хотел „Котва” в Слънчев бряг, под патронажа на рицаря-тамплиер Венелин Ташев, който е и собственик на почивната база. Рицарският турнир по смелост, съобразителност, бързина и братска взаимопомощ, навръх Националния ни празник, ще е посветен на 110 години от провъзгласяването на политическата и икономическата ни независимост от Османска Турция, както и на 900 години от основаването на Ордена на рицарите тамплиери от Йерусалим. Дисциплините, по които ще мерят сили смесени отбори на училищата, намиращи се в населени места край морето от Обзор до Ахтопол и във възрастовата група до 10-11 години, ще бъдат уточнени с консилиум от петчленна експертна комисия. Предложението на Венелин Ташев, който е и общински съветник е вече гласувано на сесия на местния парламент в Несебър- общината да включи събитието в календара си като домакин на състезанието и спомоществовател при връчване на наградите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Тамплиерите организират първи рицарски турнир"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%bd%d0%b5-%d0%b5-%d0%bf%d1%80%d0%b5%d0%ba%d1%80%d0%b0%d1%82%d0%b8%d0%bb%d0%b0-%d1%8f%d0%b4%d1%80%d0%b5%d0%bd%d0%b0%d1%82/", "text": "Северна Корея не е прекратила ядрената и ракетната си програма в нарушение на санкциите на ООН. Това се казва в поверителен доклад на ООН, цитиран от Ройтерс. Докладът от независими експерти, които следят прилагането на санкциите на ООН, е връчен на комисията за санкции срещу КНДР към Съвета за сигурност снощи. Северна Корея „не е спряла ядрената и ракетната си програма и продължава да нарушава резолюциите на Съвета за сигурност чрез значително увеличаване на незаконните прехвърляния на петролни продукти от кораб на кораб, както и подобни прехвърляния на въглища през 2018 г.“, пишат експерти в доклада от 149 страници. В доклада се казва още, че КНДР поддържа военно сътрудничество със Сирия и се опитва да продаде оръжия на шиитските бунтовници хуси в Йемен. Пхенян е нарушил и забрана в текстилния сектор като е изнесъл стоки за повече от 100 милиона долара между октомври 2017 и март 2018 г. в Китай, Гана, Индия, Мексико, Шри Ланка, Тайланд, Турция и Уругвай. Докладът идва в момент, когато Русия и Китай предлагат Съветът за сигурност да обсъди смекчаване на санкциите срещу Северна Корея, след като президентът на САЩ Доналд Тръмп и лидерът на КНДР Ким Чен-ун се срещнаха за пръв път през юни и Ким обеща да работи за денуклеаризация на страната си, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Северна Корея не е прекратила ядрената си програма"}
{"url": "https://trud.bg/%d0%bb%d0%b5%d0%b4%d0%bd%d0%b8%d0%ba-%d0%b2-%d1%88%d0%b2%d0%b5%d1%86%d0%b8%d1%8f-%d1%81%d0%b5-%d1%82%d0%be%d0%bf%d0%b8-%d0%b2%d1%81%d0%bb%d0%b5%d0%b4%d1%81%d1%82%d0%b2%d0%b8%d0%b5-%d0%bd%d0%b0-%d0%b3/", "text": "Вследствие на горещините в Арктика ледник, който покрива южния връх на планинския масив Кебнекайсе, е загубил статута си на най-висока точка в Швеция, сочат резултатите от изследване, цитирани от Франс прес. „Досега не бях виждала в южната част на масива да се топи толкова много сняг, колкото това лято“, заяви експертката по география Гунхилд Росквист от Стокхолмския университет. Тя ръководи изследователски център близо до масива Кебнекайсе. Росквист години наред измервала височината на върха в рамките на изследователски проект, посветен на климатичното затопляне. Според нея южният връх е загубил 4-метрова снежна покривка миналия месец. Това се равнява на ежедневна загуба на 14-сантиметрова снежна покривка през юли, когато в Швеция бяха регистрирани рекордно високи температури, предизвикали десетки горски пожари. Новите измервания показват, че южният връх се издига на височина 2097 метра, докато северният връх е висок 2096,8 метра, т.е. разликата между двата върха е само 20 сантиметра. Вчера северният връх вероятно е станал по-висок от южния връх. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Ледник в Швеция се топи вследствие на горещините в Арктика"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%b2-%d0%ba%d0%be%d0%bb%d0%b0-%d0%ba%d1%80%d0%b0%d0%b9-%d0%b2/", "text": "Моторист е загинал при катастрофа на път I-9 в участъка Старо Оряхово – Рудник. Инцидентът е станал вчера, съобщиха от Пътна полиция Варна. Мотористът е загинал на място при челен сблъсък с автомобил между селата Рудник и Старо Оряхово. Пострадала е и пътничка. Тя е с контузия на крака, но няма опасност за живота ѝ. 17 пътни произшествия са станали на територията на Варна през изминалото денонощие. Отчетени са още две по-тежки катастрофи с двама ранени, които са без опасност за живота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Моторист загина след удар в кола край Варна"}
{"url": "https://trud.bg/%d0%b4%d0%b2%d0%b0-%d1%81%d0%b0%d0%bc%d0%be%d0%bb%d0%b5%d1%82%d0%b0-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0%d1%85%d0%b0-%d0%bd%d0%b0-%d0%b0%d0%b2%d0%b8%d0%be%d1%88%d0%be%d1%83-%d0%b2/", "text": "Два леки самолета се сблъскаха по време на авиошоу в окръг Сучава, Северна Румъния, съобщават местни медии. Инцидентът е станал по време на тренировъчен полет. Един от пилотите е загинал. Вторият е изваден от самолета и му е оказана помощ. Заради инцидента авиационното шоу е прекъснато.", "date": "2018.08.04", "title": " Два самолета се сблъскаха на авиошоу в Румъния"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d0%b5%d1%82%d0%b8%d0%bc%d0%b0%d1%82%d0%b0-%d0%b7%d0%b0/", "text": "Специализираният наказателен съд остави в ареста и петимата задържани при спецакцията срещу престъпна група за рекет и наркоразпространение в Бургаско, Предаде  . Под стража остават Йордан Въчев – Ларша, Радослав Николов – Рачо, Венцислав Христов –Лавацата, Иван Пишиев и Иван Найденов. За всички тях прокуратурата твърди, че са приближени на арестувания в Турция несебърски бос Димитър Желязков – Митьо Очите. Първоначално бяха задържани 19 души, но само за петимата държавното обвинение поиска постоянен арест. Гледането на мярката продължи няколко часа през съботната вечер при закрити врати с цел да не се изнасят лични данни.  в хотел в Истанбул през нощта в петък срещу събота. С него са били бившият депутат Несрин Узун и заместник-председателят на общинския съвет на Бургас Бенчо Бенчев. Във връзка с разследването се издирват още лица, сред които – общински съветник от Несебър Пейко Янков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Спецсъдът остави в ареста петимата, задържани при спецакцията в Бургас"}
{"url": "https://trud.bg/%d1%81%d1%82%d0%b8%d0%b2%d1%8a%d0%bd-%d1%81%d0%b5%d0%b3%d0%b0%d0%bb-%d1%81%d1%82%d0%b0%d0%bd%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%b5%d0%bd-%d0%bf%d1%80%d0%b5%d0%b4%d1%81%d1%82%d0%b0/", "text": "Актьорът Стивън Сегал, който има руско гражданство, е назначен за специален представител на МВнР на Русия по руско-американските хуманитарни връзки, съобщи ТАСС. „Стивън Сегал е назначен за специален представител на МВнР на Русия по въпросите за руско-американските хуманитарни връзки“, информират от министерството. „Задачата му ще бъде съдействие за по-нататъшното развитие на руско-американските отношения в хуманитарната сфера, включваща взаимодействието в сферата на културата, изкуството, обществения и младежкия обмен и т.н.“, уточняват от ведомството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Стивън Сегал стана специален представител на руското МВнР за хуманитарни връзки със САЩ"}
{"url": "https://trud.bg/%d0%b3%d0%be%d1%80%d0%b5%d1%89%d0%b0%d1%82%d0%b0-%d0%b2%d1%8a%d0%bb%d0%bd%d0%b0-%d0%bf%d0%be%d0%b4%d0%bf%d0%b0%d0%bb%d0%b8-%d0%b3%d0%be%d1%80%d0%b8-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "Над 700 пожарникари се борят с огромен горски пожар в Южна Португалия, съобщава  . До момента в област Алгарве са унищожени над 1000 хектара евкалиптови гори, а едно населено място е евакуирано. Причина за огненото бедствие са жегите, сушата и силните ветрове, които бързо пренасят огъня на километри. Миналата година десетки загинаха или бяха ранени при горски пожари в страната. Горски пожар на френската граница в североизточната част на Испания принуди властите да затворят магистрала, свързваща двете страни в разгара на горещините. Огнеборците от Каталуния са получили помощ от френски самолети и хеликоптери. Горещата вълна взема жертви и праща хора в болница в цяла Европа. Властите препоръчват максимално ограничаване на излизанията през деня и обилна консумация на вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Горещата вълна подпали гори в Испания и Португалия"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%bf%d0%b0%d0%b4%d0%bd%d0%b0-%d0%b2-%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b8%d0%bc%d0%b0-%d0%b6%d0%b5%d1%80%d1%82%d0%b2%d0%b8/", "text": "Няколко души загинаха, след като малък самолет катастрофира тази сутрин в горски район в Швейцария и предизвика пожар, в който бе напълно унищожен, предаде  . Полицията в централния кантон Нидвалден съобщи, че спасителните екипи не могат да достигнат мястото, преди пратените хеликоптери да изгасят пожара от въздуха и да бъде проправена просека в гората. Полицията ще предостави допълнителни подробности за самоличността и броя на починалия, след като информира близките роднини, каза говорител. Не е известна причината за падането на самолета, не е известен и броят на жертвите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.04", "title": " Самолет падна в Швейцария, има жертви"}
{"url": "https://trud.bg/%d1%8e%d1%8a%d0%bd-%d0%bc%d0%b0%d0%ba%d0%b3%d1%80%d0%b5%d0%b3%d1%8a%d1%80-%d0%b8%d0%b3%d1%80%d0%b0%d0%b5-%d0%ba%d1%80%d0%b8%d1%81%d1%82%d0%be%d1%84%d1%8a%d1%80-%d1%80%d0%be%d0%b1%d0%b8%d0%bd/", "text": "Премиерното семейно развлечение “Историята на Кристофър Робин и Мечо Пух” (”Christopher Robin”) на Disney има амбицията да възроди за големия екран едни от най-любимите образи на децата от цял свят – Мечо Пух, Прасчо, Йори, Тигър и останалите от компанията герои, създадени от писателя А. А. Милн и художника Ъ. Х. Шепърд. Игралният филм ще разкаже съвсем нова история за познатите персонажи, дело на режисьора Марк Форстър и сценаристите Алекс Рос Пери и Алисън Шрьодер, пише operationkino.net. В центъра на сюжета е Кристофър Робин, изигран от Юън Макгрегър. Той вече е пораснал и отдавна е забравил за съществуването на верните си другари. В “Историята на Кристофър Робин и Мечо Пух” Кристофър Робин е мъж със семейство и дете. Преследван от душевните травми от участието му във Втората световна война, той за пореден път е изправен пред избор – да прекара уикенда в компанията на съпругата си (Хейли Атуел) и малката си дъщеря (Бронте Кармайкъл) или да се съобрази с работните задължения, натресени от работодателя му (Марк Гатис). В този пореден тежък момент, Кристофър намира помощ от неочаквано завърналите се в живота му стари приятели от Голямата гора… Симпатягите са озвучени от Джим Къмингс (Мечо Пух и Тигър), Брад Гарет (Ийори), Ник Мохамед (Прасчо), Тоби Джоунс (Бухал), Софи Оконедо (Кенга) и Питър Капалди (Зайо).", "date": "2018.08.04", "title": " Юън Макгрегър играе Кристофър Робин\t\t\t"}
{"url": "https://trud.bg/%d0%be%d1%82%d0%b2%d0%be%d1%80%d0%b8%d1%85%d0%b0-%d0%b7%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%b1%d1%83%d0%bb%d0%b5%d0%b2%d0%b0%d1%80%d0%b4-%d0%b2%d0%b0%d1%81%d0%b8%d0%bb-%d0%bb/", "text": "Ден по-рано отвориха за движение на автомобили булевард „Васил Левски“. Очакваше се преасфалтирането на централния столичен булевард да приключи в неделя, съобщи Булфото. Преди дни зам.-кметът по транспорт в Столичната община Евгени Крусев заяви, че основните ремонти по транспортната инфраструктура ще приключат преди 15 септември.", "date": "2018.08.04", "title": " Отвориха за движение булевард „Васил Левски“ ден по-рано"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b3%d0%be%d0%bd%d0%b8-%d0%b1%d0%b5%d0%b3%d1%8a%d0%bb%d1%86%d0%b8-%d1%81-%d0%b4%d0%b6/", "text": "Полицейско преследване с моторни лодки като от екшън филм бе заснето от свидетели по река Темза в британската столица Лондон. Екшънът, в който моторница на лондонската полиция гони бегълци с джетове, се е разиграл в петък вечерта. 34-годишната Лейт Джексън заснема гонката от балкона на апартамента си докато вечеря със своя приятел и сестра си. „Често виждаме полицейски лодки, които патрулират реката, но за пръв път – да участват в преследване“, коментира тя. Джаксън разказва как първо е забелязала джетовете да „профучават“ с висока скорост по Темза, а след 15-ина минути да се връщат в обратна посока, следвани от полицията. Властите потвърдиха за случая, пояснявайки, че целта на преследването е била джетовете да бъдат отклонени от опасния им курс. След като това се е случило полицията е прекратила преследването. Екшънът е уловен и от други късметлии: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.04", "title": " Лондонската полиция гони бегълци с джетове по Темза (ВИДЕО)"}
{"url": "https://trud.bg/%d1%88%d0%be%d0%ba%d0%be%d0%bb%d0%b0%d0%b4%d0%be%d0%b2%d0%b8-%d0%b8%d0%b7%d0%ba%d1%83%d1%88%d0%b5%d0%bd%d0%b8%d1%8f-%d0%b2-%d1%82%d1%8a%d0%bc%d0%bd%d0%b0-%d0%b4%d0%b0%d1%80%d0%b1%d0%b0/", "text": "Манди Мур допълва красивата картинка Премиерният научно-фантастичен тийн трилър не предлага много блага откъм сценарий, но разполага с превъзходни тела и лица в главните роли. На централно място в актьорския състав е младото шоколадово изкушение Аманда Стенбърг – актриса и певица със секси афро излъчване и масивен потенциал. Великолепната Манди Мур допълва красивата картинка. Иначе Филмът е екранизация по бестселъра на Александра Бракен, който е първа книга от нейната трилогия – “Тъмна дарба”, “Неизчезваща” и “По залез”. Когато Руби, изиграна от Аманда Стенбърг, се събужда на десетия си рожден ден, нещо в нея е различно. Нещо толкова притеснително, че да накара родителите й да я заключат в гаража и да повикат полицията. Нещо, което я изпраща в Търмънд – “брутален правителствен “рехабилитационен лагер”. Руби не се превръща в жертва на мистериозното заболяване, което погубва повечето деца в Америка, но тя и останалите като нея оцеляват, като се сдобиват с нещо още по-страховито – умения, които не могат да контролират. Вече на шестнайсет, Руби е една от опасните. Когато разбира това, тя избягва от Търмънд, което за малко не й коства живота. Сега тя е бегълка, решена да намери единственото безопасно място за деца като нея – Източна река. Тя се присъединява към група деца, избягали от подобен лагер.", "date": "2018.08.04", "title": " Шоколадови изкушения в „Тъмна дарба“\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%b0%d0%b3%d0%b5%d0%bd%d1%86%d0%b8%d1%8f-%d0%bf%d0%be-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0%d1%82%d0%b0/", "text": "Няма непосредствен риск за пациентите, приемащи медикаменти с валсартан, успокояват от Европейската агенция по лекарствата (ЕМА), предаде  . Европейската агенция по лекарствата (EMA) изчислява, че е възможно да има един допълнителен случай на рак на всеки 5 000 пациенти, приемащи засегнатите лекарства при най-високата доза валсартан (320 mg), всеки ден в продължение на 7 години. Изчислението се основава на средните нива на този примес, открити в активното вещество валсартан, произведено от Zhejiang Huahai Pharmaceuticals – (60 части на милион (ppm). „Към текущия момент данните, които са дадени на база на математическата прогноза на ЕМА показват, че реално риска за здравето на пациентите в този момент няма”, коментира пред bTV магистър-фармацевтът Антон Вълев. Тези пациенти, които приемат засегнатите лекарства и още не са преминали на алтернативно лечение, не трябва да спират приема на своето лекарство, без да се консултират със своя лекар и фармацевт, препоръчват от ЕМА. Лекарствата, съдържащи валсартан, се използват при пациенти със сериозни или потенциално сериозни сърдечносъдови заболявания (високо кръвно налягане, скорошен сърдечен инфаркт и сърдечна недостатъчност). От фирмите, които са използвали активното вещество от китайския завод (Zhejiang Huahai), извършат анализ на мострите, които съхраняват, за да установят действителното количество на примеса (NDMА). Допълнителни проверки са извършени от официални контролни лаборатории на ЕС. NDMA е класифициран като възможен канцероген при хората, въз основа данни от проучвания при животни. Агенцията по лекарствата в България (ИАЛ ) вече отблокира част от лекарствата на нашия пазар.", "date": "2018.08.04", "title": " Европейската агенция по лекарствата: Няма непосредствен риск за пациентите, приемащи медикаменти с валсартан"}
