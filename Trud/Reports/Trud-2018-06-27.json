{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%bc%d0%b0%d0%b9%d0%ba%d1%8a%d0%bb-%d0%b4%d0%b6%d0%b5%d0%ba%d1%81%d1%8a%d0%bd/", "text": "Джо Джексън, патриархът на семейство Джексън и баща на краля на поп музиката Майкъл Джексън, почина на 89-годишна възраст, съобщи Франс прес като цитира американски медии. Специализираният сайт за знаменитости TMZ.com и “Ентъртейнмънт тунайт” оповестиха, че основателят на група “Джексън файв” е умрял от рак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Почина бащата на Майкъл Джексън"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-189/", "text": "Българи измислиха дрон за доставки Превозва до 350 кг на 2500 км. Ще пренася товари в Азия и Африка, където инфраструктурата е лоша.     Българска политика с европари въртят „зелените“ Схемата на „зелените“ за преточване на европейски пари взети за екология, но употребявани за политическа дейност, е добре отработена през годините, показват редица установени от „Труд“ факти.       Защо тъгува “дребният” търговец на горива – 2 20 на сто от горивата на пазара в ръцете на сиви „дребни” фирми – анализ на “Труд”.         Скоро Косово и Албания ще извикат: “Да живее Съединението” Без имунна система Европейският съюз е обречен, казва историкът академик Георги Марков в интервю за “Труд”.               Младите – от апатията до народните хора Поколенията се сменят вече на 7 години. Предстои Възраждане на регионите в България – анализ на д-р Султанка Петрова.           Пенсионери може да дължат здравни вноски Данъчен консулт на “Труд”.             Феноменът от Царичина Силует на Елисавета Логинова и откъс от новата й книга “Царичина – съдбовен контакт”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Вижте акцентите в броя на вестник “Труд” в четвъртък, 28 юни 2018"}
{"url": "https://trud.bg/%d0%b2%d1%80%d1%8a%d1%89%d0%b0%d1%82-%d0%ba%d0%be%d0%bb%d0%b8-%d0%be%d1%82-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d1%80%d0%b5%d0%b3%d0%bb%d0%b5%d0%b4-%d0%b7%d0%b0%d1%80%d0%b0%d0%b4%d0%b8/", "text": "Заради грешка в онлайн системата десетки коли не могат да минат годишен технически преглед в страната. Причината е, че системата не отчита платения данък на автомобилите в някои градове на страната, каза началникът техническа експлоатация в Съюза на българските автомобилисти Тодор Желев. На 20-ти май е приета наредба, според която пунктовете вече не могат да извършват годишен технически преглед, ако платеният данък не е отразен в онлайн системата. Преди прегледът беше възможен и с предоставяне на бележка с холограма за платения данък, обясни Желев. Промяната беше направена за да спре преминаването на годишен преглед с фалшиви бележки. Част от системите в областите Видин и Шумен обаче не отразяват информацията за платен данък и водачите там не могат да преминат годишен преглед. Такива случаи масово има в община Брегалница, обясни Желев. За шофьорите остава възможността да се обърнат към общината за актуализиране на информацията в системата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Връщат коли от годишен преглед заради данъка\t\t\t"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%be%d0%b1%d1%81%d1%8a%d0%b6%d0%b4%d0%b0%d1%85%d0%b0-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d1%87%d1%83%d0%bc%d0%b0-%d0%bf%d0%be-%d1%81/", "text": "Стопански съвет, ръководен от директора на Североизточното държавно предприятие инж.Веселин Нинов, разисква една от най-наболелите през последните седмици тема – разпространението на болестта африканска чума по свинете. До момента са проведени срещи с ловни сдружения в граничните райони Генерал Тошево и Балчик, а през следващата седмица подобни събирания ще има в Добрич и Тервел. За пореден път инж. Веселин Нинов акцентира върху това, че максимално трябва да се ускори отстрела на диви свине, при спазване на сегашните нормативни изисквания. Той посочи, че това е единствената превенция, която ще даде добри резултати, защото в противен случай държавата ще търпи загуби в големи размери. Само за обезщетяване на свиневъдите, ако чумата влезе в България, ще бъдат нужни 300 милиона лева. Директорът на СИДП разпореди срещи с председателите на ловни дружини да бъдат организирани във всички стопанства до средата на месец юли, за да може планираните мерки да се приложат възможно най-бързо и да дадат резултат. В четвъртък в Шумен ще заседават експерти в дивечовъдните участъци към Държавните горски стопанства. Подобна среща ще има и във Варна, а в Балчик е поредното събиране с председатели на ловни дружини, за да се обсъдят мерки срещу чумата. На стопанския съвет в сряда беше отчетено и изпълнението на лесокултурните дейности, като директорите на стопанства посочиха колко декара с нови гори ще залесят до края на годината и какво се прави за младите насаждения. 45% е общият процент на изпълнение на реализацията на дървесина от стопанствата в обхвата на СИДП към днешна дата. Инж. Нинов каза, че резултатите са повлияни от тежките метеорологични условия през първото шестмесечие на тази година, но въпреки това изпълнението към момента е добро. Отлично са се справили през първата половина на годината ДГС-Омуртаг, ДЛС-Паламара, ДГС-Търговище, ДГС-Провадия и ДГС-Добрич. Изпълнението при тези пет стопанства е над 50% спрямо годишния план. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Горски обсъждаха мерки срещу чума по свинете"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%be%d1%82-%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%b1%d0%be/", "text": "Благодарение на гражданите от „Дружба“ ще внесем в Столичния общински съвет подписка, подкрепена от над 1000 души срещу застрояването на паркови пространства в района. Това каза общинският съветник от БСП Борис Цветков по време на протеста, който се проведе днес, независимо от лошото време и дъжда, съобщиха от партията. Недоволството на хората от „Дружба – 1“ е по повод намерието да се строи в парка между блоковете 105, 99 и 125. Исканията на гражданите са Столична община да отчужди частни терени в парковете в „Дружба – 1“ и около езерото, както и да бъде възстановено осветлението, озеленяването, пейките, алеите, детски и спортни площадки и да бъде поддържана чистотата в парка. Следващият протест на гражданите от „Дружба – 1“ ще бъде на 11 юли, от 18.30 часа пред блок 105. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Общинският съветник от БСП – София Борис Цветков подкрепи гражданите от „Дружба – 1“ срещу застрояването на паркове в района"}
{"url": "https://trud.bg/%d1%80%d0%be%d0%bc%d0%b8%d1%82%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%b1%d0%b5%d0%b7%d1%80%d0%b5%d0%b4%d0%b8%d1%86%d0%b8%d1%82%d0%b5-%d0%b2-%d0%b1%d0%be%d1%82/", "text": "Районният съд в Ботевград остави в ареста трима от задържаните за безредиците в ромската махала от преди дни, предаде БТВ. Шестима души, сред които и жена,   заради нападението над полицаи в Ботевград в нощта срещу неделя. Обвиненията са за повреждане на имущество на МВР и хулиганство. Единият от мъжете е с 18 присъди, друг – с 16. Съдът прецени, че ако бъдат освободени, има опасност да се укрият или да извършат ново престъпление. 55-годишната жена също остава в ареста. Утре ще бъдат гледани мерките и на другите трима задържани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Ромите, задържани за безредиците в Ботевград, остават в ареста"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b0%d1%83%d1%82-%d1%88%d0%b2%d0%b5%d1%86%d0%b8%d1%8f-%d0%bb%d0%b8%d0%ba%d1%83%d0%b2%d0%b0/", "text": "Световният шампион Германия е детрониран! Бундестимът изхвърча от мондиала в Русия срамно и безславно. Швеция и Мексико са големите печеливши и продължават на осминафинал! Южна Корея е другият тим, който се прибира в къщи, но с високо вдигната глава. Преди последните мачове в Група F всички отбори в нея имаха възможност да се класират в следващата фаза на турнира. Германия обаче се срина срещу Южна Корея – 0:2. Играчите на Йоаким Льов се нуждаеха от победа, за да продължат напред. Уви, футболистите му се мъчеха на терена в Казан и не успяха да поразят вратата на своя скромен съперник. Вместо това Южна Корея спечели. Направи го в добавеното време. Ким И се възползва от суматоха в наказателното поле и вкара за 1:0. Германия хукна да връща гола, но получи втори – вкара го Хюн-Мин Сон. А преди двубоя Германия бе със 100%-ова успеваемост срещу азиатски опоненти. Маншафта имаше пет победи в пет мача с голова разлика 19:3. Швеция и Мексико се оказаха големите печеливши в групата. Скандинавците разбиха „ацтеките“ с 3:0. Лудвиг Аугустинсон изведе „Тре Конур“ напред. Това се случи малко след почивката при контра, която свари „ацтеките“ неподготвени. Десет минути по-късно Мексико тотално рухна. Ектор Морено фаулира Маркус Берг в наказателното поле и последва дузпа. Андреас Гранквист бе безпощаден и заби топката с мощен шут в мрежата за 2:0. С попадението защитникът се превърна в първия на своя пост, който вкара две дузпи на един и същи мондиал. Преди него това стори Фернандо Йеро от Испания на световното през 2002-ра. Швеция успя да стигне до трето попадение. Едсон Алварес си вкара автогол, с който подари първото място в групата на скандинавците. Двубоят ще се запомни и с най-бързия жълт картон в историята на световни първенства. Той бе получен от Хесус Гаярдо още в 15-ата секунда. И за справка – България победи Швеция с 3:2 и загуби с 0:3 в световните квалификации за мондиала в Русия. Резултати, които показват, че колкото сме близо всъщност и толкова далеч…", "date": "2018.06.27", "title": " Германия аут, Швеция ликува!"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0-%d0%bd%d0%b0%d0%b4-10-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%be%d0%b1%d0%b7/", "text": "Бизнесменът мишена се изсели от града Арестувани са трима души, заподозрени за подготовка на убийство и над 10 палежа на имоти и коли на бизнесмен в Ботевград. Зад решетките за 72 часа са пратени синът на разстреляния беглец от затвора Владимир Пелов, който също се казва Владимир, бившият работодателят на Пелов-баща – Тихомир Миков, по прякор Перуката и Борис Ерменков – близък приятел на Пелов-син. От Окръжна прокуратура-София съобщиха само, че на трима със същите инициали са повдигнати обвинения за престъпление против личността и отказаха подробности, за да не се пречи на разследването. Тримата са задържани за продължилия с години тормоз над бизнесмена Васил Василев, наричан Петела, съобщиха ботевградските сайтове. Петела бе шеф на местния клон на куриерската фирма “Еконт”. Многократно личните и служебните му автомобили бяха палени и взривявани, бяха хвърляни бомби по дома му и в двора на къщата на родителите му. Подпален бе и магазина на сестра му на пазара. Василев се видя в чудо и обяви, че от 1 септември 2015 г. напуска работата си във фирмата и със семейството си се изселва завинаги от Ботевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Трима арестувани за над 10 атентата (обзор)\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%be%d1%81%d1%8a%d0%b4%d0%b5%d0%bd-%d1%83%d0%ba%d1%80%d0%b8%d0%b2%d0%b0%d0%bb-%d1%81%d0%b5-%d0%be%d1%82-%d0%b5%d1%84%d0%b5%d0%ba%d1%82%d0%b8/", "text": "Служители на РУ-Нови пазар, Шуменско, задържаха 55-годишен мъж, който трябвало да влезе в затвора миналата пролет, но избягнал излежаването на 3-месечна ефективна присъда. Във вторник Мустан М. бил открит и арестуван в село Преселка, където бил и настоящият му адрес, съобщават от полицията. Беглецът от правосъдие бил обявен за общодържавно издирване от април м.г., когато наказанието му влязло в сила. Мъжът е осъден за шофиране с 1,22 промила алкохол. Катаджии го засекли на изхода на град Нови пазар зад волана на “Опел Вектра” и понеже това не било първото му погазване на закона, се стигнало до ефективно наказание. Мустан дори сключил споразумение с прокуратурата, като признал вината си, но след като съдът одобрил наказанието, той изведнъж изчезнал. Има данни, че е пребивавал в чужбина. Осъденият беглец вече е предаден на служители от ОЗ „Охрана“ за конвоирането му до затворническо общежитие от закрит тип, където ще лежи при строг режим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Задържаха осъден, укривал се от ефективна присъда"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0-%d1%81-%d0%b5%d0%b2%d1%80%d0%be%d0%bf%d0%b0%d1%80%d0%b8-%d0%b2%d1%8a%d1%80%d1%82%d1%8f%d1%82/", "text": "Схемата на „зелените“ за преточване на европейски пари взети за екология, но употребявани за политическа дейност, е добре отработена през годините, показват редица установени от „Труд“ факти. На практика с евросредствата организациите от коалицията „За да остане природа в България“, която е едно с партия „Зелените“, финансират политическите си кампании и акции. Малката формация, която никога не е преминавала самостоятелно 1% на парламентарни избори, от пролетта стана част от „новото дясно“ обединение „Демократична България“. В него са още ДСБ и „Да, България“. Така експертният опит в усвояването на пари от Брюксел за екологични проекти със съмнителна полза вече ще е в изгода на коалицията в нейния политически стремеж да предизвика предсрочни парламентарни избори. Както  , в периода 2007-2013 година четири организации от „За да остане природа в България“ (ПП „Зелените) са усвоили за спасяването на лешояди и керкенези сериозна сума по програмата LIFE. Българско дружество за защита на птиците, Фондация „Биоразнообразие“, Зелени Балкани-Стара Загора и WWF-Дунавско-Карпатска програма са прибрали 14.6 милиона евро за реализирането на 10 проекта. Това е две трети от общия бюджет за България по LIFE за 6-те години, който е бил 23 милиона евро. От 2014 до 2020 финансовата рамка на LIFE за целия ЕС е 3 456 655 000 евро, а както става ясно, след 2020-а ще се повиши с 60%. Така и за България сумата ще се увеличи, което осигурява повече пари за политическите действия на „зелените“. Представяйки се за неправителствени (граждански) организации от „За да остане природа в България“ (ПП „Зелените“) кандидатстват по проекти на LIFE. За благото на орли, лешояди, червеногуши гъски и керкенези „еколозите“ правят специализирани сайтове, в които пускат информация за дейността си, но пълни и изчерпателни финансови отчети не се намират. Причината е, че тяхната същинска работа няма нищо общо с опазването на природата – те са професионални политици с голям опит зад гърба си. От понеделник в „За да остане природа в България“ (ПП „Зелените) имат повод за радост – един от основните им финансови източници, програма LIFE, ще бъде с увеличен бюджет след 2020 година. Съобщението за това направи еврокомисарят по околна среда Кармену Вела на заседанието на ресорните министри от страните-членки в Люксембург. „Най-новите законодателни предложения на ЕК са първо по програмата LIFE. В рамките на програмния пакет след 2020 година предлагаме нарастване на бюджета й с близо 60%, така че общата стойност да стане 5 450 000 000 евро. По този начин ще укрепим програмата като средство за повишаване на съответствията с екологичната и климатична политика на ЕС“, заяви Вела.   Фалшивите граждани Още през януари „Труд“  . На последния вот за Народно събрание в листите на коалицията между „Да, България“, ДЕОС и ПП „Зелените“ намериха място много „граждани“, които благодарение на това си название усвояват европари. Кандидат за депутат беше Андрей Ковачев, когото всички представят като биолог, гражданин и експерт. Напиращ за място в НС бе и Петко Цветков, иначе работещ в неправителствената Фондация „Биоразнообразие“, усвоявала пари по LIFE. В листата се кипреше и Тома Белев. Като най-виден„гражданин“ той е и с най-голям политически опит – бил е кандидат за евродепутат на първите избори у нас за представители в ЕП. Тогава е издигнат от Зелената партия (не ПП „Зелените“, която тогава не съществува – б.а.), водена от бившия кмет на София Александър Каракачанов. На вота Белев се явява докато е държавен служител – тогава е директор на Природен парк „Витоша“, благодарение на което оглавява и Асоциацията на парковете в България. И получава 0.5% подкрепа. Комичното е, че „екологът“, който сега е от така нареченото правителство в сянка на „десните“ от „Демократична България“, е бил номинация на Зелената партия, по онова време част от лявата „Коалиция за България“ – една от трите формации в тройната коалиция, съставена след изборите през 2005 година. Зам.-председателят на Зелената партия Димитър Бонгалов дори получава заместник-министерски пост в Министерството на правосъдието. А през това време Тома Белев, който уж никога не е имал общо с политически формации, е кандидат за евродепутат. Но всички тези факти не пречат на Белев и днес да се представя за „гражданин“ и „експерт“ и да отрича, че е политик. Списъкът с неуспели депутати на последния вот не свършва до тук – в листите на „Движение Да, България“ (с резултат от 2.96% на Избори 2017) са още от най-гласовитите граждански активисти на „зелените“ – Петър Кърджилов (пиар на арестуваната за подкуп кметица на „Младост“ Десислава Иванчева – б.а.), Андрей Ралев, Александър Дунчев. Сега на тези хора сто на сто предстои нов опит да се доберат до власт, след като сключиха поредния политически брак по сметка – ще пробват отново в тройна коалиция – с „Да, България“ и ДСБ вместо ДЕОС. Именно трите партии неотдавна си признаха, че протестирали заедно уж в защита на Пирин, на иначе обявените за „граждански“ митинги. На тях вече се събират по 10-20 души, след като обикновените хора разбраха, че са употребявани месеци наред с политическа цел. И макар „новото дясно“ да има проблем с народната подкрепа, едва ли трябва да се притеснява за приходите си. Докато Брюксел увеличава парите за „гражданските“ организации, „зелените“ винаги ще се пишат такива в името на някой и друг евромилион, с който да финансират политическата си дейност.", "date": "2018.06.27", "title": " Българска политика с европари въртят „зелените“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b4%d0%b0%d0%b4%d0%be%d1%85%d0%b0-%d0%b2%d0%b8%d1%81%d0%be%d0%ba%d0%b0-%d0%be%d1%86%d0%b5%d0%bd%d0%ba%d0%b0-%d0%bd%d0%b0-%d0%b5%d0%b2%d1%80/", "text": "По време на Председателството проведохме 284 събития, 35 хиляди делегати посетиха страната, а очаквахме 20 000 гости. 2000 души се грижиха за сигурността и логистиката. 1550 експерти ръководиха заседанията у нас и в Брюксел. Тези данни представи министърът за Българското председателство Лиляна Павлова по време на отчетната дискусия по повод края на шестте месеца, през които България ръководи работата на Съвета на ЕС. Темата на дебата „Българското председателство на Съвета на Европейския съюз 2018 – резултатите“ събра в сградата на председателството НДК социолози, политолози, икономисти, представители на академичните среди, на неправителствени организации, на бизнеса, медии. Те обсъдиха темите и приоритетите, политическите постижения и икономическия ефект от провеждането на председателството в България. „Работихме динамично, активно и прогресивно. Всички бяхме резултатно ориентирани“, изтъкна министър Лиляна Павлова. Тя благодари на всички, работили за успеха на председателството. „Освен темите и приоритетите, които подбрахме коректно и правилно, девизът ни беше адекватен и релевантен на всичко, което се случва у нас и в Европа“, добави тя. „България е една дълго пазена тайна за Европа. Бяхме заклеймени като корумпирана и бедна държава. Медиите обаче ни преоткриваха с всяко следващо идване“, добави министър Павлова. Близо 4 000 чуждестранни медии отразяваха дейността на Българското председателство и изпращаха кореспонденти за различните събития. „Повечето медии бяха планирали да дойдат веднъж и да ни отразяват онлайн, но повечето от тях се върнаха не два, а шест пъти да отразяват заседанията от първо лице“, разказа министърът. От приетите от Естония 105 досиета, България е затворила 78, а по другите постигнахме напредък, отчете още министърът за Българското председателство. Като най-голямата гордост на екипите Лиляна Павлова отбеляза пробивът в социалната сфера, с приемането на директивата за командироването на работниците и единното заплащане. „Завършихме 9 от общо 13 досиета в тази сфера, а по някои от тях нямаше съгласие повече от 2 години“, посочи тя. В презентацията си министърът посочи конкретните постижения по всички четири приоритета на Българското председателство. „Българите са оптимисти по отношение на усилията и направеното от политиците. Страната е получила международен престиж. Българите са реалисти по отношение на напредъка на страната. Темата „Западни Балкани“ е оценена като успех, но по останалите приоритети има още работа“. Това каза управляващият партньор на агенция „Алфа Рисърч“ Боряна Димитрова като извод от направеното социологическо проучване по повод края на председателството и представено от нея по време на дискусията. Българите са оценили като „много добра“ и „по-скоро добра“ подготовката на страната ни (60 %) и начина, по който се справя с председателството (62 %). Като важни ползи от председателството анкетираните са изтъкнати придобиването на международен престиж, признание и интерес към страната ни. „Оценките на българите за председателството е положителна. Администрацията се справи дори по-добре от политиците“. Около това мнение на социолога Първан Симеонов се обединиха и неговите колеги. „Като европеец го оценявам много добре, като българин – отлично“, каза той. „Летвата, която вдигна администрацията по време на председателството, може да се сравни с тази на Стефка Костадинова – ще остане в музея и всички ще й се радват и гордеят с нея, или ще повиши изискванията и ще накара и другите институции да работят“, каза доц. Татяна Буруджиева. Според нея нагнетеното очакване за провел не се е случило. „Подборът на теми за Председателството беше изключително сполучлив и удачен. И не неочаквано българските администрации се справиха отлично, дори фантастично“. Тази оценка даде вицепремиерът по европейските фондове и икономическата политика Томислав Дончев. Той допълни, че страната ни получава ласкави оценки и отвън, но истинският ефект от нашата работа ще дойде след няколко месеца когато се види ефекта от нея. „Въпросът на следващите десет председателства ще бъде какъв ремонт на демокрацията ще ни е нужен, защото напрежението ще продължи да се трупа“, каза още Томислав Дончев по отношение на мигранската и бюджетната кризи. „Ако не вземем общоевропейско решение за миграцията или ще се блокираме до толкова, че ще се саморазпаднем, или ще разрушим това, което сме изградили“, каза в изказването си вицепремиерът и министър на външните работи Екатерина Захариева. Според нея сме свидетели на най-високата миграционна вълна в историята на човечеството- 68,5 милиона имигрантит световен мащаб. Тя обърна внимание на това, че не трябва действията да бъдат блокирани под натиска на страх и популизъм. „Искрено се надявам на разум и смелост“, каза тя. Участие в дебата взе и Румяна Бъчварова, началник на кабинета на министър-председателя на Република България. Тя сподели, че се обсъждат идеи в каква насока да се насочи придобития опит и капацитет от председателството. Сред присъстващите на дискусията бяха още: доц. Даниел Смилов, гл.ас. Първан Симеонов, Димитър Ганев, доц. Антоний Гълъбов и др. Модераторът на събитието г-жа Гергана Паси, президент на „ПанЕвропа“ България. Церемонията за закриването на Българското председателство на Съвета на ЕС ще бъде с концерт на “Симфония на хилядата” на Густав Малер, организиран от Софийската филхармония, в изпълнение на 400 талантливи музиканти, хористи и солисти под диригентската палка на Емил Табаков. Церемонията се състои на 27 юни в Зала 1 на Националния дворец на културата. Освен концерта, се открива изложба с посланията на лидерите от ЕС от неформалната им вечеря в София на 16 майв навечерието на Срещата на върха ЕС – Западни Балкани. Лиляна Павлова, министър за Българското председателство на Съвета на ЕС, и Боряна Димитрова от “Алфа рисърч” представят резултатите от изминалите 6 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Българите дадоха висока оценка на европредседателството"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b3%d1%8a%d1%80/", "text": "Македонският министър-председател Зоран Заев заяви по време на семинар, посветен на евроатлантическата интеграция на Западните Балкани, че е благодарен за подкрепата към страната му от Гърция и от България, предава македонският „Фокус“. Министър-председателят изрази особена радост, че България и Гърция са водили ползотворна дискусия и „са спечелили престижното за Македония и Албания решение“ през юни 2019 г. да започнат условни преговори за присъединяването на двете страни към Европейския съюз. „Подписахме споразумение за добросъседски отношения с България и приключихме цялото десетилетие на вредни политически позиции и от двете страни. Оттогава търговията е само показател за насърчаването на сътрудничеството между нашите две страни. Тя се увеличава с 11,5% и отново имаме един истински приятел, съюзник и съсед“, заяви Заев по отношение на България. „Преди десет месеца обещахме, че ще направим всичко по силите си, за да постигнем споразумение с Гърция за спора, който продължава повече от 25 години. Със стъпките, които сме предвидили в споразумението, подписано между външните министри Никола  Димитров и Никос Коцияс, ще създадем нови условия за сътрудничество и търговия между нашите две страни. За Македония, това означава и покана за НАТО като пълноправен, 30-ата държава-членка и признание за нашите минали, настоящи и бъдещи усилия като стабилизиращ фактор в региона и по-далеч“, допълни министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Зоран Заев благодари на България и Гърция за подкрепата за членството на Македония в ЕС"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%81%d0%be-%d0%b4%d0%b0-%d0%b4%d0%be%d0%ba%d0%b0%d0%b6%d0%b5-%d1%80%d0%b5%d0%b0%d0%bb%d0%bd%d0%be-%d1%81%d0%bf%d0%b5%d1%81/", "text": "С колегите от групата на БСП в СОС настояваме Столична община да докаже реално спестената енергия срещу направените милионни инвестиции по проекти за енергийна ефективност и ВЕИ. Това заяви лидерът на БСП – София и председател на групата на социалистите в СОС Калоян Паргов. По този повод съветниците от БСП ще внесат питане и ще изискат подробна информация относно всички разходи, направени от Столична община по различни енергийни проекти. Както е известно, съветниците от БСП настояха първите три точки с доклади от дневния ред на предстоящата сесия на СОС в четвъртък, внесени от кмета Йорданка Фандъкова, да бъдат отложени и напълно преработени. Става въпрос за докладите, свързани с Плана за действие за устойчиво енергийно развитие на Столична община 2012-2020 г., с Плана за действие по енергийна ефективност (ПДЕЕ) за периода 2017-2019 г. и с Програмата за насърчаване използването на енергия на възобновяеми източници и биогорива (ПНИЕВИБ) за периода 2017-2019 г. Трите документа са пълни с остарели и неточни данни, а освен това не са синхронизирани помежду си. На редовното заседание на Комисията по транспорт и туризъм днес Калоян Паргов поиска докладите да бъдат изтеглени, за да може да бъдат преработени, но предложението му беше отхвърлено с мнозинството на ГЕРБ. “Всичко това ще тежи на тяхната съвест. Не за първи път управляващите постъпват по този начин. Но сега, с енергийните планове и програмата наистина прекрачиха границата, коментира той. – Ние обаче няма да се откажем да търсим справедливост. Затова настояваме за пълен контрол и прозрачност при разходването на средства за енергийна ефективност. От СО са длъжни да покажат на гражданите как изпълняват Закона за енергийна ефективност в общинските дружества”. Калоян Паргов разкри, че в питането ще бъдат включени и въпроси, свързани с транспорта в София. “Настояваме да знаем колко са изминатите километри, консумацията на електрическа и топлинна енергия в общинските дружества Столичен автотранспорт, Столичен електротранспорт, ЦГМ, Метрополитен за периода 2015-2018 година, каза заместник-председателят на Комисията по транспорт и туризъм към СОС от БСП. – Посоченият период е обхванат от Плана за действие по енергийна ефективност. Настояваме за подробна справка по видове горива, брой транспортни средства, където е приложимо, киловатчаса и лева. Освен това от Столична община да кажат дали има извършени енергийни обследвания на уличното и парковото осветление на територията на града, както и дали са изпълнени мерки за енергийна ефективност на уличното и парковото осветление. Освен това настояваме да ни информират за това какви са изпълнените и планирани енергоспестяващи мерки на уличното и парковото осветление”. Лидерът на БСП – София разкри, че в питането, което предстои да бъде внесено в Столична община, въпросите са съвсем конкретни и са над 10. “Ще изискаме от СО да ни предоставят и информация за вида на отпадъците, използвани за производство на RDF гориво, защото се оказа, че според експертите в общината RDF-а бил биогориво?! Подобно твърдение на „експертите“ в общината говори за потресаваща некомпетентност”, завърши Калоян Паргов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Калоян Паргов: СО да докаже реално спестената енергия срещу инвестираните милиони за енергийна ефективност!"}
{"url": "https://trud.bg/%d0%bc%d0%b8%d0%bd%d1%87%d0%b5%d0%b2-%d0%b8%d0%b7%d0%b1%d0%b8%d1%80%d0%b0-%d0%be%d1%82-13-%d0%b8%d0%b3%d1%80%d0%b0%d1%87%d0%b8-%d0%b7%d0%b0-%d0%ba%d0%b2%d0%b0%d0%bb%d0%b8%d1%84%d0%b8%d0%ba%d0%b0%d1%86/", "text": "Селекционерът на мъжкия национален отбор по баскетбол Любомир Минчев освободи от тима трима играчи преди мачовете с Исландия и Чехия от квалификациите за световното първенство догодина. Цветомир Чернокожев се присъедини към тренировките на юношеския отбор, а лагера на тима напуснаха още Деян Карамфилов и Николай Стоянов. Така групата бе сведена до 13 играчи, от които Минчев ще избира групата за мачовете. В тима остава натурализираният американец Джейсън Уошбърн, който бе повикан след отказа на Дий Бост да играе за националния. Селекционерът е преценил, че центърът е в добро физическо състояние и може да помогне на терена.", "date": "2018.06.27", "title": " Минчев избира от 13 играчи за квалификациите"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d1%81%d0%b5-%d1%82%d0%be%d1%87%d0%b0%d1%82-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Триумфът на междуконтиненталния „Чалъндж“ турнир в Лима (Перу) и изкачването в Лигата на нациите амбицира женския национален отбор по волейбол за добро представяна и на световното първенство в Япония тази есен. „Всички мачове бяха много трудни, в последния не бяхме така категорични заради натрупаната умора – заяви старши треньорът Иван Петков. – Този отбор показа характер и в Златната лига, и в турнира в Перу. За мен обаче по-трудното предстои, от понеделник изцяло съм фокусиран върху световното първенство и с поглед живот и здраве към квалификациите за олимпиадата.“", "date": "2018.06.27", "title": " „Лъвиците“ се точат за световното"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8-%d0%bc%d0%b0%d0%b3%d0%b8%d1%81%d1%82%d1%80%d0%b0%d1%82%d0%b8-%d1%81%d1%8a%d1%81-144-%d1%83%d1%80%d0%be%d0%ba%d0%b0-%d0%bf%d1%80%d0%b5%d0%b4-%d1%83/", "text": "Последният звънец за учебната 2017/2018г. удари в сряда за магистратите от Окръжния съд в Шумен. Финалният урок се проведе в съдебната палата с учениците от 10 “б” клас на Професионалната гимназия „Христо Ботев“ и в края му тийнейджърите получиха удостоверения за участие в Образователната програма „Съдебната власт – информиран избор и гражданско доверие. Отворени съдилища и прокуратури.” Общо 144 учебни часа в 3 училища /шуменските СУ”Йоан Екзарх Български”, ПГМЕТТ “Христо Ботев” и СУ „Н.Й.Вапцаров“ в община Венец б.а./ пред ученици от 9 до 11 клас изнесоха през годината съдии и служители от Окръжен съд–Шумен. Усилията на магистратите за разширяване обхвата на пилотната програма на Висшия съдебен съвет дадоха резултат. Целта е обогатяване правната култура на учениците, превенция и отворено към обществото правосъдие, а оттам и повишаване доверието към съдебната власт. Откровеният интерес на децата и желанието им да продължат срещите си с магистрати и служители от институцията дават допълнителен стимул в това начинание и усещането за удовлетвореност от свършеното, отчитат лекторите в тоги. Амбициите на Окръжен съд–Шумен не свършват до тук. През следващата учебна година има запитвания и заявени желания и от други училища в областта да станат партньори на съда. Окръжен съд–Шумен благодари на ръководствата на училищата – партньори за доброто сътрудничество и взаимодействие, с което от своя страна дадоха възможност да стигнем до повече деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Шуменски магистрати със 144 урока пред ученици"}
{"url": "https://trud.bg/%d0%b4-%d1%80-%d0%bd%d0%b8%d0%b3%d1%8f%d1%80-%d0%b4%d0%b6%d0%b0%d1%84%d0%b5%d1%80-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bd%d1%81/", "text": "– Г-жо Джафер, протестите на майките на деца с увреждания продължават. Кажете, какво от исканията им може да бъде изпълнено веднага. – Всяка цивилизована държава трябва да осигури достоен живот на хората с увреждания. Жалко, за държава и то с такива демографски показатели, която не може да чуе гласа на тези деца и на семействата им. Ако говорим за прагматичната страна на нещата ние сме обсъждали в парламентарната група на ДПС, проблема с техните искания. Готови сме да откликнем на тях, но към момента няма ясни разчети колко би струвало това. Експертите казват, че за подобни искания ще е необходимо да се отделят между 300 млн. лв. и 3 млрд. лв. от бюджета. Разбирате, че при толкова широка граница между прогнозните суми не би могло да се каже точно какво би могло да се случи на часа. Друг е въпросът за сензитивността на институциите към подобни проблеми. Убедена съм, че в Министерството на труда и социалната политика, в Министерството на здравеопазването има хора, които работят по тези проблеми много дълго и много съвестно. Въпросът обаче е финансов и човекът, който трябва да се произнесе по темата и да съобщи какви са възможностите на държавата е финансовият министър. Помним обаче, как по такива щекотливи теми проблемът се решава от премиера, защото той има инстинкт, който го ориентира много правилно кое е вредно, увреждащо за управлението и неговото правителство и го кара да реагира на момента. Странно е неговото забавяне в случая. Мисля, че в края на краищата отново с неговата намеса ще се стигне до някакви обнадеждаващи резултати. – Моля ви, кажете какви са основните искания на майките с увредени деца? – Заедно с колегата ми д-р Хасан Адемов разговаряхме с родителите. Това не беше първа среща, колегите които са в социалната и здравната комисии многократно са ги изслушвали. Те искат облекчаване на административните процедури – не желаят с едни хартии да се разхождат всеки месец до институциите и да бъдат унижавани. Искат достъп до лични помощни средства, до съвременно лечение и този достъп да им бъде осигурен така, че да не бъдат унижавани. Има неща, които държавата и институциите могат да направят веднага. Но огромният проблем и сериозният дебат, който тече вече втори месец е за средствата, които трябва да се отделят. Убедени сме, че държавата трябва да намери средства за тези хора. Въпросът е колко да са те. – В каква степен проектът на омбудсмана Мая Манолова решава проблемите на семействата на деца с увреждания? – Доколкото имам информация от експертите, които следят тази сфера, не може да се дадат финансови разчети по този проект. Друг е въпросът, че организациите на хората с увреждания реагираха много остро и смятат, че това би било ново разделение между тях самите. По нашенски обаче, сме свидетели на друго явление – разнобоят между самите хора с увреждания и организациите, които ги представляват. Те са на различни мнения, в зависимост от това, дали представляват оня обществен съвет с национално представителни организации, или тези майки, който са в палатките пред Народното събрание. – От темата с майките на деца с увреждания предлагам да се пренесем в здравната реформа. Вече има Национална здравна карта. Решава ли тя проблемите с лечебните заведения, или ги задълбочава? – Имаме Национална здравна карта, на която някои възлагат големи очаквания. Но вече се движи процедура по нейното обжалване. Още по време на общественото обсъждане стана ясно, че поне две много мощни организации ще оспорят приемането на Националната здравна карта. Това са Българският лекарски съюз и Сдружението на частните болници. Предстои да видим какво ще се случи. Мисля, че и сега философията на Националната здравна карта е сбъркана. Тя трябваше да даде не просто брой легла, които да съществуват, а да направи анализ колко специалисти не достигат в съответните райони и държавата да търси начин да подпомогне обучението на специалисти, които да отидат по тези места. Задълбочават се териториалните проблеми, задълбочават се дисбалансите, на фона на свръхфиксация върху броя на леглата. Не броят легла, а пациентите трябва да са в центъра на системата – нещо, което или се забравя, или се споменава само протоколно. – Лекарите твърдят, че с регламентирането на леглата се узаконяват лимитите. Прави ли са? – Всъщност се получава парадокс – в момента имаме лимити, наложени от НЗОК спрямо регионалните здравни каси и лечебните заведения. Ограничаването и чрез Националната здравна карта на броя легла е още едно лимитиране, в рамките на оня лимит т.е. администрирането в системата добива неочаквани размери, при положение, че се очакваше конкуренцията да е решаваща за справяне с проблемите в системата. Факт е, че в здравеопазването не говорим за пазар, а за квазипазар, който има своя логика. Не искам да кажа, че държавата трябва да абдикира от своите задължения, напротив, тя трябва да се намесва, там където може да се намесва – в специализацията на лекарите, в насочването на ресурси, включително инвестиционни, в райони, в които има недостиг или труден достъп на здравни услуги. – Не ви ли се струва, че много се говори за легла, за лимити, а за качеството на услугите – почти нищо? – Поставяте един изключително важен въпрос. Все по-често и пациентите и лекарите задават въпроса кой контролира качеството. Т.нар ИАМО – Изпълнителна агенция „Медицински одит“ – има съвсем други проблеми, в които в момента е втренчена. Съсловната организация е тази, която трябва да зададе правилата за качество, т.нар. Правила за добра медицинска практика. Медицинските стандарти са другото звено, което трябва да определя качеството. Факт е, че в момента никой не оценява какво е качеството на медицинските услуги. Имаше представители от съсловието, от различни специалности, които поставиха този въпрос, но го направиха предимно за да ударят конкуренцията. Ето тук е мястото на държавата, тук е мястото и на съсловието да се справи с проблема кой и как лекува българските пациенти. Защото темата за лекарските грешки ще става все по-актуална. – Чуваме за нови и нови болници, които НЗОК финансира, а досега няма заведение, на което са спрени парите за некачествени услуги. – Имаше един случай, който се развяваше като байрак от екип на здравното министерство. Това беше една, единствена болница в Търговище, за която имаше сигнали за нарушения, там имаше и съдебни дела, при които бе доказана вина. Проблемът е друг – има много болници, включително и нови, но те са в четири големи града на България. А има цели региони, в които болниците или са пред фалит, или отдавна са в небитието. Говорим за нарушеното конституционно право за достъп до здравна грижа – давам пример с област Шумен. Там има две общински болници – едната беше обединена с областната болница в Шумен, във Велики Преслав има общинска болница, която макар и трудно оцелява. Проблемът е принципен – здравното министерството и екипите му, които често се сменят, трябва да имат визия по този въпрос. Бяха унищожени общинските болници и в момента ежедневно слушаме за проблемите на областните болници. И Враца, и Ловеч са само единични случаи. Много е тежка ситуацията с кадрите и финансирането на областните болници. Ако тези болници прекратят дейността си по важни области това ще постави хората, които са обслужвани от тях в много тежка ситуация. Не можем да оставим само няколко университетски болници, които да предлагат медицинска помощ. Вярно, тя може да е най-високотехнологичната, най-съвременната, най-иновативната, но самият факт, че пациентът трябва да пътува 150-200 км вече е проблем. – Не закъснява ли твърде много реформата в Спешна помощ? – Нищо от усилията на Петър Москов и екипа му не доведе до бум от желаещи да работят в Спешна помощ. Новината от последното заседание на правителството е, че работещите в Спешна помощ ще получат, както бяхме приели в бюджета около 20 млн. лв., които ще бъдат като добавка към заплащането им. Важно обаче е не само заплащането, а и атмосферата, обстановката, в която работят медиците. При ситуация, при която всеки ден лекарите и медицинските сестри са подложени на агресия не можем да говорим за комфорт на работната им среда. Трябва да признаем, че и приетите текстове в НК не доведоха до желани резултат. Какво се случи с респекта ни към лекарите, към учителите, към хората, които създават ценности и се грижат за здравето ни. Това е тема, която едва ли ще можем да изчерпим сега. – Няма да ви спестя и политически въпроси. Кажете, защо ДПС обяви, че ще подкрепи вота на недоверие, поискан от БСП? – Първо, защото ДПС е опозиция на това управление. Заявяваме го от първия ден на формиране на това правителство. На второ място, защото темата „Сигурност“ я предложихме още преди 6 месеца като тема на вот на недоверие. Тогава БСП пожелаха темата да бъде корупция. Хубаво е, че след 6 м. те узряха до нашата идея, защото ние тогава видяхме системните проблеми в сектор „Сигурност“. Да, сега имаше сгъстени проблеми – бягства на затворници, убийства и други сериозни престъпления, които изостриха вниманието. Проблемите са заложени от липсата на реформи в системата. Даването на 10 млн. лв. допълнително, не води до по-добър резултат. Това са причините да подкрепим вота на недоверие. Истинската стойност на един дебат по вот на недоверие не е да се загуби парламентарно време, а да се се коригират политики на управляващите. Дали това ще се случи е съмнително, защото ние сме убедени, че формулата на управление е сгрешена. Впрочем, темата „Сигурност“ е много по-широка. Тя не е само МВР, работа на Министерството на отбраната. За нас има други много по-сериозни опасности за националната сигурност като демографските фактори и участието на националистите във властта. Всеки ден министри и вицепремиери провокират обществото и особено представителите на малцинствените групи. А това е риск за националната сигурност. – Очаквате ли предсрочни избори? – Винаги има очакване и опасност за управляващите от предсрочни избори. И възможност за опозицията при предсрочни избори. По-скоро може би трябва да очакваме освежителен ремонт на кабинета. Защото логиката подсказва, че премиерът с неговия опит, с неговия усет по-скоро ще пристъпи към това. Ще пристъпи към реновиране на кабинета, което ще даде може би свеж въздух за тях. Да видим обаче, дали обществото ще го приеме. Все ден има протести на различни групи хора, има енергия, която е възможно да бъде обединена и в крайна сметка да провали плановете на управляващите. – Говорите за реновиране на кабинета, но Борисов няма как да се раздели с партньорите си, няма как да ги изкара от властта както вие настоявате. – Интересна е ситуацията. ГЕРБ си избраха тези партньори и затова отговорността е тяхна, а не на националистите. Ежедневните скандали – от битови до такива по много важни национални теми карат обществото и хората да се чувстват отвратени от системните партии. Не случайно казвам системните партии. За нас това са ГЕРБ, БСП и ДПС. Защото националистически и популистки формации и в България, и в Европа показват, че с използване на злободневните проблеми на хората и на основата на популизма не може да се прави дългосрочна политика. Това е политика на разделение, а не на единение около общи цели. – Ако ГЕРБ бяха поели риска да управляват в малцинство, ДПС щеше ли да бъде в опозиция, или щяхте да ги подкрепяте? – И в предишни коментари сме казвали, че имаше поне три варианта, при които ГЕРб да не е в управление с националистите. Въпреки всичко те избраха този, четвърти вариант. В началото на работата на 44-то НС ние заявихме, че сме склонни да подкрепим различни варианти, но не и този с националистите. – Каква е оценката ви за европредседателството? – Имаше прекалено много парадност, прекалено голямо внимание се обърна на чисто протоколни неща, на усмивките и потупванията на европейските ръководители. Мисля, че се свърши малко конкретна работа, работа в интерес на българските хора, на бизнеса, на българските интереси. Визирам и проблема с превозвачите и проблемите с мигрантите, защото големите Меркел и Макрон казват, че те трябва да се върнат в първата страна, която ги е приела. Нямаше категорично защитаване на националните интереси на България. Дори приоритетната тема за Западните Балкани се оказва, че няма резултати в интерес на България. Още повече, че стана ясно, че далеч във времето ще бъдат отложени много от решенията, които изглеждаха като реални и почти финализирани.", "date": "2018.06.27", "title": " Д-р Нигяр Джафер, зам.-председател на НС, пред „Труд“: Очакваме освежителен ремонт на кабинета\t\t\t"}
{"url": "https://trud.bg/%d1%81%d1%82%d1%80%d0%b0%d1%85%d0%be%d0%b2%d0%b5-%d0%b8-%d0%bf%d1%80%d0%b8%d1%82%d0%b5%d1%81%d0%bd%d0%b5%d0%bd%d0%b8%d1%8f-%d0%b7%d0%b0%d0%b4-%d0%b5%d1%83%d1%84%d0%be%d1%80%d0%b8%d1%8f%d1%82%d0%b0/", "text": "Никак няма да е лесна евроатлантическата работа на Република Северна Македония Мои учители в занаята преди мно-о-о-го години ми внушиха като правило следното: винаги, когато за едно събитие се развилнява повсеместна еуфория, да приема това като знак, че не всичко в това събитие е наред. И да търся какво точно не е наред. Признавам, този принцип, внушен ми от умни и патили и препатили в професията колеги досега не е ми е изневерявал. Надявам се и сега да бъде така. А като гледам, извън еуфоричните изявления отвсякъде по повод Договора, който Гърция и Македония подписаха за промяната на името и за стратегическото партньорство между тях, вече се появиха първите пукнатини, които дори и шегите на участниците в процеса на преговори не могат да скрият. Македонският министър на външните работи Никола Димитров се опита да се помайтапи с притесненията, които някои от държавите- членки на Европейския съюз имат около идеята Република Северна Македония да получи дата за начало на преговори за членство в ЕС. Щял да прати по пощата по една касетка с македонски домати, чийто естествен вкус е известен из цяла Европа, на всеки представител на държава от ЕС, който подкрепи излъчването на дата. Милият Никола, и той си прави шеги, с които хем иска да омилостиви онези от държавите, като Холандия и Франция, които имат възражения около започването на преговори с Македония, хем да помогне на пласмента на македонските домати. Тази година реколтата в „македонската зеленчукова градина“, както наричат района на родния град на премиера Заев- Струмица, е извънредна, но възможности за нейния пласмент няма. За да отговори на протестите на зеленчукопроизводителите, правителството обсъжда варианти да подкрепи финансово и да повиши изкупната цена на доматите, като добави още по един-два денара на килограм. Режимът на Никола Груевски ухажваше селските стопани в страната, намираше начини да ги подкрепя по различни начини като виждаше в тях сериозен електорален резерв. Както се казва, когато зеленчукопроизводителите- предимно, казваха „А“, Груевски бързаше да отговори с „Б“. Хората от полето са свикнали, научени са да бъдат обгрижвани, и сега си я търсят. Та, и Никола Димитров, като шеф на дипломацията, се опитва да стреля по две цели- външна и вътрешна, при това го прави по начин, който да изглежда симпатичен. Нещо подобно прави и неговият колега от Атина Никос Коцияс. И той се чувства задължен да агитира европейските си партньори да изпълнят обещанието си и да дадат дата на Скопие за преговори. Освен че прати писмо до централите на ЕС и на НАТО, с което –така да се каже, вдига бариерата пред евроатлантическия път на Македония, блокиран заради спора за името, Коцияс се ангажира да изложи аргументите за тази позиция на Гърция пред своите колеги на заседанието им в Брюксел. В интервю за Еуроактив шефът на гръцката дипломация заяви: „Казах на моите колеги, че могат да бъдат строги колкото искат. Но ние не бива да блокираме перспективата. Страхувам се, че ако не се даде дата за преговори на Северна Македония, всички усилия, които направихме с толкова големи жертви и компромиси от двете страни, те биха могли да бъдат в опасност“. „Европа трябва да удържи на думата си“, заключава Коциас.  Прав е кир Никос да призовава европейските си колеги да изпълнят обещанието си. Защото- поне до момента, няма пълен консенсус между страните- членки, че Македония, която се движи в пакет със съседна Албания (както ние с румънците преди години!) е готова за начало на преговорите. В четвъртък, на срещата на Съвета на ЕС, президентът Емануел Макрон щял да изложи аргументите си за несъгласието си това да стане. Те са познати и са групирани в три основни претенции- няма реформа в съдебната система в Македония, няма ефективна борба с организираната престъпност, няма власт на правото. Или нещо подобно и добре познато. В Скопие се надяват под натиска на останалите страни-членки Париж да преразгледа позицията си в духа на безусловната препоръка за дата и старт на преговорния процес за членство от доклада на Европейската комисия през април. Тогава, помните, какъв възторг бе обхванал управляващия екип край Вардар, в това число и най-вече премиера Зоран Заев, който, обявявайки заключенията на доклада, заяви, че Македония вече има „безусловна и кристално чиста“ препоръка от Брюксел. Това- от една страна. От друга лично мене ме притесняват някои нюанси в поведението на Атина. Вярно, това което цитирах от Никос Коцияс показва добрите му намерения, най-малкото заради усилията, които той лично хвърли в серията тежки и мъчителни, достатъчно нервни и главоболни преговори с колегата си Никола Димитров. Те двамата туриха подписите си под Договора, който заедно изработиха, значи, ако са честни политици и дипломати, би трябвало да чувстват отговорност за неговата реализация на практика. Но ето ви един нюанс- Договорът бе ратифициран в македонския парламент с възможно най-голямата бързина, на която парламентарната конституционна процедура позволява. Вярно, президентът Георге Иванов все още не дава формален отговор дали ще го подпише или не, макар че вербално вече заяви, че няма да го пусне и ще го върне за прегласуване в Събранието, както Конституцията повелява. Но защо от Атина забавиха писмата, които трябваше да изпратят до централите на НАТО и на ЕС, че вече няма пречки Македония да тръгне по евроатлантическия път? Защо не го направиха в сряда, четвъртък или петък, когато са работните дни, а дори и в събота и неделя никой нямаше да им се разсърди и да им каже, че администрацията в Брюксел не работи, а изчакаха до понеделник? Е да, във вторник Коцияс лично агитира за подкрепа, за която вече го цитирахме. Би ли могло отговорът да се крие в очакването в Атина да видят как ще развият преговорите по дълга, които, слава Богу завършиха така, както беше обещано на Ципрас и на Коцияс. Би могло, разбира се. Гърците искаха да бъдат сигурни, че от ЕС ще спазят обещанието си и ще обявят излизането на страната от дългата криза, и че ще получат още един транш заем с дълъг гратисен срок на погасяването му. Получиха си го, което пък отвори очите на всички онези, които не вярваха, че става дума за пазарлък и че мотивът за готовността на Атина да тури край на дългогодишния ирационален спор за името със Скопие не е само в модерното европейско цивилизационно разбиране за добросъседството, каквито мантри чухме от двете страни на границата. (Впрочем, темата за мантрите, в които са се оплели всички балкански лидери по начин, че да не могат вече да говорят нормално за нормалните неща, е достатъчно интересна, за да я предложа на редакторите на вестника за някоя следваща публикация)… Даже самият Коцияс на няколко пъти в този кратък промеждутък от време между ратификацията на Договора в Скопие до вчера публично се кълнеше, че няма никакво споразумение от типа „търговия на интереси“, сякаш хората са слепи, или че не са чели достатъчно антична история да знаят, че търговията е в чипа на древните гърци от някога, та до днес… Европа трябвало да удържи на думата си, моля ви се… Ами да я удържи, нямаме нищо против. Но и генералният секретар на НАТО Столтенберг внесе „уточнение“, заявявайки, че Македония може и да получи покана за членство през юли в Германия, но реализацията му ще стане само след референдума, който Зоран Заев обеща и който бе вписан в Договора като условие от страна на Гърция. И при това, само ако той е успешен. А уж Македония вече била ефективен член на Алианса без формално да е така, уж нямало да има никакви пречки, само да си реши спора за името, уж нямало да минава цялата предприсъединителна процедура и щяла да влезе направо, и други такива салати… Така че, никак няма да е лесна евроатлантическата работа на Република Северна Македония, никак…", "date": "2018.06.27", "title": " Страхове и притеснения зад еуфорията\t\t\t"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%b5%d0%bd%d0%b8%d1%82%d0%b5-%d0%ba%d0%b0%d0%bc%d0%b8%d0%bb%d0%b8/", "text": "Навремето в махалата имаше лаф за измамените камили, който определяше състоянието на един или няколко будали, майсторски преметнати от големите. От днес този лаф много приляга за Република Северна Македония и Албания. Розовото европейско бъдеще, с което ги сапунисваха през последните месеци, още дълго ще го гледат през крив макарон. Виж за НАТО въпросът е по-друг. Там ще си ги приберат, за да продължат прочутия план „Анаконда“ за отделяне на Русия от топлите морета и да ги предпазят от това лошо другарче. Военно-политическата колонизация на Европа е към края си.", "date": "2018.06.27", "title": " Измамените камили"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%be-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%87%d0%b5-%d0%be%d1%82%d0%ba%d1%80%d0%b8-166-%d1%87%d0%b5%d1%82%d0%b8%d1%80%d0%b8%d0%bb%d0%b8%d1%81/", "text": "Момиче на 10 години постави рекорд на Гинес, като откри 166 четирилистни детелини за един час, предава агенция ЮПИ. На Кейти Борка дори не й се наложило да броди по ливадите, за да осъществи постижението си. Тя открила носещите щастие детелини в двора на семейната къща в Спотсилвания в щата Вирджиния. Родителите на Кейти, Робърт и Сара Борка, забелязали, че дъщеря им има дарбата бързо да открива четирилистните растенийца. Именно те я насърчили да се пробва да установи световен рекорд. Кейти трябвало да намери 25 щастливи детелинки за един час, за да грабне короната. Тя ги открила само за седем минути. През останалите 53 минути тя изнамерила още 141 от търсените растения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " 10-годишно американче откри 166 четирилистни детелини за час"}
{"url": "https://trud.bg/%d0%ba%d0%b0%d0%bc%d0%b5%d0%bd-%d0%b4%d0%be%d0%bd%d0%b5%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bc%d0%b0%d0%ba%d0%b5%d0%b4%d0%bd%d0%be%d1%81%d0%ba%d0%b8-%d0%bf%d0%b5%d1%81/", "text": "За първи път във Варна Камен Донев ще представи “Македонски песни”. Спектакълът е на 29 юни на сцената на Летния театър. В новия проект на режисьора, хореограф и драматург участват танцьори от ансамбъл “Филип Кутев”. Варненската публика ще види още Ева Перчемлиева – Тъканова, Елена Кокорска, Галя Кокорска, Александра Борисова, Милена Караджова, Криста, Петър Миланов, Стунджи – Стоян Янкулов, Димитър Тишев, Борис Таслев, Кирил Добрев, Людмил Стойнев и струнен квартет. При дъждовно време спектакълът ще се проведе в Двореца на културата и спорта в морската столица, съобщиха организаторите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Камен Донев представя “Македонски песни” във Варна"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d1%87%d0%b8%d1%82%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82/", "text": "Министър-председателят Бойко Борисов ще участва в редовното заседание на Европейския съвет на 28 и 29 юни в Брюксел, съобщиха от правителствената информационна служба. На форума българският премиер ще представи основните резултати от Българското ротационно председателство на Съвета на ЕС. Българското председателство ще информира за степента на изпълнение на законодателните досиета от дневния ред на ЕС в контекста на четирите приоритета на председателството. Специален акцент ще бъде поставен върху връщането на Западните Балкани в Стратегическия дневен ред на ЕС, напредъка в изпълнението на инициативите по Отбранителния пакет на ЕС, финализирането на триалога по Директивата за командированите работници в сферата на услугите. Дневният ред на Съвета включва още дискусии по теми като миграция, сигурност и отбрана, работни места, растеж и конкурентоспособност, иновации и дигитализация и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Премиерът Борисов отчита българското председателство на Европейския съвет в Брюксел"}
{"url": "https://trud.bg/%d0%b2%d0%bc%d1%80%d0%be-%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%b8%d1%82%d0%b5-%d0%be%d0%bf%d0%b8%d1%82%d0%b8-%d0%b7%d0%b0-%d0%bb%d0%b5%d0%b3%d0%b0%d0%bb%d0%b8%d0%b7%d0%b8%d1%80%d0%b0/", "text": "Скандалните   трябва да се посекат в зародиш. Това се казва в позиция на ВМРО – Българско национално движение, подписана от председателя на партията, вицепремиер и министър на отбраната Красимир Каракачанов. Реакцията идва като отговор на станалите публично достояние чернови на новите класификации на диагнозите на Световната здравна организация и на американския класификатор на диагнозите. Според тях, освен предложението трансджендърите да не бъдат третирани като психичноболни, педофилията ще започне да се разглежда като безобидно психическо разстройство, а не като тежка диагноза, която изисква лечение и е несъвместима с обществото. Тези заключения са направени на 11-ата Международна класификация на болестите, която ще влезе в сила от 2022 г. Тези данни се потвърждават и от специализирани сайтове, цитирани от пресата у нас. Според изданията, които се позовават на черновите на МКБ – 11, сексуалното влечение и фантазиите към деца излизат от обхвата на състоянията, които са обществено нетърпими и се диагностицират. Сред списъка на неприемливите състояния може да останат само поведенческите актове. Казано накратко: ако сте педофил, това ще се толерира и няма да се диагностицира, изолира и лекува, стига да не посягате. ВМРО започва широка дискусия по темата с участието на специалисти и ще направи постъпки пред професионалните гилдии у нас подобна промяна да не бъде допускана в предстоящата официална версия на диагностичните регистри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " ВМРО: Скандалните опити за легализиране на педофилията трябва да се посекат в зародиш!"}
{"url": "https://trud.bg/%d1%82%d0%be%d0%ba%d0%b8%d0%be-%d0%b7%d0%b0%d0%b1%d1%80%d0%b0%d0%bd%d0%b8-%d1%82%d1%8e%d1%82%d1%8e%d0%bd%d0%be%d0%bf%d1%83%d1%88%d0%b5%d0%bd%d0%b5%d1%82%d0%be-%d0%bd%d0%b0-%d0%be%d0%b1%d1%89%d0%b5/", "text": "Общинският съвет на Токио гласува днес да бъде забранено тютюнопушенето на обществени места. Мярката ще влезе в сила догодина, предаде Франс прес. “Вече сме готови за домакинството на международни спортни събития като световното първенство по ръгби през 2019 г. и олимпийските игри през 2020 г.”, заяви губернаторката на Токио Юрико Коике. Тя отбеляза, че в чужбина има още по-строги правила. От избирането й за губернатор на Токио през лятото на 2016 г. Коике обещава олимпийски игри без тютюн на обществените места, имайки предвид най-вече десетките хиляди барове и ресторанти в японската столица. Забраната предвижда да не се пуши в ресторантите. Въпреки това, при спазването на определени условия, ще бъде възможно в тях да се създават затворени пространства за пушачи, в които няма да се сервират храна и напитки с цел персоналът да бъде предпазван от пасивното тютюнопушене. Пушенето също така ще бъде изцяло забранено в училищата. На национално равнище в Япония се подготвя законопроект за забрана на тютюнопушенето, отбелязва Франс прес. Той е по-либерален и няма да засегне ресторантите с площ не по-голяма от 100 квадратни метра, които представляват 55 процента от общия брой на тези заведения.  Това провокира недоволството на организации на заболели от рак вследствие на вдишването на тютюнев дим. Управляващата Либерално-демократическата партия, която има мнозинство в парламента, обаче цели да спечели на своя страна собствениците на ресторанти и барове, които се страхуват от намаляване на броя на клиентите си.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Токио забрани тютюнопушенето на обществени места"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d1%89%d0%b5-%d0%ba%d0%be%d0%bd%d1%82%d1%80%d0%be%d0%bb%d0%b8%d1%80%d0%b0%d1%82-%d0%b4%d0%b5%d0%bd%d0%be%d0%bd%d0%be%d1%89%d0%bd%d0%be-%d1%82/", "text": "Междуведомствен координационен център, ситуиран в областната дирекция на МВР, ще синхронизира действията на контролните органи това лято. Държавната и местната власт ще гарантират сигурността и спокойното протичане на активния летен туристически сезон по Южното Черноморие, но ще се намесват категорично в случаите на заобикаляне на законодателството и опитите за укриване на данъци и осигуровки. За това се договориха по време на съвещание в сряда представители на Националната агенция за приходите в Бургас, морските общини и на контролните държавни институции в региона.  В основната си част оперативните проверки ще бъдат извършвани от екипи на Главна дирекция „Фискален контрол“. В лятната кампания на НАП по Южното Черноморие ще се включат и командировани служители от вътрешността на страната. „Контролът ще бъде денонощен, разполагаме с достатъчен ресурс, за да бъдем ефективни, имаме ясна програма и цели, за постигането им ще използваме разнообразни методи и похвати. Важен е обаче не броят на актовете, а постигането на доброволно спазване на законите“, коментира по време на срещата началникът на отдел „Оперативни дейности“ Бургас при Главна дирекция „Фискален контрол“ г-н Даниел Вълканов. Във фокуса на НАП ще бъдат и концесионерите, хотелиерите, апартхотелите, атракционните и увеселителни паркове и заведения. Данъчните ще извършват и внезапни проверки по отношение на обявяваната свободна леглова база по Южното Черноморие. При неиздаване на фискален бон, търговският обект ще бъде запечатван за срок до един месец. Срещата в сряда бе открита от управителя на Бургаска област г-н Вълчо Чолаков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Данъчните ще контролират денонощно търговци и хотелиери\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d1%82-%d0%b3%d0%b5%d1%80%d0%b1-%d1%85%d1%80%d0%b8%d1%81%d1%82%d0%be-%d0%b3%d0%b0%d0%b4%d0%b6%d0%b5%d0%b2-%d0%b8-%d0%bf%d0%bb%d0%b0/", "text": "Народните представители от ГЕРБ и членове на комисиите по отбрана и външна политика Христо Гаджев и Пламен Манушев проведоха разговор с министър-председателя на Македония Зоран Заев. Това се случи на срещата на парламентарната Асамблея на НАТО в Скопие. На форума се обсъжда готовността на Македония да се присъедини към Алианса, съобщават от ГЕРБ. В рамките на разговора Зоран Заев благодари на България и на министър-председателя Бойко Борисов за голямата подкрепа, оказана на Македония за получаването на дата за начало на преговори за членство в ЕС. „Поставянето на темата за европейска интеграция на Западните Балкани по време на Българското председателство е от особена важност за Македония. Цялостната подкрепа от българското правителство е високо оценена в Скопие,” заяви Зоран Заев. Македонският премиер отбеляза, че след сключването на Договора за добросъседство търговският обмен между България и Македония се е увеличил значително. „С този договор се отвори нова страница в отношенията между двете страни и времето на противоречия и антагонизъм ще остане в историята“, посочи Зоран Заев. В разговора участва и народният представител от „Обединени патриоти“ доц. Милен Михов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Депутатите от ГЕРБ Христо Гаджев и Пламен Манушев разговаряха с македонския премиер Зоран Заев"}
{"url": "https://trud.bg/%d0%b8%d0%b3%d1%83%d0%b0%d0%b8%d0%bd-%d0%bf%d1%80%d0%b0%d0%b2%d0%b8%d0%bb%d0%bd%d0%be-%d1%80%d0%b5%d1%84%d0%b5%d1%80%d1%8a%d1%82-%d0%bd%d0%b5-%d0%b4%d0%b0%d0%b4%d0%b5-%d0%b2%d1%82%d0%be%d1%80%d0%b0/", "text": "Гонсало Игуаин, нападателят на Аржентина, защити турския рефер Джунейт Чакър. От лагера на Нигерия искаха дузпа за игра с ръка на Маркос Рохо, но такава не бе отсъдена. В крайна сметка „гаучосите“ стигнаха до 1/8-финалите на световното първенство в Русия. Аржентина ще се изправи срещу Франция в следващата фаза. „Заслужено сме на 1/8-финал – каза Игуаин. – Изтърпяхме и изстрадахме много, особено след изравнителния гол на Нигерия. След това аз имах възможност, исках да стрелям ниско, но топката отиде високо. Голът на Маркос Рохо обаче подари огромно щастие на Аржентина. Нигерия беше много силен съперник, затова тази победа има висока стойност. Феновете ни помогнаха много. Чувахме ги през цялото време. Не смятам, че нигерийците са били ощетени, като не им е дадена втора дузпа. Съдията гледа ВАР и взе правилното решение. Сега ни предстои сложен мач с Франция.“ Франко Армани, стражът на Аржентина, вярва, че той и съотборниците му могат да спечелят турнира, въпреки колебливите игри в груповата фаза. „Ние търпеливо и спокойно тренирахме всеки ден, за да изиграем най-добрия си мач на това първенство – каза вратарят. – Седмицата беше пълна с емоции и преживявания, защото не достигнахме по-рано този резултат, който искахме. И този мач с Нигерия беше нашият последен шанс. Спечелихме напълно заслужено. Продължаваме да мечтаем, а и вярваме, че можем да спечелим мондиала.“ Снимка: Facebook", "date": "2018.06.27", "title": " Игуаин: Правилно реферът не даде втора дузпа за Нигерия"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%be%d1%81%d1%82%d1%80%d0%be%d0%b2-%d0%b7%d0%b0-%d1%87%d0%b8%d0%b9%d1%82%d0%be-%d0%ba%d1%83%d0%bf%d1%83%d0%b2%d0%b0%d1%87-%d0%b1%d0%b5%d1%88%d0%b5/", "text": "Островът,  , още се продава, показа справка на “Труд”. Фидониси се предлага за 3,5 млн. евро в сайта на гръцка агенция за луксозни имоти. Той се намира на километър от крайбрежието на Неа Ираклица – един от най-дългите и красиви плажове в гръцката Източна Македония. Разстоянието от Кавала е само 2 км, а от Солун – 150 км. Площта му е 155-158 акра, обиколката – около 2,5 км. Най-високата му точка е 85 м над морското равнище. Широк е средно 150 м и дълъг – 500 м. Има 3-4 малки плажчета на източната и северната страна с бистра вода и плитко море. Наоколо е подходящо за гмуркане. От едната страна има пещери на морското равнище, както и малко естествено пристанище, използвано от местните риболовци. Вътрешността на острова е минимално достъпна заради релефа, но и има и подходящи за развитие райони с малка денивелация, където е възможно и построяване на път на сравнително ниска цена, уверяват от агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Гръцкият остров, за чийто купувач беше набеден Бойко Борисов, още се продава\t\t\t"}
{"url": "https://trud.bg/%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%8f%d1%82-%d0%bf%d0%be%d1%81%d1%80%d0%b5%d0%b4%d0%bd%d0%b8%d0%ba-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80-2/", "text": "Общественият посредник на територията на община Благоевград, доц. д-р Валентин Василев, даде брифинг във връзка с изтичането на първия месец от обявяването на приемно време за гражданите. Той запозна присъстващите на срещата с основните моменти от дейността му до този момент. 25 граждани са посетили доц. Василев в обявените приемни дни. Основните проблеми, които той посочи се разделят в три групи – лични, проблеми, при които гражданите са поискали конфиденциалност на посещенията си, такива в които се поставят въпроси за бъдещи намерения на Общината във връзка с инвестиционни и ремонтни дейности, случаи с дългогодишни имотни спорове и такива със социален оттенък /търсене на помощ и подкрепа при социално значими индивидуални и обществени проблеми. Любопитна подробност в отчета беше присъствието на гражданин на Петрич и трима граждани на Рила, потърсили консултация при Обществения посредник на Благоевград. В организационен аспект доц.д-р Василев представи няколко осъществени дейности: разработена бланка заявление за прием на граждани, създадена информационна база на сайта на Общината /предстоящо поетапно запълване с нови рубрики и информация/ -http://www.blgmun.com/cat3/Ombudsman/, създадена електронна поща: ombudsman_blgd@blgmun.com, обособено работно място, утвърден след консултации график за прием, изградена индивидулална система за документооборот, израбтени индивидуални печати за входяща, изходяща поща и за институционална идентичност. В информацията, за дейността в рамките на един месец, присъстваха и участие в инициативи, конференции, кръгла маса, обществена дискусия, организирана в парламента от националния Омбудсман Мая Манолова и Националното сдружение на местните обществени посредници в страната.  Доц. д-р Василев обясни, че в деловодството на Народното събрание е внесен проект за промени в Закона за местното самоуправление и местната администрация /ЗМСМА/, регламентиращ избора и правомощията на обществените посредници в българските общини. „Това, което съм заложил като предстоящи дейности в бъдеще са изготвяне на експертен анализ за идентифицирането на добри практики, предстои да се изготви график с кметовете на малките населени места във връзка с изнесени приемни, предвиждам и подготовка и представяне на идейни проекти за ритуализация на дейността и функциите на Обществения посредник“, обясни още Общественият посредник на Благоевград. Той пое ангажимент за регулярни брифинги за представяне на текущата дейност на институцията. В края на срещата, доц. д-р Валентин Василев благодари за съвместната работа и оказаното съдействие на Община Благоевград, Общински съвет- Благоевград, РУО- Благоевград, ръководствата на учебни заведения, детски градини, ясли, както и на социалните заведения в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Общественият посредник на Благоевград доц. д-р Валентин Василев направи отчет за дейността си до този момент"}
{"url": "https://trud.bg/o%d1%81%d1%8a%d0%b4%d0%b8%d1%85%d0%b0-%d0%bd%d0%b0-%d1%81%d0%bc%d1%8a%d1%80%d1%82-%d1%80%d1%83%d0%bc%d1%8a%d0%bd%d0%b5%d1%86-%d0%b2-%d0%bc%d0%b0%d0%bb%d0%b0%d0%b9%d0%b7%d0%b8%d1%8f-%d0%b7%d0%b0-%d1%82/", "text": "Съд в Малайзия е потвърдил смъртната присъда на румънски гражданин, осъден за трафик на наркотици, съобщи румънското министерство на външните работи, цитирано от Медиафакс. Министерството отбелязва, че присъдата е окончателна и всички възможности за обжалване са изчерпани, но адвокатите на осъдения румънец ще подадат молба за помилване до султана на щата, в който е извършено деянието. Румънското министерство отбелязва, че съгласно процедурите в страната присъдата не може да бъде приложена, докато не излезе решение на Комисията за помилвания, което може да отнеме време. Това е втори такъв случай, след като през февруари 2015 г. апелативен съд в Малайзия потвърди смъртната присъда на 23-годишен румънски гражданин от окръг Прахова, осъден за трафик на наркотици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Oсъдиха на смърт румънец в Малайзия за трафик на наркотици"}
{"url": "https://trud.bg/%d0%b2-%d1%88%d1%83%d0%bc%d0%b5%d0%bd-%d0%be%d1%81%d1%82%d0%b0%d0%bd%d0%b0%d1%85%d0%b0-91-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b7%d0%b0-%d0%bf%d1%8a/", "text": "През последните три години броят на първокласниците в Шумен намалява и сега след третото класиране остават 91 незаети места в местните школа. 33 паралелки за прием в първи клас бяха утвърдени със 768 места в тях. Заявления за участие в класиране подадоха родителите на 664 деца и повечето бяха приети още на първо класиране. След последното трето класиране са записани 678 първокласници. Най-много са свободните места има в СУ “В. Левски” – 27 и СУ “Трайко Симеонов” – 20 места. Няма свободни места за първокласници в три училища – СУ “Йоан Екзарх”, СУ “Сава Доброплодни” и Второ ОУ “Д-р Петър Берон”. Новата Наредба за прием на ученици с електронна система не създаде проблеми, гарантира прозрачност, отчете зам.кметът по образование Найден Косев. Големият проблем е намаляващият брой деца – през учебната 2016/2017 първолаците в Шумен са били 819, през 2017/2018 – 763. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " В Шумен останаха 91 свободни места за първолаци"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b2%d1%81%d0%b5-%d0%bf%d0%be-%d1%82%d1%80%d0%b5%d0%b2%d0%be%d0%b6%d0%bd%d0%b0-%d1%81%d1%82%d0%b0%d0%b2%d0%b0-%d1%81%d1%82%d0%b0%d1%82/", "text": "„Животът и съдбата на всеки човек са най-ценните неща и все по-тревожна става статистиката за жертвите и пострадалите при пътно-транспортни произшествия“. Това заяви президентът Румен Радев, който се срещна днес на “Дондуков” 2 с ръководството и представители на Института за пътна безопасност, съобщиха от пресслужбата на държавния глава. Предприемането на решителни мерки и промяна в системата за пътна безопасност в страната за опазване на живота на участниците в пътното движение, стриктното прилагане на законодателството, изучаване в училищата на правилата по пътна безопасност, бяха сред основните теми, поставени от представителите на Института по време на срещата.  Държавният глава изрази съпричастност към тази общественозначима кауза и оцени високо последователната гражданска позиция по тези важни въпроси. Според президента Радев, проблемите, поставени на срещата са актуални и много болезнени за обществото, и за тяхното разрешаване и промяна на тревожните статистики за жертвите при пътно-транспортни произшествия, е необходимо обединяване на усилията на всички институции. „Диалогът и сътрудничество са задължителни за преодоляването на проблемите на пътя, а за да има реален напредък особено важно е участието и на гражданското общество в този дебат“, посочи президентът. Председателят на управителния съвет Руслан Вуцов открои като основна цел на Института намирането на конкретни решения за подобряване на системата за пътна безопасност, като за целта се планира провеждането на международен форум с участието на представители на институции и чуждестранни експерти. Експертът по безопасността на движението по пътищата Богдан Милчев призова за качествено нов модел на управление на системата за пътна безопасност, както и за единен минимален стандарт за управление на риска. „Необходим е единен орган, който да отговаря само за пътната безопасност“, заяви Диана Русинова от Института и добави, че както отговорните институции, така и гражданите трябва да бъдат ангажирани за преустановяване на  войната по пътищата.", "date": "2018.06.27", "title": " Румен Радев: Все по-тревожна става статистиката за жертвите и пострадалите при катастрофи\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b8-%d1%80%d0%be%d0%b1-%d0%b4%d0%b6%d0%be%d1%83%d0%bd%d1%81-%d0%be%d0%b1%d1%81%d1%8a%d0%b4%d0%b8%d1%85%d0%b0/", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна със заместник-директора на Дирекция „Европа“ в Министерство на вътрешните работи на Великобритания Роб Джоунс. Това се случи в Лондон, където Цветан Цветанов ще участва в кръгла маса на Европейската лидерска мрежа, посветена на сигурността на Западните Балкани. Цветанов и Джоунс обсъдиха значимостта на Западните Балкани за сигурността на Европа. Двамата се обединиха около мнението, че Европа трябва да има силно и приобщаващо присъствие в региона, за да предотврати политически и ценностен вакуум, от който могат да се възползват трети страни за повишаване на своето влияние. В рамките на разговора Роб Джоунс отбеляза, че срещата на Берлинския процес за Западните Балкани, която ще се проведе в Лондон след две седмици, би могла да постигне успех като надгради постигнатото на Срещата на върха между ЕС и Западните Балкани в София. „България е изключително важен фактор за сигурността в региона, особено като посредник за засилване на сътрудничеството между правоохранителните служби на страните-членки и държавите от региона“, каза Джоунс. Той също така подчерта ключовото и изключително ползотворно двустранно сътрудничество между България и Великобритания по въпросите на сигурността, включително и на оперативно ниво, където е изградено пълно доверие. На свой ред Цветан Цветанов отбеляза, че България ще продължи да работи за европейската перспектива на региона и особено за сътрудничеството в сектор „Сигурност“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Цветан Цветанов и Роб Джоунс обсъдиха значимостта на Западните Балкани за сигурността на Европа"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d1%83%d0%ba%d1%80%d0%b5%d0%bf%d0%b2%d0%b0-%d0%be%d0%bf%d0%b0%d1%81%d0%b5%d0%bd-%d0%bc%d0%be%d1%81%d1%82%d0%b8%d0%ba-%d0%b2-%d0%ba/", "text": "Община Варна ще даде близо 750 хил. лева за спешното укрепване на брегозащитно и брегоупкрепително съоръжение в курорта „Св. Св. Константин и Елена“, реши комисията по финанси към местния парламент, който в четвъртък на сесия ще обсъжда искането. Мостикът в морето е направо откъснат от брега и представлява сериозна опасност за здравето и живота на туристите и предпоставка за инциденти според писмо на областния управител на Варна Стоян Пасев до общинските съветници. В него той описва критичното състояние на съоръжението, което е публично-държавна собственост. В случая не става въпрос да се дръпнат пари от общинския бюджет, а за средства от отчисленията от концесиите на плажа. Общините получават 40 % от тези приходи, за да поддържат прилежащата крайбрежна инфраструктура, 10 % отиват в областните администрации за водното спасяване на безстопаствени плажове и останалите 50 % отиват в държавата, припомни за “Труд” Пасев. Така че парите не се отклоняват от средства за ремонт на градски улици, а трябва целенасочено да се използват от местната власт, коментира той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Община Варна укрепва опасен мостик в курорта “Св.Св.Константин и Елена”"}
{"url": "https://trud.bg/%d0%bd%d0%b0%d1%82%d0%b0%d1%88%d0%b0-%d0%bd%d0%b5-%d0%b1%d0%b8%d0%bb%d0%b0-%d0%bf%d0%be%d1%80%d0%bd%d0%be%d0%b7%d0%b2%d0%b5%d0%b7%d0%b4%d0%b0-%d0%b0-%d0%b2%d0%b8%d1%81%d1%88%d0%b8%d1%81%d1%82%d0%ba/", "text": "Руската фенка Наталия Немчинова, която бързо се превърна в най-снимания обект на мондиала, отрече слуховете, че е порнозвезда. Тя заяви, че еротичните снимки, които се появиха в медиите, са отмъщение от неин бивш приятел след раздялата им. “Самата аз се учудих, но няма как да съм порнозвезда, щом няма нито един порно филм с мен – твърди блондинката. – Била съм модел, а сега работя във фитнес. Имам и висше образование, хуманитарно, не е важно какво точно.” Фенката пътува със Сборная на всички големи първенства след европейското през 2012-а. Тя припомня, че същите слухове са тръгнали и при гастрола й във Франция преди 2 години, но никой не им е дал такава гласност.", "date": "2018.06.27", "title": " Наташа не била порнозвезда, а висшистка"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d0%b4-3-000-%d0%ba%d1%8a%d1%81%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%bd%d0%b0/", "text": "3580 къса нелегални цигари, укрити в тайник на лека кола, пътуваща от Гърция за България през ГКПП Капитан Петко войвода, откриха митнически служители на 25.06.2018г., съобщиха от Агенция “Митници”. Митнически служители спират за проверка лек автомобил „Мерцедес”, с българска регистрация, в която пътували трима български граждани. Превозното средство е селектирано за щателна проверка. В хода на контролните действия на митническия служител е направило впечатление, че върху страничните греди на автомобила има необичайни разрези към праговете. След извършената щателна проверка е установено, че тези места са обособени като тайници и в тях са укрити 179 кутии /3580 къса/ цигари от марките „MURATTI – ambassador” и „ММ Classic – Slims”, една част от тях без бандерол, а друга част с надпис „duty free sales only”. Откритите акцизни стоки за иззети. По случая ще бъде образувано административнинаказателно производство срещу виновното лице. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Откриха над 3 000 къса нелегални цигари на ГКПП Капитан Петко Войвода"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d1%80%d0%b5%d0%b4%d1%81/", "text": "По време на Председателството изненадахме с нивото на амбиция на програмата ни. Никога досега не сме показвали, че България всъщност е амбициозен член на ЕС и има идеи за общоевропейски решения не само в национален аспект. Това каза вицепремиерът и министър на външните работи Екатерина Захариева на откриването на дискусия на тема „Българското председателство на Съвета на ЕС 2018-резултатите“. „За Македония постигнахме най-доброто, което можахме. С голяма конкретика, стъпка по стъпка, с времеви хоризонт и с ясен ангажимент на всяка страна членка“, заяви тя. „Вчерашният съвет показа, че е проличало, че сме загърбили националния интерес, а сме търсили интереса на Европа“, обяви Екатерина Захариева. Ако не вземем общоевропейско решение за миграцията или ще се блокираме до толкова, че ще се саморазпаднем, или ще разрушим това, което сме изградили, коментира вицепремиерът. „Водещ приоритет е да намерим общоевропейско и дългосрочно решение за мигрантската криза“, заяви тя. „68,5 млн. са мигрантите в световен мащаб – най-високата миграционна вълна в историята на човечеството“, обяви Екатерина Захариева. „Искрено се надявам най-после на разум и смелост. Понякога изглеждаме блокирани от страх. Толкова се страхуваме да не се поддадем на популисткото движение, че ставаме по-големи популисти“, посочи тя. „На популизма не може да се отговаря с популизъм – така не можем да го спрем“, изтъкна министърът. „Ако не излезем от страха, ако не се събудим, не ни чака нищо добро“, каза още Екатерина Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Екатерина Захариева: По време на председателството показахме, че България е амбициозен член на ЕС\t\t\t"}
{"url": "https://trud.bg/%d1%82%d0%b5%d0%b6%d0%ba%d0%b8-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%bd%d0%b0-%d1%85%d0%b0%d0%bb%d0%ba%d0%b8%d0%b4%d0%b8%d0%ba%d0%b8-%d0%b2%d0%b8%d0%b4%d0%b5%d0%be/", "text": "Целият полуостров Халкидики е залят от вода и обхванат от тежки наводнения, като обстановката продължава да се усложнява и съществува опасност за живота на хората, пише гръцкото електронно издание Еfsyn.gr. Според изданието на полуостров Халкидики е засегната цялата инфраструктура, пътищата, селищата, блокирани са редица превозни средства. Акални и поройни води застрашават живота на жителите на редица селища. Според информация на Информационна агенция ANNA-MPA най-големи проблеми са регистрирани в района на Никити на полуостров Ситония (втория ръкав на Халкидики), където пътищата са се превърнали в реки, отнасящи към морето превозни средства, кофи за боклук, дървета и др. Агенцията съобщава за двама възрастни граждани на Никити, които са спасени от водолази, след като колата им е била понесена към морето, а те са се качили на нейния покрив. Силите на пожарната са спасили 4-ма пътници от друг автомобил в района на Калория. На първия ръкав на Халкидики – Касандра са нанесени щети на селищата Касандрия, Сивири и Нея Фокеа. Силни валежи са регистрирани в цялата североизточна част на Халкидики, в посока на Аспровалта и Кавала. Еfsyn съобщава, че на полуостров Ситония са получени 90 обаждания за помощ и изпомпване на води, докато по същото време пожарните служби са се намесели при 100 случая в Касандра. При 8 инцидента са спасени пътници на отнесени от водата превозни средства. По информация на гръцката полиция са затворени всички крайбрежни и провинциални пътища. Причината главно са наноси, дървета и камъни, донесени от водите на пътно платно. Кметът на Ситония Йоанис Цзициос е заявил по радио 104,9 ФМ, че местните власти правят всичко възможно за нормализиране на ситуацията и за преодоляване на проблемите, причинени от лошото време. По думите на кмета най-големи щети са нанесени на селището Никити , където е залята цялата главна улица и е отнесена голяма част от плажа. Въпреки че движението на моторни превозни средства по главния път от Никити за Неос Мармарас и от Никити за Неа Мудания се извършва безпроблемно все още има местни пътища, по които движението е затруднено и съществува опасност за пътуващите. Мобилизирани са усилията на всички бизнесмени и частни предприемачи, които могат да предоставят машини за бързо отстраняване на проблемите. Гръцкото електронно издание цитира префекта на централна Македония Емануил Чулакис, който е заявил, че 15 противопожарни автомобила и 50 пожарникари продължават да се борят срещу щетите от наводнението в района на Никити, като допълнителни проблеми са създадени от скъсани водопроводи и прекъснатата пътна настилка в района на Торони, Ситония и на голяма част от селищата от източната страна. Допълнителни сили и средства са ангажирани за изчистване на наносите от пясък, тиня и кал, които покриват по-голямата част от пътищата на полуострова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Тежки наводнения на Халкидики (ВИДЕО)"}
{"url": "https://trud.bg/%d0%be%d0%b1%d1%8f%d0%b2%d1%8f%d0%b2%d0%b0%d1%82-%d0%ba%d0%be%d0%bd%d0%ba%d1%83%d1%80%d1%81-48-%d1%87%d0%b0%d1%81%d0%b0-%d0%bb%d1%8e%d0%b1%d0%be%d0%b2/", "text": "Конкурс за късометражен филм ще стартира ден преди откриването на един от най-престижните кинофестивали “Любовта е лудост”. Участници, разпределени в три отбора чрез жребий, ще могат да заснемат своя история за по-малко от два дни на тема любов. Откриването на 26-то издание на МФФ “Любовта е лудост” е на 24 август, като ден преди това избират екипите, които ще снимат в предстоящите 48 часа. Филмите им ще са по 5 минути, акцентът е любовта, а жанрът може да е всякакъв – екшън, драма, мюзикъл и т.н. Техника не се предоставя, но могат да се използват всякакви локации или декори във Варна. Късометражните ленти “48 часа любов” ще бъдат качени в официалната Фейсбук страница на фестивала и ще събират гласове в продължение на два месеца, след което най-харесаният филм ще получи парично възнаграждение от 300 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Обявяват конкурс “48 часа Любов”"}
{"url": "https://trud.bg/%d0%ba%d0%b0%d0%bd%d1%8f%d1%82-%d0%b2-%d0%bf%d0%b5%d0%ba%d0%b8%d0%bd-%d0%b2%d0%be%d0%b4%d0%b5%d1%89%d0%b8-%d0%bd%d0%b0%d1%88%d0%b8-%d1%82%d0%b2%d0%be%d1%80%d1%86%d0%b8/", "text": "Китай има интерес към културното ни наследство Културни проекти между България и Китай обсъдиха председателят на парламентарната комисия по култура Вежди Рашидов и Ванг Джинг, председател на Китайската асоциация за възраждане на културата. Ванг Джинг е на посещение в България начело на китайска делегация. На срещата присъстваха и колекционерите на изкуство Лъчезар Динчев и Светослав Арсов. Ванг Джинг поздрави Вежди Рашидов за усилията му да направи видими за света талантите на България и културата на страната ни. По време на разговора бяха обсъдени актуални въпроси на културното сътрудничество между България и Китай. Вежди Рашидов изрази готовност да подкрепи съвместни проекти в областта на сценичните изкуства, музиката, съвременното изкуство, музейното дело. Ванг Джинг увери Комисията по културата и медиите, че оглавяваната от него асоциация може да покани в Китай водещи български културни институти, както и отделни изпълнители. Особен интерес има и към богатото културно наследство на България.", "date": "2018.06.27", "title": " Канят в Пекин водещи наши творци\t\t\t"}
{"url": "https://trud.bg/%d1%87%d0%b0%d1%81%d1%82%d0%b8%d1%87%d0%bd%d0%be-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%be%d0%b1%d1%89%d0%b8%d0%bd-2/", "text": "Кметът на Ивайловград Диана Овчарова обяви частично бедствено положение в три села, съобщиха от Областна администрация-Хасково. Заповедта й е изпратена на областния управител на Хасково Станислав Дечев и на министъра на вътрешните работи за сведение. Поради големия водосбор в района на Халка тепе и придошлата вода нивото се е вдигнало до 2 м височина. Нанесени са щети в село Ленско, компрометирана е пътна настилка, отнесени са части от пътното платно, образували са се дупки от по 250 квадратни метра. Нарушено е водоподаването и електрозахранването. Екипи на РС ПБЗН Ивайловград са спасявали през нощта бедстващи хора от село Ленско. Второто населено място, заради което е въведено частично бедствено положение, е село Соколенци. Поради големия водосбор там има компрометирана пътна настилка. На пътя преди селото е образувана дупка с дълбочина 50 см и дължина 25-30 метра. Вторият засегнат участък е на около 200-300 метра от Соколенци и е с ширина 2 метра, дължина 50-60 метра. Част от пътя е непроходим, заради натрупани наноси и лепкава кал от нивите. В село Меден бук от придошлата река по дерето на с. Черна черква е отнесено половината от пътното платно между два водостока. Ширината на участъка е над 1,5 метра, дължината е около 5 метра. Вече е въведен в изпълнение Общинският план за действие при наводнение. За овладяване на кризисното състояние са сформирани екипи от общинска администрация за проучване на обстановката в районите на бедствието, компрометираните участъци вече се описват, почистват се от наноси и други материали, осигуряват се транспортни връзки между селата. Направен е и разчет на необходимите финансови средства за преодоляване на кризата. Населението е информирано и подпомогнато. Бедственото положение ще продължи до отпадане на обстоятелствата, които са послужили за неговото въвеждане. В останалата част от Хасковска област ситуацията е спокойна. В момента слаби превалявания има единствено по високите места в района на Тополовград и Минерални бани. Очакваните количества дъжд за днес са около 40 до 60 литра на квадратен метър, но те ще паднат по-късно тази вечер. Утре обстановката ще се успокои, но валежите ще продължат. Към този момент единствено в селата Соколенци и розино, община Ивайловград, няма електричество. Работи се по отстраняване на повредите. Навсякъде другаде в област Хасково захранването с ток и вода е нормално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Частично бедствено положение в община Ивайловград"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bd%d0%b0%d0%b4%d0%b7%d0%b8%d1%80%d0%b0%d0%b2%d0%b0-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be%d1%82%d0%be/", "text": "Под надзора и ръководството на Окръжна прокуратура – Бургас се провежда досъдебно производство за извършен опит за убийство на мъж в бургаския ж.к. „Изгрев“. Това съобщиха в сряда следобед магистратите по повод стрелбята срещу Низамов. Под надзора и ръководството на Окръжна прокуратура – Бургас се провежда досъдебно производство за това, че на 20.06.2018г., е   П.Н. – престъпление по чл.115, вр.чл.18 от НК. По случая е назначена съдебно-медицинска експертиза, която да установи вида и степента на телесните увреждания на пострадалото лице. Назначена е и балистична експертиза, която да определи вида на оръжието, с което е извършено противоправното деяние. Извършват се разпит на свидетели и огледи на местопрестъплението. Към момента по случая няма привлечени към наказателна отговорност обвиняеми лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Прокуратурата надзирава досъдебното производство за нападението срещу Перата"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%bf%d1%80%d0%be%d0%bc%d0%b5%d0%bd%d0%b8%d1%85%d0%bc%d0%b5-%d0%b8%d0%bc%d0%b8%d0%b4%d0%b6%d0%b0-%d0%b8-%d0%bf%d0%be/", "text": "Една от големите индиректни ползи от председателството ни на Съвета на ЕС е, че променихме имиджа и познаването на България, заяви министър Лиляна Павлова на дискусия “Българското председателство на Съвета на ЕС 2018 – резултатите” в НДК. Тя отчете, че 284 събития са се провели в София, а 35 хиляди делегати са дошли при очаквани около 20 хиляди. Според нея гостите у нас са ни преоткривали с всяко следващо идване в различен аспект – и като туризъм, и като бизнес, и като политически партньор. Освен темите и приоритетите, които подбрахме, за мен е важното, че в много случаи виждахме единството, коментира още Павлова. Тя отбеляза, че ако сме единни и сме заедно, ще сме по-силни. Вярвам, че девизът на българското председателство беше адекватен и релевантен на случващото се, посочи министърът. Програмата и приоритетите на самото председателство бяха достатъчно гъвкави и дадоха възможност да сме адекватни и напълно в крак с действителността и проблемите на деня, смята още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Лиляна Павлова: Променихме имиджа и познаването за България"}
{"url": "https://trud.bg/%d0%b0%d1%80%d0%b6%d0%b5%d0%bd%d1%82%d0%b8%d0%bd%d1%81%d0%ba%d0%b0%d1%82%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d1%85%d0%be%d1%80%d1%85%d0%b5-%d0%b2%d0%b0%d0%bb%d0%b4%d0%b0%d0%bd%d0%be/", "text": "МОСКВА – Един мечтан трансфер няма никога да се осъществи. Легендарната деветка на Аржентина и „Реал“ (Мадрид) Хорхе Валдано каза, че Роберт Левандовски никога няма да играе за „Белия балет“. Капитанът на Полша се срина на Мондиал 2018, където е пълно разочарование и му предстои само един последен мач за чест в групата с Япония. „Левандовски без съмнение е много голям нападател, но „Реал“ никога няма да го вземе – каза Валдано, който е и бивш спортен директор на еврошампиона. – Кристиано Роналдо играе на всяка позиция в атаката. Трябват му съотборници, които да асистират за головете му. Левандовски няма да си пасне с него. Ако бях все още в „Реал“, щях да взема англичанина Хари Кейн. Пет години по-млад е от Левандовски и може да устои на бруталния натиск в „Реал“.“ След като Полша отпадна и на теория от световното, нападателят на „Байерн“ разкритикува всичките си съотборници. „Аз не мога сам да донеса победата – отсече Левандовски. – Хубаво е, че се класирахме за световното, но за нещо повече е необходима и класа. Няма футболист, който сам да печели мачове. Много искам да бием японците заради нашите фенове и за да покажем, че не сме по случайност тук.“ Думите определено разгневиха много от полските звезди. И вероятно вече на почти 30 години Левандовски може би ще се откаже от „дружина полска“, когато мине мачът с Япония. За „самураите“ двубоят е кръстопътен. С четири точки и при победа те ще се класират със сигурност на осминафинал. Левандовски има 21 гола в последните 17 мача за Полша. А последните четири пъти, когато „дружината“ загуби, капитанът не успя да се разпише. Япония държи един уникален рекорд на мондиалите. В 19 поредни двубоя „самураите“ не са получавали червен картон. Предишното най-добро постижение бе на Колумбия – 18, но то се срина с изгонването на Карлос Санчес в третата минута на първия двубой срещу японците.  ", "date": "2018.06.27", "title": " Аржентинската легенда Хорхе Валдано: Левандовски да забрави за „Реал“!"}
{"url": "https://trud.bg/%d1%83%d1%87%d0%b5%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bf%d1%80%d0%b5%d0%bf%d0%b0%d1%80%d0%b0%d1%82-%d1%81%d1%80%d0%b5%d1%89%d1%83-%d1%81%d1%82%d0%b0%d1%80%d0%b5%d0%b5%d0%bd/", "text": "Учени от университета Маршъл демонстрираха как специфичен ензим, наречен натриево-калиева аденозинтрифосфатаза, може да повлияе на процесите на стареене, съобщава сайтът Лента. По мнението на изследователите това вещество, участващо в цикъла на генерирането на активните форми на кислорода, може да послужи като основа за изготвянето на “хапче на вечната младост”. По време на експериментите лабораторни мишки били подложени на “западен хранителен режим”, който се характеризира с високи съдържания на мазнини и въглехидрати. Това позволило да се изявят в максимална степен признаците на стареенето при гризачите. В рамките на експериментите в клетките на опитните ортанизми на опитните животни се синтезирали големи количества кислородни радикали. При инжектиране на мишките с ензима натриево-калиева аденозинтрифосфатаза се забелязало значително снижаване на процесите на стареене. Същите резултати били получени и при опити с култури с човешки фибропласти – клетки от съединителната тъкан. По мнението на учените, ако специфичният фермент се окаже безопасен за човешкото здраве, това вещество може да бъде използвано като основа за терапии срещу стареенето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Учени откриха препарат срещу стареене"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0%d0%bb%d0%b0-%d0%b5-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0%d1%82%d0%b0-%d0%bd%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80/", "text": "Европейската комисия информира, че след вчерашните решения на министрите на външните работи на ЕС за условено начало на преговорите за присъединяване на Македония и Албания към Съюза, в момента е започнала подготовката за тях, пише македонското издание „Нова Македония“. „ЕК сега започва работата за подготовката, както се посочва в заключенията на Съвета и ще продължи да подкрепя осезаемите и устойчиви резултати, особено в областта на съдебната система, борбата срещу корупцията и публичната администрация, които имат най-голямо влияние върху всекидневния живот на македонските граждани“, съобщи прессекретарят на Европейската комисия Маргаритас Схинас. Според вчерашното решение на Съвета на ЕС Македония и Албания ще могат да започнат преговори за членство през юни 2019 г., след като изпълнят поставените условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Започнала е подготовката на преговорите за присъединяване на Македония и Албания към ЕС"}
{"url": "https://trud.bg/%d0%ba%d0%be%d0%bf%d0%b8%d0%b5-%d0%bb%d0%b8-%d0%b5-%d0%b0%d0%ba-47-%d0%bd%d0%b0-sturmgewehr-44/", "text": "Почти всеки е срещал или чел статии, че руснаците са изкопирали немската автоматична карабина Sturmgewehr 44, превръщайки я в известния АК-47. Но такава ли е истината? За да сравним АК-47 на Sturmgewehr 44 първо трябва да разгледаме концепциите на Червената армия и Вермахта за ново стрелково оръжие. В началото на 40-те един един немски взвод обикновено е бил въоръжен предимно със самозарядни винтовки Gewehr 41, които имали пълнител с 10 патрона, а само двама от членовете му разполагали с картечни пистолети или картечници. Това означавало, че при настъпление или отстъпление те трябва да се правят паузи за презареждане. Тестовете показали, че ако всички се въоръжат с карабини, можещи да стрелят и автоматично, и с пълнител с 30 патрона, то тези паузи могат да стават много по нарядко, а шансът за оцеляване на войниците – да бъде повишен. Цялата статия може да прочетете в  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Копие ли е АК-47 на Sturmgewehr 44?\t\t\t"}
{"url": "https://trud.bg/%d0%b2-%d1%80%d1%83%d1%81%d0%b8%d1%8f-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%bf%d0%be-%d1%84%d1%83%d1%82%d0%b1%d0%be%d0%bb-%d0%b4%d0%be%d0%b2%d0%b5%d0%b4%d0%b5/", "text": "Известният информатор на Световната антидопингова агенция (УАДА) Григорий Родченков е направил опит за самоубийство в апартамента си във Вашингтон. „Националният ни отбор по футбол го доведе до това състояние“, пише известният спортен сайт „Чампионат.ру“. Инцидентът е станал на 19 юни. По същото време „Сборная“ победи Египет с 3:1 и си осигури класиране на осминафиналите на мондиала. След като опитал да се самоубие, Родченков е бил хоспитализиран в психо-неврологична клиника във Вашингтон. Информаторът, който разкри подкрепяната от държавата програма за допингиране на спортисти, твърди, че зад нея стои лично руският президент Владимир Путин. Родченков е бивш директор на антидопинговата лаборатория в Москва. Той избяга в САЩ през 2016 г. Тогава изтъкна, че се страхува за живота си след внезапната смърт на двама високопоставени служители от местната антидопингова агенция. След разкритията на Русия ѝ беше забранено да участва на Зимните олимпийски игри в Южна Корея, както и на Параолимпийските игри, заради „системно нарушаване на антидопинговите правила“. На форума бяха допуснати само руски състезатели, които не са уличавани в употреба на забранени стимуланти. Те участваха под неутрален флаг.", "date": "2018.06.27", "title": " В Русия: Националният по футбол доведе информатор до самоубийство"}
{"url": "https://trud.bg/%d0%b6%d0%b5%d1%81%d1%82%d0%be%d0%b2%d0%b5-%d0%b7%d0%b0-%d1%84%d0%b5%d0%b4%d0%b5%d1%80%d0%b5%d1%80-%d0%b8-%d1%81-%d1%83%d0%b8%d0%bb%d1%8f%d0%bc%d1%81-%d0%bf%d1%80%d0%b5%d0%b4%d0%b8-%d0%b6%d1%80%d0%b5/", "text": "Роджър Федерер ще е поставен под №1 в основната схема на „Уимбълдън“ при мъжете. 8-кратният шампион е втори в ранглистата, на която се базира подреждането, но организаторите на третия турнир от Големия шлем се възползваха от правото си да „направят промени с интерес на балансирането на жребия“. Така Маестрото от Швейцария излезе пред №1 в света Рафаел Надал (Испания), но така или иначе двамата могат да се срещнат най-рано на финала в Лондон. Подобен жест се очакваше и към местната звезда Анди Мъри, който наскоро се завърна на корта след близо година лечение на травми. Шотландецът обаче остана извън 32-ама поставени. Родният ас Григор Димитров пък е под №6, което означава, че може да срещне по-високо класиран съперник едва на четвъртфинала. „Готвя са много сериозно за „Уимбълдън“, тревата е много близо до сърцето ми – заяви българинът след победата с 7:6 (4), 6:1 над гръка Стефанос Циципас на демонстративен турнир в Лондон. – Опитвам се да играя възможно най-много, защото сезонът на трева е твърде кратък.“ Жест имаше и за седемкратната шампионка при жените Серина Уилямс. Американката ще бъде поставена под №25 в дамската схема, въпреки че е извън топ 100 след дългото си отсъствие заради бременност. Виктория Томова пък е само на още една победа от основната схема, след кеато надигра с 6:3, 4:6, 6:0 Аяно Шимизу (Япония) във втория кръг на квалификациите.", "date": "2018.06.27", "title": " Жестове за Федерер и С. Уилямс преди жребия"}
{"url": "https://trud.bg/%d0%b4%d0%b2%d0%b0-%d1%81%d0%b8%d0%b3%d0%bd%d0%b0%d0%bb%d0%b0-%d0%b7%d0%b0-%d0%b1%d0%b5%d0%b4%d1%81%d1%82%d0%b2%d0%b0%d1%89%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%bf%d0%be/", "text": "В следствие на пораженията от циклона „Нефели“ в Северна Гърция в Генералното консулство (ГК) на Република България в Солун до този момент са постъпили два сигнала за бедстващи български семейства и осем обаждания на българи с цел информиране за обстановката. Това съобщиха от Министерството на външните работи (МВнР). ГК-Солун се е свързало своевременно с гръцките власти, за да бъде оказано съдействие на нашите сънародници. В резултат на предприетите съвместни действия от страна на МВнР, дипломатическата ни мисия в Гърция, отдела за международно сътрудничество на Главна дирекция „Пожарна безопасност и защита на населението“ на МВР и гръцката Противопожарна служба, едното семейство е евакуирано, а за другото е установено, че не е необходимо да бъде транспортирано спешно, поради успокояване на метеорологичната обстановка. По последни данни днес и двете семейства пътуват обратно към България. Към момента метеорологичната обстановка е най-сериозна в районите на Волос, Лариса и Халкидики, където има информация за наводнения и нанесени материални щети. По данни на местната Противопожарна служба през последните 24 часа в тези райони са получени множество сигнали за изпомпване на вода от сгради, както и за транспортиране на бедстващи. Всички български граждани, които имат нужда от съдействие или биха искали да подадат сигнал за техни бедстващи близки, могат да сигнализират дежурните телефони на ГК Солун – +30 2310 829 210 и +30 2310 869 510 и на посолството ни в Атина – +30 210 67 48 105, 106, 107. На сайта на МВнР са публикувани и препоръки за наши сънародници, пътуващи или намиращи се на територията на Гърция:  . Дирекция „Ситуационен център“ на МВнР наблюдава непрекъснато ситуацията в Гърция и е в постоянна готовност да окаже съдействие на изпаднали в беда български граждани. Дирекцията приема денонощно сигнали за съдействие на телефон: 02/948 24 04 и имейл: crisis@mfa.bg. МВнР препоръчва на всички граждани, пътуващи за чужбина, да се регистрират в услугата „Пътувам за“ на адрес:  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Два сигнала за бедстващи българи са получени в консулството ни в Солун"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d1%81%d1%80%d0%b5%d1%89%d1%83-%d0%bf%d0%be%d0%b2%d0%b5%d1%82%d0%ba%d0%b8%d0%bd-%d0%bd%d0%b0-22-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8/", "text": "Шампионът в четири от петте версии в тежката категория на профи бокса Антъни Джошуа ще се бие със задължителния претендент на Световната боксова асоциация (WBA) Александър Поветкин. Британецът бе задължен от централата да насрочи мач с руснака, като в противен случай рискуваше титлата му да бъде отнета служебно. Двата лагера са се разбрали за 22 септември, но все още не е ясно къде ще е боят. Това предизвика яростта на шампиона на Световния боксов съвет (WBC) Дионтей Уайлдър, който засипа Джошуа с нецензурни нападки в социалните мрежи. „Просто трябваше да кажеш, че те е страх – заяви американецът. – Радвам се, че всичко това приключи. Аз направих това, което зависеше от мен и целият свят видя, че Джошуа не е истински шампион.“", "date": "2018.06.27", "title": " Джошуа срещу Поветкин – на 22 септември"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d1%80%d0%b0%d0%b1%d0%be%d1%82%d0%b8-%d1%81%d0%b5-%d0%bf%d0%be-%d0%bd%d0%be%d0%b2%d0%be-%d0%b7%d0%b0%d0%ba%d0%be%d0%bd%d0%be%d0%b4/", "text": "Министерството на труда и социалната политика ще предложи утре спешно законодателно решение на проблема с интеграционните добавки за хората с увреждания. Това се налага, след като Върховният административен съд реши, че месечната добавка не трябва да бъде обвързана с минималния гарантиран доход, а да се определя от индивидуалните потребности. С предложението трябва да бъде отстранено противоречието между самия закон и правилника за неговото прилагане, посочи социалният министър Бисер Петков. „Това, което преди е решено на подзаконово ниво, може би за да се даде по-голяма гъвкавост, сега народните представители да го гласуват в закона. Това е временното решение. Имаме идеи за интеграционни добавки, но все още не са узрели и обсъдени с всички, за да можем сега да ги предложим, пък и не са обезпечени с финансови средства“, каза той пред  . Министър Петков уточни, че съдебното решение не засяга хората, на които вече са отпуснати интеграционни добавки. За да не бъдат ощетени кандидатстващите за добавки или тези, чиято социална оценка е изтекла, новата промяна трябва да бъде приета до 25 юли. Бисер Петков заяви, че продължава диалога с всички представители на хората с увреждания, включително и с майките на деца с увреждания. Работи се и по ново законодателство. „За мое съжаление протестите, мълчаливите протести, както те ги определят, продължават вероятно и сега навън, като това, което министерството прави, и аз лично като министър, е да водим един интензивен диалог с представители на майките на деца и на лица с увреждания, за да постигнем съгласие“, каза той. Министърът потвърди, че има няколко варианта за финансовата стойност на мерките за лична помощ, поискани от майките. Най-евтиният вариант ще изисква 100 милиона лева допълнително. Финансовите разчети са предоставени на министър Владислав Горанов и на премиера. „Много е трудно да се направи точен разчет. Всички, с които коментирах, изразиха мнение, че трябва някакъв пилотиращ етап, за да може да се установи наистина колко хора с увреждания ще ползват тази лична помощ, какъв ще бъде разходът, но това е ясно, че този разход, обвързан с минималната работна заплата, при заложените темпове на нарастване на минималната работна заплата, ще расте чувствително“, каза Бисер Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Бисер Петков: Работи се по ново законодателство за хората с увреждания"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%bf%d1%83%d1%81%d0%bd%d0%b5-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%be%d1%82-%d0%b0%d1%80%d0%b5%d1%81/", "text": "Отстранената кметица на „Младост“ Десислава Иванчева остава в ареста за подкуп от 70 000 евро, реши специализираният съд. Тя поиска по-лека мярка с мотива, че е с влошено здравословно състояние. Освен това поиска да се подложи на ин витро процедура и обясни, че преди да бъде задържана е посещавала клиника и има възможност да зачене по изкуствен път. От прокуратурата казаха, че в колата е намерено тефтерче, в което Иванчева си е водила бележки за разгърната застроена площ на терена и каква е цената на квадратен метър. Не стана ясно обаче дали на базата на тези сметки и изчисления тя е сметнала сумата, поискана като подкуп от инвеститора и основен свидетел по делото Александър Ваклин. Освен това от държавното обвинение казаха, че през последните дни Иванчева пращала от ареста бележки на посредника в корупционната схема Петко Дюлгеров, в които го молила да промени показанията си, така че защитните им версии да съвпаднат. За пореден път пред журналисти, и пред съда Иванчева заяви категорично, че не е искала подкуп от Ваклин и добави: „Кой плаща половин милион евро, за да му се придвижи преписка с разрешително за строеж? Това е абсурдно!“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Десислава Иванчева остава в ареста\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%b5%d0%ba%d1%81%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b0-%d0%bc/", "text": "Окръжният съд в Благоевград остави за постоянно в ареста ексфутболиста Марио Метушев, който е   на своя приятел от детинство Красимир Колджиев. Касапницата стана преди 10 дни в Гоце Делчев, в дома на Колджиев, навръх Рамазан Байрям. Според прокуратурата майката на Колджиев е чула викове за помощ от съседната стая, където двамата разпивали. Влязла и видяла как Метушев ръга с нож сина ѝ, тя се опитала да го спре като хвърлила стол по него, но той заплашил и нея, дори я порязал по едната ръка. След това жената видяла как Метушев почва сам да се удря с ножа в стомаха и накрая го забил в шията си. Така всъщност го открива и полицията. Метушев лежа 10 дни в болница, но оцеля. Неговият адвокат обаче пледира за повече експертизи и изясняване на обстоятелствата, защото не се знаело кой е започнал пръв и с колко ножа са извършени нараняванията. Самият Метушев бе докаран в съда под строга охрана и окован с белезници. Той поиска от съда домашен арест, защото се чувствал зле. Но магистратите не уважиха искането за по-лека мярка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Съдът остави в ареста ексфутболиста Марио Метушев, който закла приятел след пиянски запой"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d1%80%d0%b8%d1%82%d0%b8%d0%ba%d0%b0-%d1%81%d1%80%d0%b5%d1%89%d1%83-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d0%bb%d0%b8%d0%b2%d1%8a%d1%80%d0%bf/", "text": "МОСКВА – Садио Мане живее в приказка на чудесата на „Анфийлд“, където феновете на „Ливърпул“ го боготворят. Но в националния отбор на Сенегал започва да слуша и тежки критики. Алиу Сисе, най-ексцентричният селекционер на мондиала, призова Мане да играе много по-силно, ако иска място в тима. „Към него очакванията са огромни – рече треньорът. – Той би трябвало да се представя по-добре. И отличната възможност да покаже класата си е мачът срещу Колумбия. Никой от нас не беше на достатъчно високо ниво при 2:2 срещу Япония. Трябва още и още.“ Сенегал за втори път ще срещне южноамерикански тим на световно. През 2002 година направи 3:3 с Уругвай. В този мач, осигурил място на осминафиналите, игра именно и сегашният треньор Сисе. „Сенегал са изключително опасни, не само тичат, но са и технични“, каза Хуан Куадрадо.", "date": "2018.06.27", "title": " Тежка критика срещу звезда на „Ливърпул“"}
{"url": "https://trud.bg/%d0%be%d0%bf%d0%b5%d1%80%d0%bd%d0%b8%d1%8f-%d1%84%d0%b5%d1%81%d1%82%d0%b8%d0%b2%d0%b0%d0%bb-%d1%81%d1%86%d0%b5%d0%bd%d0%b0-%d0%bd%d0%b0-%d0%b2%d0%b5%d0%ba%d0%be%d0%b2%d0%b5%d1%82%d0%b5/", "text": "С танцовия спектакъл „Ромео и Жулиета“ на балет „Арабеск“ ще бъде официално открит открит III Летен сезон на българските оперни театри „Сцена на вековете“ на крепостта Царевец във Велико Търново. Трупата се завръща на фестивалната сцена в болярския град след 8-годишно отсъствие на 7 юли в 21 часа. Трагичната история за съдбата на двамата влюбени от Верона, гениално пресъздадена преди 420 години в шедьовъра на Уилям Шекспир, ще оживее с музиката на Сергей Прокофиев. Авторският екип на балет „Арабеск“, начело с хореoграфа Боряна Сечанова, създава един модерен прочит на произведението, преоткривайки Шекспировите представи за времето и пространството, за истината, познанието, любовта, мястото на човека в мирозданието. Ролите на Ромео и Жулиета са поверени на най-младите артисти на балет „Арабеск“ – Виктория Петрова и Филип Миланов, в образите на дойката и брат Лоренцо им партнират водещите солисти на трупата Даниела Иванова и Асен Наков, които по режисьорския замисъл на хореографа са в дъното на трагичната развръзка. Сценограф на спектакъла е Иван Токаджиев, а костюмите са дело на Николина Костова – Богданова. Още 7 спектакъла на Музикално-драматичен театър „Константин Кисимов“-Велико Търново и оперите от Бургас, Варна и Русе ще бъдат представени на основната сцена на фестивала „Сцена на вековете“ на крепостта Царевец. Това са оперите „ Мадам Бътерфлай“ (14 юли), „Луд Гидия“ (3 август), „Джоконда“ (11 август) и Аида“ (18 август) и мюзикълите „Зоро“ (21 юли), „Криворазбрана цивилизация“ (27 юли) и „Човекът от Ла Манча“ (5 септември). След всяко представление като подарък за зрителите ще бъде излъчвано аудио-визуалното шоу “Царевград Търнов-звук и светлина”. Фестивалът има и съпътстващи събития в Летния театър на Велико Търново, където ще са концертите „Класика§ Джаз с Хилда Казасян“ (6 юли), „Опасен чар“ (17 юли) и „Обичайните заподозрени“ (24 август). „Сцена на вековете“ 2018 се провежда под патронажа на министъра на културата г-н Боил Банов. Домакин на престижното събитие е община Велико Търново, тазгодишното издание е носител на престижния лейбъл „Европа на фестивалите, фестивалите на Европа“ 2018-2019. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Оперния фестивал „Сцена на вековете“ в Търново стартира с балета „Ромео и Жулиета“"}
{"url": "https://trud.bg/%d1%81%d0%be%d0%bd-%d1%81%d1%82%d0%b0%d0%bd%d0%b0-%d1%84%d0%b5%d0%bd-%d0%bd%d0%b0-%d1%82%d1%80%d0%b8%d1%82%d0%b5-%d0%bb%d1%8a%d0%b2%d0%b0/", "text": "Хьон-Мин Сон, звездата на Южна Корея, обеща да стиска палци за Англия в оставащите мачове от турнира. Нападателят на „Тотнъм“ и неговите съотборници от националния отбор отпаднаха още в груповата фаза, а сега любимецът на феновете на „шпорите“ се обясни в любов на „трите лъва“.  В същото време немската медия Sport1 разкри, че Сон е обект на интерес от грандовете „Манчестър Юнайтед“ и „Арсенал“. Според публикацията, двата клуба са готови да платят внушителните 70 млн. паунда, за да си осигурят подписа на азиатеца. „Ливърпул“ също следи ситуацията. Контрактът на играча с клуба от Лондон е до 2020 година. През изминалата вече кампания 25-годишният футболист вкара 12 гола в 37 мача за „Тотнъм“.", "date": "2018.06.27", "title": " Сон стана фен на „трите лъва“"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d0%bf%d0%be%d0%bb%d0%ba%d0%be%d0%b2%d0%bd%d0%b8%d0%ba-%d1%80%d0%b0%d0%b4%d0%be%d1%81%d1%82/", "text": "На церемония в Гербовата зала на „Дондуков“ 2 държавният глава удостои полковник Радостин Илиев с висше офицерско звание „бригаден генерал“ по повод назначаването му на длъжността директор на Щаба на отбраната, съобщиха от президентството. „Използвам тържествения повод да изразя уважението си към Вас като към отличен професионалист, опитен ръководител и достоен български офицер, доказал своята компетентност, умения и характер на редица отговорни длъжности от ниво рота, батальон и бригада в радиотехническите войски на Военновъздушните сили до директор на Дирекция „Отбранителна политика“ в Министерството на отбраната и заместник военен представител към военния комитет на ЕС“, заяви в приветствието си президентът. Румен Радев изрази увереността си, че натрупаният богат опит в областта на отбранителната политика у нас и в чужбина ще помогне на бригаден генерал Илиев ефективно да изпълнява задълженията си на новата длъжност – началник на Щаба на отбраната, към която има високи очаквания. От своя страна бригаден генерал Илиев благодари на президента за оказаното доверие. “За мен това е изключително висока чест и признание за всичките години положен труд в редиците на Българската армия и в Министерството на отбраната“, заяви Радостин Илиев. Той допълни, че длъжността е нова и е обоснована от необходимостта от координиране на административните звена в щаба като стратегически военния щаб, интегриран в Министерството на отбраната, както и организиране на взаимодействието с останалите структури в министерството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Румен Радев удостои полковник Радостин Илиев с висше офицерско звание „бригаден генерал“"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d1%81%d0%b5-%d0%be%d0%b1%d1%8f%d0%b2%d0%b8-%d0%bf/", "text": "Швейцарското правителство се обяви днес против обществена кампания за референдум за забрана на носенето на бурки на публични места, предаде Ройтерс. Кабинетът каза, че отделните кантони трябва да вземат собствени решения по този въпрос, който въпреки това ще бъде гласуван на национално ниво, след като инициаторите събраха миналата година 100 000 подписа, достатъчни за свикването на референдум съгласно швейцарската система за пряка демокрация. Мерки срещу носенето на ислямски забрадки вече са приети в Белгия, Франция, Дания и Испания, а горната камара на холандския парламент одобри вчера забрана за носенето на бурки на обществени места като училища, административни сгради и болници, отбелязва Ройтерс. Покривалата, които скриват напълно лицето, са въпрос, който предизвиква разделение в Европа. Някои твърдят, че те са символ на дискриминация срещу жените, но други са на мнение, че със забраната се нарушава религиозната свобода. Две трети от осемте милиона и половина жители на Швейцария се определят като християни. Делът на мюсюлманите обаче нарасна до 5 процента, най-вече заради имигрантите от бивша Югославия, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Швейцарското правителство се обяви против предложение за забрана на бурките"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d0%b7%d0%b0%d0%bc-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0-%d0%bf/", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна със зам.-директора по международни въпроси на Националната агенция за борба с престъпността на Великобритания Иън Кръкстън, съобщиха от партията. Двамата разговаряха в Лондон, като обсъдиха двустранното сътрудничество между Обединеното кралство и България. В рамките на работния разговор Иън Кръкстън сподели, че от гледна точка на Великобритания сътрудничеството с българските правоохранителни служби е силно и дейността за противодействие на организираната престъпност получава пълна подкрепа от българското правителство и лично от министър-председателя Борисов. „Въпреки предизвикателствата на Брекзит, за оперативното сътрудничество в сектор „Сигурност“ трябва да направим всичко възможно, за да не позволим да пострада сигурността на европейските граждани“, подчерта на свой ред Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Цветанов се срещна със зам.-директора по международни въпроси на Националната агенция за борба с престъпността на Великобритания"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%b2-%d0%ba%d1%80%d0%b5%d0%bc%d1%8a%d0%bb-%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d1%89%d0%b5-%d1%81%d0%b5-%d1%81/", "text": "Съветникът в Кремъл Юрий Ушаков съобщи, че президентът на Русия Владимир Путин и неговият американски колега Доналд Тръмп ще се съберат в трета страна, като датата на срещата им ще бъде обявена скоро, предаде АФП. „Мога да кажа, че е постигнато разбирателство да се проведе среща на високо равнище. Ние дори се съгласихме за времето и мястото ѝ и ще ги обявим утре с нашите колеги утре“, заяви Ушаков след днешната среща между Путин и съветника в Белия дом за национална сигурност Джон Болтън. Той уточни, че срещата ще се проведе в „трета страна“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Съветник в Кремъл: Путин и Тръмп ще се срещнат в трета страна"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-62-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b7%d0%b0-%d0%bd%d0%b0/", "text": "След интензивни оперативно-издирвателни действия на полицейските служители, днес около обяд, е задържан извършител на тежко криминално деяние в с. Живково, предаде МВР. 62-годишният мъж бе обявен за общодържавно издирване на 20 юни, след сигнал от жител на селото, че е бил нападнат от него с метална тръба. Пострадалият е освидетелстван и разпитан в качеството на свидетел. С прокурорско постановление на извършителя е наложена мярка за неотклонение „задържане под стража“ за срок до 72 часа. Действията по разследването продължават под наблюдението на Софийска окръжна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Задържаха 62-годишен мъж, издирван за нападение с метална тръба"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd-%d1%86%d0%be%d0%bd%d0%b5%d0%b2-%d0%b2%d0%be%d1%82%d1%8a%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d0%ba%d1%8a%d0%bc-%d0%ba%d0%b0/", "text": "Вотът на недоверие към кабинета е уместен и справедлив и ще го подкрепим. Можеше да бъде и по-рано. Това заяви пред   депутатът от ДПС Йордан Цонев. Виждаме сериозни пробиви в сигурността в страната, каза той. Той изброи случаите на избягали затворници, проблемите с битовата престъпност, проблемите на Летище София, които по думите му ни пречат за Шенген, както и скандалът с даването на българско гражданство на чужди граждани. Цонев обясни, че става дума за дадено българско гражданство на чужденци, които са издирвани по различни криминални причини. Според него това е скандал с европейски мащаби. „ДПС се занимава със случая от месец март, когато един френски журналист изнесе данни за сериозни злоупотреби в тази област, подплатени със свидетелски показания на хора, работили в агенциите, които се занимават с това”, посочи депутатът от ДПС. „Има данни за злоупотреба с власт, за корупция в особено големи размери. Според това, което изнесе френският журналист, според свидетелските показания, до които той се е добрал, са замесени националистическите партии”, допълни той. Още утре ДПС ще внесе искане за създаване на временна парламентарна анкетна комисия за изясняване на този случай. „Това, освен че петни сериозно държавата ни, отдалечава Шенген да го гледаме „през крив макарон”, подчерта той. За нас особен проблем в националната сигурност е създаването на разделителни линии в обществото, каза още Йордан Цонев. Езикът на националистите, който ГЕРБ много упорито повтаря и подкрепя, създава напрежение между различните етноси и религии, подчерта той. Цонев даде за пример гласуваното от Общинския съвет в Стара Загора, където ГЕРБ има пълно мнозинство, решение, с което премахна арабските имена топоними на различни местности. „Задава се въпросът, след като в България над 10% от населението са мюсюлмани, след като има толкова много етнически турци, след като има хора с имена Ахмед, защо да няма Ахмед баир или Мехмед чешма. Това тях ги обижда. Те питат: Нашето име неблагозвучно ли е, ние не сме ли български граждани?”, отбеляза Цонев. „Хората питат, не им е безразлично това, което става”, категоричен беше той. „Да не уйдисваме на акъла на една шепа патриоти на маса да правят глупости”, призова Цонев. Според него управлението заслужава всеки вот по всяка тема. „ГЕРБ управлява вече три мандата с аритметични мнозинства. Аритметичните мнозинства водят до незавършени мандати, и този  ще завърши така”, прогнозира депутатът от ДПС. „ГЕРБ не намират смелост, когато поемат мандата, да съставят кабинет, който да извърши програмна революция в България, да направи всички реформи, от които хората имат нужда”, смята Цонев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Йордан Цонев: Вотът на недоверие към кабинета е уместен и справедлив"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f%d1%82%d0%b0-%d0%b2-%d0%b3%d1%8a%d1%80%d1%86%d0%b8%d1%8f-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bc%d0%b0%d0%b3%d0%b8/", "text": "Водни потоци, кал и повлечени от водата материали са прекъснали движението по магистралата от Атина в посока Коринт на около 30 километра от гръцката столица малко преди 16 часа, съобщава “Прото тема”. Опашката от блокирани превозни средства е повече от един километър. Служители на противопожарната служба и на пътните управление се опитват да разчистят пътя и да освободят блокираните автомобили. Обилните дъждове засегнаха по-голямата част от континентална Гърция, като най-сериозна остава обстановката в Мандра, област Атика. Наводненията предизвикаха големи затруднения и в Халкидики. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Наводненията в Гърция затвориха магистралата Атина – Коринт"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%ba%d0%be%d0%bd%d1%86%d0%b5%d1%81%d0%b8%d1%8f%d1%82%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d0%be%d0%b1/", "text": "Служебното правителство спря процедурата Нов опит да се даде летище София на концесия предприе правителството. На заседанието си вчера кабинетът одобри решението на транспортния министър Ивайло Московски за откриване на процедура по търсене на кандидати. Припомняме, че процедурата беше спряна от служебното правителство на Огнян Герджиков. В началото на годината обаче Московски обяви, че концесията ще тръгне до края на българското европредседателство. Пpи първото обявяване на процедурата държавата поиска бъдещият концесионер да плати първоначална сума от 550 милиона лева, като 480 млн. лв. от тях трябваше да отидат за покриване на дълговете на БДЖ. Отделно новият стопанин трябваше да внася годишно концесионна такса от минимум 9,9 млн. лв. Кандидатите трябваше да направят и инвестиции в аерогарата, като те не биваше да са по-малко от 306 млн. лв. Общата очаквана финансова полза за държавата за целия 35-годишен период на концесията бе изчислена на 2,67 млрд. лв. Сега обаче тези параметри най-вероятно ще бъдат променени. От транспортното министерство уточниха за “Труд”, че новите изисквания ще бъдат съобразени с анализа, който ведомството поръча на Световната банка и Европейската банка за възстановяване и развитие. Какви ще са те ще стане ясно в края на седмицата, след като решението на Министерски съвет за стартиране на процедурата бъде обнародвано в Държавен вестник, обясниха от ведомството. Сред кандидати за концесионери на столичното летище се спрягаха операторът на аеропорта в Манчестър, този на летището в “Ататюрк” в Истанбул, германската Fraport, която оперира летищата във Варна и Бургас и още една турска фирма – Limak, която е в обединението, изграждащо ново огромно летище на мегаполиса край Босфора. Компанията Манчестър Еърпорт Груп също прояви интерес при предишната процедура. Именно по настояване на британците правителството удължи срока за подаването на оферти, преди в крайна сметка търгът да бъде прекратен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Пуснаха концесията на летище София (обзор)\t\t\t"}
{"url": "https://trud.bg/%d0%b4%d0%b0%d0%bd%d1%81-%d1%81%d0%bf%d1%80%d1%8f%d0%bb%d0%b0-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8-%d1%81%d0%b4%d0%b5%d0%bb%d0%ba%d0%b8-%d0%b7%d0%b0-%d0%b1%d0%bb%d0%b8%d0%b7%d0%be-2/", "text": "Финансови операции за близо 2 милиона евро са били спрени от ДАНС през миналата година. Това става ясно от отчет за работата на финансовото разузнаване към агенцията през 2017 г. Общо 3066 уведомления за съмнителни операции са постъпили в институцията, като 80 процента от тях били от банки. В доклада е записано, че чужди служби са отправяли запитвания за “ноторно известни лица (български граждани)”, които имат бизнес с офшорни компании. От ДАНС отчитат, че нараства броя на запитванията за  наредени с измама преводи от чуждестранни физически и юридически лица към сметки, разкрити в България. В някои от случаите ставало въпрос за пари от “пирамиди”, телефонни измами и трафик на хора.", "date": "2018.06.27", "title": " ДАНС спряла финансови сделки за близо 2 милиона евро"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b8-%d1%82%d0%b0%d0%bb%d0%b0%d0%bd%d1%82%d0%b8-%d0%bd%d0%b0-%d1%81%d1%80%d0%b5%d0%b1%d1%8a%d1%80%d0%bd%d0%b0-%d1%8f%d0%bd%d1%82%d1%80%d0%b0/", "text": "„Hermannshtadtfest” е поредното голямо завоевание в географията на международния конкурс за млади попизпълнители „Сребърна Янтра“ . От 22 до 24 юни България беше представена в 6 -то издание на фестивала в гр. Сибиу, Румъния от Габриела Йорданова и Ивета Петрова – селекционирани като лауреати на великотърновския конкурс. “15-годишната русенка Габриела Йорданова, позната като българската представителка на Детската Евровизия`2015, не остави никакви съмнения в жури и публика още при излизане на сцената в Сибиу. Габи демонстрира завидна техника, много стил и харизматично присъствие и получи заслужено най-високите оценки в целия конкурс. Така логично тя грабна Голямата награда на „Hermannshtadtfest” 2018”, сподели директорът на МК „Сребърна Янтра“ и член на международното жури в Сибиу Румяна Начева. 17-годишната Ивета Петрова също защитила избора да представи страната ни с отлично изпълнение и към първата награда в най-голямата възрастова група 16-19 години, младата габровка прибавила и специален приз на румънската звезда Стела Енаке, член на международното жури. Габриела Йорданова и Ивета Петрова получили и покани за участие в друг международен конкурс в Румъния през септември. „Гран при и първо място е най-доброто, което можем да спечелим с двама участници от един конкурс! Много съм доволна от представянето на нашите момичета. „Hermannshtadtfest” е най-новото завоевание на географската карта на „Сребърна Янтра“. За първи път нашата селекция стъпи в Сибиу – културна столица на Европа през 2007 г., но със сигурност няма да бъде за последно. Догодина Габи Йорданова е поканена да направи рецитал, а аз ще имам честта отново да бъда член на журито за България. Тази есен пък във Велико Търново ще видим и чуем лауреати на „Hermannshtadtfest” на 16-я международен конкурс „Сребърна Янтра“. Искам да благодаря на двете вокални педагожки, работещи съответно с Габи и Ивета – Мишел Танев в музикалното училище в Бургас и Ценка Горалова от Севлиево. Благодарност и за подкрепата на родителите, без която участията навън са невъзможни“ , сподели след завръщането си от Румъния Румяна Начева. Паралелно със състезателната програма, участниците в „Hermannshtadtfest” от Унгария, Молдова, Румъния и България имали възможност да разгледат невероятно красивия град Сибиу – най-богатия в пряк и преносен смисъл от 7-те града в Трансилвания, основани от германски заселници още в далечната 1190 г. Тук все още се говори повече на немски, отколкото на румънски език. Градът е истински рай за туристите, потънал в зеленина и цветя. И макар че е бил културна столица на Европа през 2007 г., и днес направеното преди десет години респектира. Hermannshtad е немското име на Сибиу. Всъщност, това име е и запазената марка на всички сувенири и всичко останало от този приказнокрасив град. „Щастлива съм, че „Сребърна Янтра“ и „Hermannshtadtfest” се побратимихме. Така два силни музикални фестивала и два красиви исторически града – Велико Търново и Сибиу, ще вървим заедно напред в утвърждаване на младите таланти и хубавата музика“, каза в заключение Румяна Начева, която е директор на великотърновския музикален форум. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Музикални таланти на „Сребърна Янтра“ с пълен триумф на международен конкурс в Сибиу\t\t\t"}
{"url": "https://trud.bg/%d0%bd%d0%b5-%d0%b8%d1%81%d0%ba%d0%b0%d0%bc%d0%b5-%d0%bf%d0%be%d1%80%d0%b5%d0%b4%d0%bd%d0%be%d1%82%d0%be-%d0%bc%d1%8a%d1%80%d1%82%d0%b2%d0%be-%d1%81%d0%b8%d1%82%d0%b8/", "text": "Бъдещите зони за небостъргачи в София ще функционират 24 ч., ще има офиси, жилища и места за забавления. „Нямаме желание да създадем поредното мъртво сити в Европа. Ако трупаме офис сгради на едно място, не означава, че те ще бъдат изпълнени с функции“, коментира пред „Труд“ главният архитект на София Здравко Здравков. Къде ще са сититата на София предстои да бъде посочено в Общия устройствен план на града. Ще бъде урегулирано и разпределянето на строителството в тях, така че да са многофункционални. Това би могло да стане със законови промени. Целта е тези райони да не се превърнат в пълни с офиси мъртви зони, които не функционират след 19 ч., а да има и други видове здания. „Моделът за изграждане на ситита от европейските градове през 70-те години, през 21 век се оказва неработещ, защото създаването на монофункционални ситита ги обрича на обезлюдяване. Най-важната ни задача е да намерим място перфектно обезпечено с транспортни връзки и инженерно обслужване. Другото важно нещо е да направим правилния микс от функции, така че то да живее 24 часа. Защото когато се създаде един комплекс от високи сгради който се освобождава в 19 ч. нощно време той става изключително опасен“, каза Здравков. Голяма част от съществуващите и планирани бизнес сгради в София са около „Цариградско шосе“, заради лесния достъп до тях. Строят се много офиси и близо до метроспирките. „До края на 2018 в София се очаква да се завършат 17 мащабни офис обекта между които и най-високите сгради в страната (Sky Fort и Millenium Tower)“, твърдят експертите от „Визия за София“. В момента главният архитект Здравко Здравков участва заедно със столичният зам-кмет Евгени Крусев в дискусия на тема “Небостъргачи и придвижване” в галерия „Структура“ в столицата. Тя е част от първото издание на “Диалози за София” и част от процеса по създаване на споделена и дългосрочна стратегия за развитие на града – Визия за София. Междувременно, заради забавяне на административни процедури, правителството удължи срока за изпълнение на комплекса „Гранд Каньон-София“ с две години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Главният архитект на София Здравко Здравков пред “Труд”: Не искаме поредното мъртво сити\t\t\t"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%82%d1%80%d1%83%d0%b4%d0%be%d0%b2%d0%b0-%d0%b7%d0%bb%d0%be%d0%bf%d0%be%d0%bb%d1%83%d0%ba-2/", "text": "47-годишен работник е починал след трудова злополука в предприятие за производство на мебели в Ловеч, информира  Работникът е бил притиснат от мотокар на товарна рампа в предприятието. Починал е в болницата, вследствие на множеството травми, събощи директорът на Инспекцията по труда в Ловеч Митко Митев. “Не е мотокарист и не е имал правоспособност да управлява мотокара. На инцидента няма пряк свидетел”. Записите от охранителните камери са показали, че починалият работник е обикалял около мотокара, който в един момент се е задвижил. “По-късно други работници са го открили притиснат зад мотокара”. Проверка на Инспекцията по труда е установила, че мотокарът е неизправен. Освен това в предприятието не е имало човек, който притежава свидетелство да го управлява. На управителя на фирмата ще бъдат съставени актове за установените нарушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Работник загина при трудова злополука в Ловеч"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b2%d0%be%d0%b4%d0%b0%d1%82%d0%b0-%d0%b2-%d0%bd%d1%8f%d0%ba%d0%be%d0%b8-%d1%87%d0%b0%d1%81%d1%82%d0%b8-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2/", "text": "На 28.06.2018 г. от 09:00 до 18:00 часа ще бъде нарушено водоподаването по улица „Марица, в участъка от бул. „Димитър Солунски“ до ул. „Босилек“ в Благоевград. Причината е смяна на водопровод. Дейностите са свързани с реализация на обект „Благоустрояване улица Марица“, част от проект „Благоустрояване на градската среда“. Община Благоевград апелира жителите да проявят разбиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Спират водата в някои части на Благоевград утре"}
{"url": "https://trud.bg/%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d0%ba%d0%b8%d0%b1%d0%b5%d1%80%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%b5-%d0%b7%d0%b5%d0%bb%d0%b5%d0%bd/", "text": "Законопроектът за киберсигурност ще регулира мрежовата и информационната сигурност на администрацията, както и изискванията тя да осигурява и отговаря за сигурността и използваните от нея информационни системи. Това заяви народният представител от ГЕРБ-Бургас Иван Вълков при представяне на Доклада на Комисията по транспорт относно гласувания в сряда на първо четене Закон за киберсигурността. “По този начин ще бъде осигурена адекватна защита и трансфер на лични данни, което е крайно необходимо, за да заработи електронното правителство и административната реформа, така, както всички си го представяме“, добави Вълков. Законът бе внесен от Министерски съвет като компетентни органи по него са МВР, Агенция „Национална сигурност“, Министерство на транспорта и ДА „Електронно управление“. Текстовете въвеждат изпълнението на Директива на ЕС 2016/1148, с която ще се уеднаквят националните с европейските процедури за намаляване на бюрокрацията при взаимодействието им. Ще се въведе и формуляр за докладване на инциденти, с който държавните органи да изискват помощ при нужда. Съвет по киберсигурността ще бъде създаден като консултативен орган на МС, а премиерът ще назначава национален координатор по киберсигурността. Другите две компетентни институции ще бъдат Национално единно звено за контакт и Национален екип за реакция при инциденти в киберсигурността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Законът за киберсигурността е „зелена светлина“ за бърз обмен на данни"}
{"url": "https://trud.bg/%d0%be%d0%b1%d1%83%d1%87%d0%b8%d1%85%d0%b0-265-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%bd%d0%b8-%d0%b7%d0%b0-%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%b8-%d0%b3%d0%be%d1%82/", "text": "265 безработни от Варненска област са завършили курсове за камериери, готвачи, сервитьори и администратори, като 130 веднага са си намерили работа, съобщиха от Регионалната служба по заетостта. Оттам отчетоха, че в края на май нивото на безработица в региона е паднало до 3,5%, а във Варна – до 2,1%. 1579 души, регистрирани в бюрата по труда, са си намерили препитание в последния месец от пролетта, като всеки трети нает е бил над 50 г., а близо 17% – до 29 г. Договори са получили и 88 души, които повече от 1 г. неуспешно са си търсили работа. По традиция най-много персонал са търсили работодатели от туризма и търговията, а за всяко свободно място са се конкурирали по двама души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.27", "title": " Обучиха 265 безработни за камериери, готвачи и сервитьори\t\t\t"}
