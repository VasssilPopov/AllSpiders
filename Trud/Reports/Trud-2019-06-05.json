{"url": "https://trud.bg/%d0%b8%d0%b7%d0%be%d1%81%d1%82%d0%b0%d0%b2%d0%b5%d0%bd-%d0%bf%d0%b0%d0%ba%d0%b5%d1%82-%d0%b2-%d0%b3%d1%80%d0%b0%d0%b4%d1%81%d0%ba%d0%b0%d1%82%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%bd/", "text": "Не е открито опасно съдържание в изоставен пакет в района на чешмата в Градската градина на София, за който бе съобщено в полицията малко след 19.00 часа. Това съобщиха от пресслужбата на МВР. Мястото е било временно заградено до пристигането на специализиран екип, който е обезопасил кашона. При проверката, приключила към 19.40 часа са намерени пакетирани изоставени лични вещи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Изоставен пакет в Градската градина на София вдигна полицията на крак, не са открити опасни предмети"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%b1%d0%bb%d1%8a%d1%81%d0%bd%d0%b0%d0%bb-%d0%b8-%d1%83%d0%b1%d0%b8%d0%bb-15-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87/", "text": "Шофьорът, който на 31 май блъсна и  а столичния бул. „Цар Борис III“, не е задържан. Той е останал на мястото на тежката катастрофа, но поради здравословен проблем е бил транспортиран в лечебно заведение. Това съобщи пред   зам.-градският прокурор на София Зорница Таскова. Инцидентът стана край трамвайната спирка на булеварда при кръстовището с ул. „Нишава“ на 31 май около 17.20 часа. 15-годишният Никола е пресичал, когато е пометен от идващия лек автомобил „Ауди“. Ударът е бил толкова силен, че тялото на момчето е било изхвърлено през оградата на трамвайната спирка. Прокурор Таскова уточни, че пробата с дрегер на водача за алкохол и наркотици е била отрицателна, като все още се очакват резултатите от назначената химическа експертиза. Не са готови и останалите експертизи по случая, които трябва да покажат с каква скорост се е движила колата, както и дали ученикът е пресичал по пешеходната пътека, но при червен светофар. „Досъдебното производство е в начален етап, провеждат се разпити“, каза още зам.-градският прокурор. От държавното обвинение отказаха повече подробности по случая, за да не бъде попречено на разследването. Живеещи в района на катастрофата обаче вече внесоха подписка в Столична община с искане за обезопасяване на пешеходната пътека. Хората настояват за изграждане на повдигната пешеходна пътека, удължаване на зеления сигнал на светофара и ограничаване на скоростта в този участък. Сред подписалите се над 1200 души е и майката на загиналия Никола – Галя Димитрова. След като се е подписала, почернената майка е написала: „Моля ви, не позволявайте още деца да загинат тук“. „За последния месец или два са станали три много тежки катастрофи, точно на този светофар. Ние всеки ден пресичаме и всеки един от нас се пита дали ще стигне жив до другата страна. Колите преминават и на червен сигнал, преминават с много висока скорост, вечер става много страшно“, каза пък инициаторката на подписката Диана Димитрова. По думите й, зеленият сигнал за пешеходците е много кратък и докато човек стигне до тротоара, светофарът вече показва червен сигнал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Шофьорът, блъснал и убил 15-годишно момче в София, не е задържан"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d0%b8%d1%8f-%d0%bd%d0%b8-%d0%bf%d0%be%d1%80%d1%8f%d0%b7%d0%b0-%d0%b7%d0%b0-%d1%88%d0%b5%d0%bd%d0%b3%d0%b5%d0%bd-%d0%be%d0%b1%d0%b7%d0%be%d1%80/", "text": "Нужно е България да покрие още критерии, за да бъде приета в Шенген. Това стана ясно след срещи на министъра на външните работи на Кралство Нидерландия Стеф Блок с премиера Бойко Борисов и външния ни министър Екатерина Захариева. “Чухме за желанието за Шенген, но надявам се, че ще разберете, че народът на Холандия знае за големия брой мигранти, които стигат до нашата държава и трябва да се увери в безкомпромисния контрол на границата преди да допуснем България в Шенген”, категоричен беше Блок. Той уточни, че Борисов му е показал снимки от оградата по границата, но това не било достатъчно. “Трябва да има по-стриктна система свързана с граничния контрол – как се справя правителството с корупцията, с трафика на хора”, допълни Блок. Коментарът му бе след разговор с премиера, в който Борисов изтъкна, че присъединяването към Шенгенското пространство и към еврозоната са сред основните приоритети на страната ни и подкрепата на Нидерландия е ключова. Борисов допълни, че запазването на целостта на Шенгенското пространство изисква последователни усилия в две ключови области – засилване на контрола върху външните ни граници и подобряване на функционирането на системата за предоставяне на убежище. В разговора беше отбелязан и напредъкът на България по реформите в рамките на Механизма за сътрудничество и оценка.  “Оценяваме доброто сътрудничество с Европейската комисия по този въпрос и очакваме от нашите европейски партньори също да оценят нашите добри резултати”, каза Борисов. Премиерът допълни, че е важно Нидерландия да остане водещ инвеститор в страната ни. През 2018 г. стокообменът между двете страни е 1.994 млрд. евро. Износът за Нидерландия е 774.3 млн. евро, което бележи ръст с 17.1% спрямо 2017 г. Вносът е 1,220 млрд. евро, което с 9.8% повече. За периода 1996-2018 г. преките инвестиции от Нидерландия в България са 7.8 млрд. евро, с което страната се нарежда на първо място по размер на ПЧИ в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Холандия ни поряза за Шенген (обзор)\t"}
{"url": "https://trud.bg/%d0%b8%d0%bb%d0%ba%d0%b5%d1%80-%d0%ba%d0%b0%d0%bb%d0%b5%d0%bb%d0%b8-%d0%b8%d0%b7%d0%b1%d0%b8%d1%80%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b5-%d1%80%d0%be%d0%bb%d0%b8/", "text": "Илкер Калели е изправен пред избора на две роли, които му предлагат две продуцентски къщи за новия телевизионен сезон 2019-2020 г. Актьорът, познат в България от „Тайни“, е поставен пред трудната дилема, тъй като компания O3 Medya му предложи главната мъжка роля в новата драма „Непознатия“ , който ще се излъчва по ShowTV и ще бъде по сценарий на Дениз Акчай, работила досега по „Истанбулска невеста“. Второто примамливо за Калели предложение е от компания Most Production, която подготвя ново обещаващо заглавие, базирано на действителен случай от 70-те години на миналия век, в центъра на което стои един от легендарните по това време прокурори в Турция. Какъв избор ще направи Илкер, който за последно се снима в интернет-сериала „Дъно“ през пролетта на 2018 г., предстои да разберем.", "date": "2019.06.05", "title": " Илкер Калели избира между две роли"}
{"url": "https://trud.bg/%d0%b7%d0%b5%d0%bb%d0%b5%d0%bd%d1%81%d0%ba%d0%b8-%d0%bf%d1%80%d0%b8%d0%b7%d0%be%d0%b2%d0%b0-%d0%b5%d1%81-%d0%b8-%d1%81%d0%b0%d1%89-%d0%b4%d0%b0-%d1%80%d0%b0%d0%b7%d1%88%d0%b8%d1%80%d1%8f%d1%82-%d1%81/", "text": "Президентът на Украйна Владимир Зеленски е заявил по време на срещата си с председателя на Европейския съвет Доналд Туск в Брюксел, че е необходимо да се разширят санкциите на Европейския съюз срещу Русия, предава ТАСС. „Изказах благодарност за неизменната позиция на ЕС в подкрепа на Украйна и призовах за бъдеща консолидация на взаимните усилия и разширяване на санкционните мерки, за да върнем мира“, заяви държавният глава на съвместна пресконференция с Туск. „Също така обсъдихме ситуацията с незаконно задържаните в Русия граждани на Украйна, включително 24 военни моряци и нашите общи усилия в борбата за тяхното освобождение“. Като част от първото си официално посещение в Брюксел, Зеленски вече се срещна с председателя на Европейската комисия Жан-Клод Юнкер, лидера на дипломацията на ЕС Федерика Могерини и генералния секретар на НАТО Йенс Столтенберг. Освен това Зеленски бе поканен на вечеря в американското посолство с участието на американския президентски съветник Джаред Къшнър и енергийния министър Рик Пери. На пресконференцията в Брюксел Зеленски постави сред най-важните си задачи борбата с „агресията на Русия“ и възстановяването на политическата система, включително преодоляване на корупцията. „Предсрочните избори за Върховната Рада, инициирани от мен, са предназначени да ускорят процеса на презареждане на политическата система на Украйна, следователно, важен фокус на нашата работа ще бъде да се засили борбата с корупцията, да се осигури ефективната работа на антикорупционните органи“, каза Зеленски. Също така виждам сред ключовите си приоритетни задачи противодействието на руската агресия“. На състоялата се преди това среща с Туск украинският президент също е свързал курсас на Украйна към ЕС с противодействието на „руския авторитаризъм“. „Украйна в ЕС – това е смъртта на руския имперски проект. Нещо повече, това е мощен удар по руския авторитаризъм, път към демократическите промени в Русия и на цялото постсъветско пространство“, цитира Зеленски в „Туитър“ администрацията на държавния глава на Украйна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Зеленски призова ЕС и САЩ да разширят санкциите срещу Русия"}
{"url": "https://trud.bg/%d0%b0%d0%ba%d0%b0%d0%b4-%d0%bb%d1%8e%d0%b4%d0%bc%d0%b8%d0%bb-%d1%81%d1%82%d0%b0%d0%b9%d0%ba%d0%be%d0%b2-%d0%b0%d0%bf%d0%bb%d0%be%d0%b4%d0%b8%d1%80%d0%b0-%d0%b8%d0%ba%d0%b0%d1%80-%d0%be/", "text": "Филмът разказва за историята на самоук откривател  Гостите в препълнената зала на Дома на киното в София, сред които бяха доайенът на българското кино – академик Людмил Стайков, ректорът на НАТФИЗ – проф. Станислав Семерджиев и много дейци и любители на киното аплодираха дебюта като режисьор на колегата от “Труд” – Емил Спахийски – документалната лента “Икар от Кочериново”. Филмът разказва историята на самоукия откривател и изобретател от Кочериново – Николай Поповски. През 1991-а полита първият и единствен успешен модел на български хеликоптер, дело на мечтателя от полите на Рила. В продължение на близо 10 г. Николай събира и произвежда части на конструирания от него вертолет. Филмът е подкрепен от Националния филмов център. Продуцент е Катя Тричкова, оператор Кирил Проданов, а уникалната музика е на Георги Стрезов.", "date": "2019.06.05", "title": " Акад. Людмил Стайков аплодира „Икар от Кочериново”\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b5%d1%80%d0%b8%d0%ba-%d1%80%d1%83%d0%b1%d0%b8%d0%bd-%d0%bd%d0%b0/", "text": "Американският посланик Ерик Рубин изрази надежда, че преговорите за изтребителите Ф-16 ще приключат бързо. Коментарът му идва след като във вторник Конгресът на САЩ даде разрешение България да закупи изтребители Ф-16 при таван на сделката от близо три милиарда лева. “Надяваме се на бързо приключване на преговорите, след като вече имаме одобрението на Конгреса, зависи от българското правителство да постигне споразумение. Надяваме се да е скоро”, каза Н. Пр. Ерик Рубин. Той отбеляза, че усилено се работи, за да има споразумение, което да е приемливо и за двете страни. В момента тече двуседмичен срок, в който американското правителство ще предостави на българската страна проект на договор.", "date": "2019.06.05", "title": " Американският посланик Ерик Рубин: Надявам се преговорите за Ф-16 да приключат бързо"}
{"url": "https://trud.bg/%d0%bd%d0%b0%d0%b4-402-%d1%85%d0%b8%d0%bb-%d0%b4%d0%b5%d1%82%d1%81%d0%ba%d0%b8-%d0%b7%d1%8a%d0%b1%d0%b8-%d0%bb%d0%b5%d0%ba%d1%83%d0%b2%d0%b0%d0%bd%d0%b8-%d0%b7%d0%b0-7-%d0%b3/", "text": "Прегледани са били 114 хил. малчугани от 28-те области на страната Силанти, предпазващи от кариеси, са били поставени на над 402 хил. детски зъби в от 2011 г. до 2018 г. в рамките на Национална програма за профилактика на оралните заболявания при деца от 0 до 18 години. Манипулациите са извършени на малчугани във възрастовите групи 5-8 години. За посочения период са били прегледна общо 114 705 деца от всички 28 области на страната. Това съобщи здравният министър Кирил Ананиев по време на среща с президента на Световната дентална федерация д-р Катрин Кел, изпълнителният директор на федерацията Енцо Бондиони и председателят на Българския зъболекарски съюз д-р Николай Шарков. Министър Ананиев посочи, че за четири години бюджетът за дентални дейности е бил увеличен с 47 млн. лв. до 167 млн. лв. през 2019 г. година. Част от акцентите по време на срещата са били състоянието и развитието на денталната помощ в България, както и дейностите, които попадат в обхвата на задължителното здравно осигуряване и са покривани от НЗОК; средствата, които здравната каса ежегодно отделя за дентално здраве; нуждата от повишаване информираността на населението за различните аспекти на профилактиката на оралните заболявания. По време на срещата е бил обсъден и предстоящият Национален конгрес, организиран от Българския зъболекарски съюз, който е част от програмата за Продължаващо медицинско обучение на Световната дентална федерация.", "date": "2019.06.05", "title": " Над 402 хил. детски зъби лекувани за 7 г.\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bd%d0%b7%d0%be%d0%ba-%d1%82%d0%b0%d0%b7%d0%b8-%d0%b3%d0%be%d0%b4%d0%b8%d0%bd%d0%b0-%d1%81%d0%b0-%d0%be%d1%82%d0%bf%d1%83%d1%81%d0%bd%d0%b0%d1%82%d0%b8/", "text": "Здравната каса е отпуснала повече пари за тази година на болниците за броя болни, отколкото през 2018 г. Това каза шефът на НЗОК д-р Дечо Дечев пред БТВ. Моята теза я потвърждават цифрите, ако говорим за онкология, броят на пациентите, които са обслужени, за които касата е платила, е с 500 по-малко, отколкото миналата година за същия период. В същото време средствата, които са отделени като бюджети на болниците за броя болни, е с минимум 8% на всяка болница повече, отколкото миналата година, обясни Дечев. Според него проблемите в сектора се получават, тъй като директори на болници пренасочват средствата в дейности, които имат по-голям профит и при провеждане на такива политики в тези здравни заведения има проблеми. „Касата не може да провери това, тя има ангажимент да подсигури бюджетите на болниците, за които е сключен договор. А моята теза я потвърждават числата, а този, който трябва да провери, е собственикът на болниците“, добави още той. Дечев коментира още, че проблемите в здравеопазването се появяват, понеже прекалено са се забавили действията от страна на здравното министерство като реакция на начина, по който се управляват болниците, в които има проблеми. „Отдавна трябваше да има кадрово решение“, смята още директорът на касата. По темата за лекарствата и дали ги има на пазара, или не, НЗОК не може да отговаря, защото тя го заплаща, но дали лекарството е на пазара, или липсва, това е единствено право на този, който го произвежда, обясни Дечев. По думите му популистките изказвания, че у нас са най-евтините лекарства довеждат до изкривяване на реалността, което води до това, че не се позволява увеличаване на цената на дадено лекарство и производителят е длъжен да го изтегли от пазара, това все пак е бизнес, добави той. Той поясни, че има механизъм да бъде доставен даден медикамент, но трябва да се приведе в действие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Шефът на НЗОК: Тази година са отпуснати повече пари, отколкото през 2018 г."}
{"url": "https://trud.bg/%d0%b8%d1%81%d0%ba%d0%b0%d1%82-%d0%be%d0%b4%d1%8a%d1%80%d0%b6%d0%b0%d0%b2%d1%8f%d0%b2%d0%b0%d0%bd%d0%b5-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%bf%d0%bb%d0%b0%d0%b6%d0%be%d0%b2%d0%b5/", "text": "Всички плажове, които са частна собственост в резултат на заменки или по силата на други разпоредби, да бъдат одържавени. За това настояват представители на туристическия бранш. Предложените промени в Закона за черноморското крайбрежие са противоконституционни, пишат в становище до парламента и Министерството на туризма от Българската асоциация за алтернативен туризъм и Българската асоциация на туроператорите и туристическите агенции. Те предлагат държавата да стимулира инвестициите в модерни къмпинги по Черноморието, вместо да се налагат санкции за хавлии върху дюните. От асоциациите смятат, че не бива да има забрана заведения и къщи за гости край плажа да дават плажни принадлежности безплатно срещу консумация на своите клиенти. Да не се отдават на концесия ивици в защитени територии, за да може на тях да се плажува “природосъобразно”, искат още туроператорите.", "date": "2019.06.05", "title": " Искат одържавяване на всички плажове"}
{"url": "https://trud.bg/%d0%bd%d0%b0%d0%bf-%d0%bf%d1%80%d0%be%d0%b4%d0%b0%d0%b2%d0%b0-%d0%bc%d0%b0%d1%80%d0%ba%d0%b0%d1%82%d0%b0-%d0%b1%d0%b3%d0%bd%d0%b5%d1%81/", "text": "Националната агенция за приходи (НАП) обяви търг с тайно наддаване за търговската марка “БГНЕС”. Продава се и търговската марка, изписана на латиница – “BGNES”. Началната цена в търга е 30,5 хил. лв. До участие ще бъдат допуснати кандидатите, които дадат депозит в размер на 20%, или 6100 лв. Търговската марка е регистрирана за реклама, управление на търговски сделки, административна дейност, за използване в телекомуникации, образование, развлечение, спортна и културна дейност, проектиране и разработване на софтуер, става ясно от обявата на НАП. Огледът на документите ще се извършва всеки работен ден от 10 до 21 юни, от 9.30 ч. до 17.30 ч., след предварителна уговорка с публичния изпълнител. Офертите за участие в търга се подават в сградата на ТД на НАП София, от 10 до 21 юни, както и по пощата с клеймо до 21 юни.", "date": "2019.06.05", "title": " НАП продава марката „БГНЕС”\t"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d0%b2%d0%b5%d1%87%d0%b5-%d0%b8%d0%bc%d0%b0-%d0%b1%d0%b5%d0%b7%d1%81%d0%bf%d0%be%d1%80%d0%bd%d0%b8-%d0%b4%d0%b0%d0%bd%d0%bd/", "text": "Вече има безспорни данни, че Стоян Зайков е убиецът и на бившата си приятелка, и на роднината от квартал „Полето“ на Костенец. Това каза главният секретар на МВР Ивайло Иванов по време на изслушването си във вътрешната комисия, предаде БНР. Ивайло Иванов отчете, че полицията не е имала съществени слабости, въпреки че търсенето на Зайков продължи 20 дни. „Съжалявам, че Зайков се самоуби и не можахме да си проведем процесуално-следствените действия с него – съответните беседи. Защото и за нас, за превенция на един бъдещ вид такива престъпления, за да противодействаме на извършването им, трябва да знаем какво си мислят тези хора. Той от крадец стана двоен убиец“, каза Иванов. Вътрешният министър Младен Маринов отбеляза, че МВР се нуждае от техническо обновяване и внедряване на най-новите технологии, което да пести човешки ресурси. Ръководството на МВР не отговори колко е струвала 20-дневната акция по издирването на Зайков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Ивайло Иванов: Вече има безспорни данни, че Стоян Зайков е убил бившата си жена и роднината си"}
{"url": "https://trud.bg/%d0%b3%d1%83%d1%82%d0%b5%d1%80%d0%b8%d1%88-%d0%b8%d1%81%d0%ba%d0%b0%d0%bb-%d0%b4%d0%b0-%d0%bf%d1%80%d0%be%d0%b4%d0%b0%d0%b4%d0%b5-%d1%80%d0%b5%d0%b7%d0%b8%d0%b4%d0%b5%d0%bd%d1%86%d0%b8%d1%8f%d1%82/", "text": "Генсекът на ООН Антониу Гутериш обмислял да продаде резиденцията си в Манхатън, за да помогне на световната организация да преодолее сериозната бюджетна криза, предаде АФП. „Първото нещо, което направих след встъпването си в длъжност (през януари 2017 г.) бе да попитам дали мога да продам резиденцията”, споделя Гутериш. Но бързо разбрал, че няма правомощията да го стори. Става въпрос за 4-етажна къща в централен Манхатън, с градина и изглед към Ийст ривър, на стойност няколко десетки милиона долара. ООН е на червено с $1,5 млрд. в бюджета за миротворчески мисии и $492 млн. в редовния си бюджет.", "date": "2019.06.05", "title": " Гутериш искал да продаде резиденцията си"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d1%83%d1%87%d0%b5%d0%bd%d0%b8-%d1%87%d0%be%d0%b2%d0%b5%d1%88%d0%ba%d0%b0%d1%82%d0%b0-%d1%86%d0%b8%d0%b2%d0%b8%d0%bb%d0%b8%d0%b7%d0%b0%d1%86%d0%b8%d1%8f-%d0%bc/", "text": "Австралийски учени предупреждават, че ако не бъдат обуздани климатичните промени, човешката цивилизация може да изчезне към 2050 година, пише в. „Метро“. Според учени от Националния център за възстановяване на климата в Мелбърн, ако съвременното общество продължи да бъде зависимо от емисиите парникови газове, към 2050 година ще бъде премината критичната точка, след която няма връщане. Ще последва катастрофална поредица от неконтролируеми събития, които ще доведат до нашата гибел. По думите на авторите на доклада човечеството е изправено пред най-голямата си криза, която ще се окаже много по-сложна, отколкото сме си представяли. Ако продължим да живеем по същия начин, ще настъпи екологичен колапс. С него ще дойдат болестни пандемии, горещи вълни с летален изход и накрая – атомна война. Дори и да се постигнат целите на Парижката конференция за задържането на климатичното затопляне до 2 градуса по Целзий до края на века, положителните резултати могат да се окажат пренебрежими. Политиците продължават да хранят неоправдани надежди, тъй като нелинейните промени в глобалната околна среда неминуемо ще доведат до мащабни нелинейни събития в обществената тъкан. При този сценарий държавите ще бъдат сложени на колене пред непосилните предизвикателства и от пандемиите. Вътрешната спойка на нациите ще се пропука под тежестта на събитията – ръста на миграцията, кризата в земеделието и ограничения достъп до питейна вода. Потъването на обширни крайбрежни зони ще промени регионалната и националната идентичност на много народи. В тази обстановка въоръжените конфликти за ресурси ще станат неизбежни, което ще събуди призрака от ядрен конфликт. Според австралийските учени съвременното общество е тотално неподготвено за предизвикателствата, свързани с климатичните промени, чукащи на нашата врата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Според учени: Човешката цивилизация може да изчезне към 2050 година"}
{"url": "https://trud.bg/%d0%be%d1%82%d0%bb%d0%b8%d1%87%d0%b8%d1%85%d0%b0-vivacom-%d1%81-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%b8%d0%bd%d0%be%d0%b2%d0%b0/", "text": "VIVACOM беше отличена с най-авторитетната бизнес награда на Конфедерацията на работодателите и индустриалците в България в категория „Иновации“. На тържествена церемония в присъствието на висши представители на държавата и бизнеса снощи бяха раздадени призовете „КРИБ – Качество, Растеж, Иновации от България”. Наградата беше връчена на главния изпълнителен директор на компанията Атанас Добрев от вицепремиера Екатерина Захариева. КРИБ отличи VIVACOM заради позицията на телекома като доверен доставчик на пълно портфолио от решения за нуждите на всяко домакинство, бизнес или институция. Отчетен беше и фактът, че компанията работи усилено в последните години за развитието на технологии за умни градове, облачни услуги, модернизиране на учебния процес и други иновации, които реално подобряват  живота на хората. „Тази награда е доказателство, че благодарение на упорития ни труд постигаме високи резултати и се налагаме на пазара с иновативни продукти и решения, от които съвременният бизнес и общество имат нужда. Иновациите са движещата сила на телеком пазара и VIVACOM ще продължи не просто да следва глобалните тенденции, но да работи проактивно за развитието на продукти и решения, от които съвременният бизнес и общество имат нужда“, коментираха от VIVACOM.", "date": "2019.06.05", "title": " Отличиха VIVACOM с голямата награда за иновации на КРИБ"}
{"url": "https://trud.bg/%d1%82%d0%be%d0%bf%d0%bb%d0%be-%d0%b8-%d1%81%d0%bb%d1%8a%d0%bd%d1%87%d0%b5%d0%b2%d0%be-%d0%b2%d1%80%d0%b5%d0%bc%d0%b5-%d1%83%d1%82%d1%80%d0%b5-%d1%81%d0%bb%d0%b5%d0%b4%d0%be%d0%b1%d0%b5%d0%b4-%d1%81/", "text": "През нощта ще преобладава ясно време, с по-значителна облачност над Северозападна България и на места там ще превали. В утринните часове на места в низините и котловините ще се образуват мъгли. Утре ще е предимно слънчево, но отново около и след обяд ще се развива купеста и купесто-дъждовна облачност и на места в Западна и Централна България ще превали и прегърми. Ще духа слаб югозападен вятър. Ще е малко по-топло с максимални температури между 23° и 28°. Атмосферното налягане е близко до средното за месеца и слабо ще се повиши. Над Черноморието ще е предимно слънчево. Сутринта на места ще има краткотрайни мъгли. След обяд ще се развие купеста облачност и на отделни места по южното крайбрежие ще превали. Ще духа слаб южен вятър. Максималните температури на въздуха ще са 24-27°. Температурата на морската вода е 18-21°. Вълнението на морето ще е 1-2 бала. Над планините облачността ще е по-често значителна, след обяд в много райони – купесто-дъждовна. Ще има краткотрайни валежи и гръмотевични бури. Ще духа слаб запад-югозападен вятър. Максималната температура на височина 1200 метра около 18°, на 2000 метра – около 11°. В петък и събота вятърът ще се обърне от северозапад, ще бъде слаб. Валежите в западната половина от страната ще намалеят, но превалявания, придружени с гръмотевици ще има на изток, повече в североизточните райони; на отделни места в планините в следобедните часове също ще превали краткотраен дъжд. Ще се затопля и максималните температури в по-голямата част от страната ще са между 25° и 30°. В неделя вятърът ще бъде от север-североизток. Отново на повече места из страната ще има превалявания, придружени с гръмотевици, с по-голяма вероятност в Северна България, западната част на Горнотракийската низина и югозападните райони. Температурите съвсем слабо ще се понижат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Топло и слънчево време утре, следобед са възможни превалявания"}
{"url": "https://trud.bg/%d0%b4%d0%be%d1%86-%d0%b8%d0%b2%d0%b0%d0%bd-%d1%81%d1%82%d0%be%d0%b9%d0%bd%d0%b5%d0%b2-%d1%81%d0%bb%d1%83%d1%87%d0%b0%d1%8f%d1%82-%d0%bf%d0%b0%d0%b2%d0%bb%d0%be%d0%b2%d0%b0-%d0%b3%d0%b0/", "text": "Има ли юридически проблем в това, че водачът на евролиста Мария Габриел не иска да е евродепутат, предпочита да довърши мандата си на еврокомисар и на нейно място в Европейския парламент (ЕП) ще влезе Лиляна Павлова, която е седмата в листата на ГЕРБ? Въпросът предизвиква обществен интерес, още повече, че Габриел е вторият водач на листа, който решава да не отиде в ЕП на работа. Първи това направи първият в листата на ДПС Мустафа Карадайъ, а след него и вторият – Делян Пеевски. Разговаряхме за правните аспекти на техните действия с   – водещи специалисти по право на ЕС, преподаватели в Софийския университет. И двамата смятат, че съгласно правото на Европейския съюз въпросните политически рокади са допустими и нормални.   – Доц. Стойнев, има ли нещо неправомерно в това, че водачите на листите на ГЕРБ и ДПС – Мария Габриел, Мустафа Карадайъ и Делян Пеевски отстъпват местата си на следващите кандидат-евродепутати?  – Тук става дума за два отделни случая – този с г-жа Мария Габриел и този с г-дата Карадайъ и Пеевски. И в двата случая, понеже няма единна система, която да урежда изборите за членове на ЕП, субсидиарно се прилагат правилата на националната държава. Но има правно разграничение между слечая с г-жа Габриел и този с г-н Пеевски и г-н Карадайъ, защото те са различни от гледна точка на фактологията. Г-н Карадайъ и г-н Пеевски действат навреме, преди ЦИК да обяви кои са избраните евродепутати. За да възникне мандатът на евродепутата, е необходимо решение на съответния национален орган, с което да бъде установен изборният резултат на съответните политически партии, на базата на него да бъде осъществено разпределението на мандатите и да бъде определен поименният им състав. Това се случва с решението, което ЦИК взима. В случая и г-н Карадайъ, и г-н Пеевски, в периода между приключването на изборния ден, но преди постановяването на решението на ЦИК, са подали заявления да бъдат заличени от листите – това е нещо, което те в качеството си на кандидати могат да направят свободно. Така кандидатът, който се намира първи след тях в листата, заема водаческото място в нея. Въз основа на така сформираната нова листа, ЦИК определя кои са избраните кандидати. Друг е случаят с г-жа Габриел. – Изяснете от правна гледна точка и него.   – Г-жа Габиел беше избрана за член на ЕП и от този момент се оказа, че съвместява две длъжности – член на ЕП и член на Еврокомисията (ЕК). С оглед на невъзможността членовете на ЕК да изпълняват и друг национален или европейски мандат, започва да тече срок, в който тя трябва да предприеме необходимите действия, за да преустанови ситуацията си на несъвместимост. Това тя ще направи пред новосформирания ЕП. В момента, в който заяви своето желание, нашата ЦИК ще бъде известена по надлежен ред и ще трябва да постанови решение за попълване на мандата със следващия от листата на нейната партия, а това е г-жа Павлова. Тази ситуация не е нова за България. Имахме същата с г-жа Меглена Кунева, която предпочете да остане до края на мандата на комисията „Барозу“ комисар по защита на потребителите. И тогава нейното място като член на ЕП зае г-жа Антония Първанова. Ситуацията е проиграна. Затова на мен хипотезите, че е неправомерна, ми се сториха фейк. – Има жалби във Върховния административен съд (ВАС) срещу решенията на СИК да уважи заявленията на Карадайъ и Пееевски и да ги заличи от кандидатската листа, така че на техните места следващите от листата да бъдат обявени за избрани евродепутати. Образувани са дела.   – Ние в България, с извинение, не се славим с богата правна култура и можем да жалим абсолютно всичко по всички поводи. По всяка жалба се образува дело, после се преценява дали е допустима, или не. Ще изчакаме съдът да се произнесе. Но от гледна точка на правото на ЕС няма проблем. Въпросът е дали са спазени изискванията на българския избирателен кодекс, но по това ще се произнесат колегите конституционалисти. – Твърди се, че според акта за избиране на членове на ЕП и измененията му Лиляна Павлова не може да е такъв, понеже е член на националния парламент. Така ли е?   – Тя не може да бъде едновременно член на националния парламент и член на европейския парламент, да. Имаше такава съвместимост до 1992 г., но вече е забранена. В момента обаче, в който ЦИК пристъпи към определяне на избран нов член на ЕП на мястото на г-жа Габриел, г-жа Павлова, която в момента е член на българския парламент, ще трябва да избере в кое от двете качества ще бъде. Това не означава, че тя е предварително ограничена във възможността да бъде член на ЕП. Все още обаче оняма официално освобождаване на място от страна на г-жа Габриел – тя трябва да предприеме всички правни стъпки в ЕП и едва след това ЦИК да определи г-жа Павлова, която пък има срок, в който да избере дали ще бъде член на ЕП или на НС. Случаят с тях не е прецедент. Има примери в други държави, в които политици – действащи министър-председатели включително, са били водачи на листи и са се отказали от местата си. Например, в първите избори за ЕП министър-председателят на Франция Жак Ширак води листата на десницата, тя ги печели и той отстъпва мястото си на Симон Вейл, която встъпва в правомощията си и даже бива избрана за първи председател на ЕП.   – Доц. Захариева, лидерите на ДПС Карадайъ и Пеевски станаха обект на критики, когато поискаха да не бъдат обявявани за евродепутати преди решението на ЦИК. Твърди се, че те не могат тда се откажат от евродепутатството така, в България, а трябва да идат в Брюксел, както Мария Габриел ще го направи.   – Няма защо Карадайъ и Пеевски да ходят в Брюксел. Те са в правото си преди решението на ЦИК, че са избрани, да се откажат. При тази ситуация няма никаква такава процедура – да ходят в Брюксел и да заявят пред ЕП желанието си. Защото са го направили тук преди да са избрани. Няма единна избирателна система на Европейския съюз. Всичко става по националната избирателно система. А истината е, че няма и такива процесуални правила – да се откажат пред ЕП преди ЦИК да се е произнесла, че изборите са минали и те са избрани. – А при Мария Габриел каква е ситуацията? Не е ли рискова от гледна точка на европейското право?   – Габриел, ако не беше заявила предварително желанието си да стане еврокомисар, а не евродепутат, щеше да възникне ситуация на несъвместимост и тя щеше да изгуби мястото си в Еврокомисията. Тогава Брюксел щеше да се занимава с тези въпроси. – А истина ли е, че според акта за избиране на членове на ЕП и измененията му, Лиляна Павлова не може да е член на европейския, понеже е член на българския парламент.   – Има несъвместимонст, да. Някога можеше да бъде член и на двата. Даже до 1979 г. двете качества съвпадаха. Преди решенията от 1976 г. ЕП да се формира посредством преки избори, в него идваха хора от националните парламенти. Известно време след това всяка държава имаше право да реши, а сега действа правилото, че не можеш да бъдеш едновременно национален и европейски депутат. Но мандатът на Попова се пракратява в националния парламент и тя отива в европейския. Няма пречка това да стане. – Изобщо, няма правна пречка пред рокадите след евроизборите, правилно ли ви разбрах?   – Правилно. Разбира се, аз съм убедена, че тези рокади, както ги наричате, не са внезапно хрумване на тези, които се отказват да станат евродепутати. Това е линия на поведение – листата да изглежда привлекателна с лидерите на партиите по първите места, а след това да влязат в ЕП хора, които са по-назад. Но това си е нашенска работа, никой в Брюксел няма да се занимава с това. Не съм си направила труда да проверя доколко и в останалите държави в ЕС има такава практика. Тя сочи отношение към избирателя.", "date": "2019.06.05", "title": " Доц. Иван Стойнев: Случаят “Павлова – Габриел” не е прецедент у нас и в ЕС\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-416/", "text": "Химията срещу млякото в сирене, масло, кашкавал и кисело мляко Изкупената от мандрите суровина не стига за произведените количества. Слагат растителни мазнини и протеини.             ДДС при наем на комплекс с басейн и апартаменти Данъчен консулт на „Труд“.             Поуки от отминалите и предложения за бъдещите избори Какво трябва да се промени, за да се навлезе в епохата на просветена демокрация – анализ на доц. д-р Боряна Гагова.             Троцкизмът вампиряса, удря автентичните патриоти в България След обявяването на резултатите, арията на клеветата зазвуча с неистова сила във фалцет, казва експертът по антитерор Христо Смоленов в интервю за „Труд“.         Гърците наказаха Ципрас заради Преспа СИРИЗА загуби, защото продължи да отговаря на въпроси от вчера – коментар на Бойка Атанасова, кореспондент на „Труд“ в Атина.             44 луди години Силует на Анджелина Джоли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Вижте акцентите в броя на вестник „Труд“ в четвъртък, 6 юни 2019"}
{"url": "https://trud.bg/%d0%b0%d0%bd%d1%82%d0%b8%d0%bf%d1%80%d0%b0%d0%b2%d0%be%d1%81%d0%bb%d0%b0%d0%b2%d0%bd%d0%b0-%d1%80%d0%b5%d1%82%d0%be%d1%80%d0%b8%d0%ba%d0%b0-%d0%bf%d0%be%d1%80%d0%b5%d0%b4%d0%bd%d0%b0%d1%82%d0%b0/", "text": "Историята отново разделя, а не обединява В публичното пространство отново възкръсна тема, която периодично се възражда с идеята, че една лъжа, повторена сто пъти, се превръща в истина. Известни интелектуалци заговориха за отсъствие на робство в Османската империя. Позната теза за „емоционалната обремененост“ на възрожденските писатели и поети като Христо Ботев и Иван Вазов отново беше вкарана в действие. В империята няма робство. Православните славяни не са били свободни, но можели да пътуват, да развиват търговия и занаяти. От какво всъщност трябва да бъдат освобождавани? Известният факт как адютантът на руския генерал, вече на българска земя, по време на руско-турската Освободителна война 1877-1878 г. пита изненадано „от какво ще освобождаваме българите, след като живеят много по-добре от нас“ също беше вкаран в обращение. Този аргумент не може да елиминира турските зверства и многобройните жертви от Априлското въстание от 1876 г. Повторено беше и че „тезата за робството“ е създадена в Русия, за да мотивира християнските общности в Османската империя да искат своето освобождение, а Русия да се намеси и да им донесе свободата. Новото обаче в позната риторика беше фразата, че „крепостничеството в Русия по това време е робство“. Явно тази тема ще набира скорост в близко бъдеще с тенденция за прекрояване на историята в унисон с идеята: „историята е това, което ми е нужно, не това, което е вярно“. Целта е не истината, разбирането и паметта, а неистина, която да деформира съзнанието. Актуализирането на тази тема предизвиква логичната реакция, както и отговорът на въпроса „защо сега?“. Темата за робството в Османската империя е изследвана пространно и задълбочено в англоезичната литература. В българската историография компетентно и професионално темата е представена от доц. д-р Валери Колев. Огромното количество документи и изследвания доказват не само вековната политика и практика на робството в Османската империя, но многобройните доказателства за отвличания и продажби на българи на робските пазари в Цариград и други градове, включително и през 1878 година! Пазари на роби в Османската империя има до 1908 г., независимо от натиска най-вече от страна на Англия, но и от другите европейски държави за ограничаване, но най-вече за премахване на търговията с хора. Тезата за отсъствие на робство в Османската империя, но за присъствието му в Руската империя под формата на крепостничество също предизвиква заслужен интерес. Факт е, че през първата половина на XIX век тримата руски императори Александър І, Николай І и Александър ІІ осъществяват редица реформи, ориентирани към ограничаването му, което завършва с императорския манифест за отмяната му на 19 февруари 1861 г. Освен това руското крепостничество има тази особеност, че е съпроводено с масови бягства към Кубан и Урал. Помешчикът може да проиграе свой крепостен на карти, но в Русия няма пазар на роби. Едва ли обаче може да се слага знак на равенство между робството в Османска Турция и крепостничеството в Руската империя, предвид различията в двата модела на зависимост. В Османска Турция християните спрямо мюсюлманите са „рая“ без права, докато в Руската империя мюсюлманите имат по-малко отговорности към държавата, отколкото православните. Също така няма и крепостен мюсюлманин. Проблем с робството в Руската империя има сред ислямизираните народи в Кавказ. През последните месеци се превърна в практика да се правят свободно аналогии по презумпция, подчинени на поставена задача и търсен ефект. Това поставя и логичния въпрос защо се възражда тази тема днес и сега. Какво предизвиква възкръсналия интерес към сравненията между ислямската и християнската империи в полза на първата от далечните XIX и началото на XX век? Отговорът може да се търси в съвременните тенденции и процеси. В Европейския съюз нерешеният все още проблем с ръководителите на европейските институции създава неяснота и неувереност относно стабилността на организацията. Папа Франциск продължава балканската си обиколка, проповядвайки мир чрез отваряне на сърцата и границите си за мигрантите от Близкия изток и Африка. Турският президент Ердоган отново заяви, че иска да се продължи процеса за еврочленството на неговата държава. Това изявление бе направено по време на операция „Нокът“ в Ирак. Освен това наближава датата 23 юни, когато ще бъдат проведени кметските избори за Истанбул, чийто резултат може да засили напрежението в региона. Протестите срещу правителството в Албания, както и ескалацията на косовско-сръбските отношения оформят един динамичен европейски пъзел, в който прозират все по-ясно засилващото се сътрудничество между Ватикана и ислямския свят. В България например при посещението на папата, в т.нар. „молитва за мир“ на площада срещу президентството редом с папата беше и ходжата, призоваващ Аллах навръх Гергьовден. Самият факт, че се утвърждава тезата за робство в християнска Русия и липсата му в мюсюлманска Турция и то от върналия се преди дни български посланик във Ватикана няма как по друг начин да бъде обяснен, освен като продължение на папската политика за „отворени граници“ от ислямски към християнски държави. Интересен щрих към това изказване е и изявлението на депутата Хамид Хамид, който пред БНР заяви позицията на ДПС, че резултатите от евроизборите отново поставят партията на трето място. Това според него е мотив да искат ремонт на кабинета и създаването на експертно правителство с участието на ДПС. Може би е прав Орландо Патерсън, който пише, че темата за робството води до неловко объркване на изследователите, което се дължи на тяхното желание да осъдят робството, но да защитят исляма. Оттук и породената от този конфликт „интелектуална парализа“. Според Гордън Мърей това логично води до конспирацията на мълчанието и до „оглушителна тишина“. Изказванията на българските интелектуалци имат своето обяснение и в настъпилото затишие в миграционния поток. Многото думи, резолюции и политически решения в предизборната кампания за Европарламент за пореден път доказаха объркване и отсъствие на стратегия за решаването на този въпрос. Той беше и в основата на очакваните резултати в европарламентарните избори, които доведоха до запазване на статуквото на ЕНП и ПЕС, но увеличиха присъствието на националистическите партии. Това съотношение няма да доведе до съществени изменения, но ще увеличи невъзможността за постигане на консенсусни решения. Тази ситуация може да бъде също част от нарастващата антиправославна реторика, завоалирана в османофилията на българските интелектуалци. Засилва се увереността, че темата за несъществуващото турско робство, противопоставено на предвзетата теза за робството в руското крепостно право, ще се превърне в поредната опорна точка на разединение и объркване в устойчивите знания за българската история, предшестваща третата българска държава. Историята е пълна с факти, явления и процеси, които променят постепенно или бързо света. Историята винаги е инструмент в ръцете на политиците. Тя се превръща в проблем, когато се използва за прекрояване и зачертаване на народна памет в защита на чужди интереси. Обществата се изправят пред едно от най-големите си предизвикателства – преначертаването на историческата памет, което води до инфантилност, целяща лесна зависимост от външни фактори.", "date": "2019.06.05", "title": " Антиправославна реторика – поредната опорна точка\t"}
{"url": "https://trud.bg/%d0%b3%d0%b5%d0%bd%d0%b8%d1%8f%d1%82-%d0%bd%d0%b0-%d0%b8%d0%b7%d0%bc%d0%b0%d0%bc%d0%b0%d1%82%d0%b0-%d0%ba%d0%be%d0%bb%d1%8e-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86%d0%b0/", "text": "„Неоалхимичен способ“ лови балъци лапнишарани   Легенда е, че днешните телефонни измамници са уникални. Някогашните шмекери са далеч по-изобретателни от сегашните, които робуват на клишета. Има и гении като Никола Наумов с прозвището Американеца. През 1930 г. в неговата мрежа падат богати лапнишарани. „От кило злато правя три!“, подшушва на лековерните Колю. Очите на лакомите светват и те инвестират в алхимичната далавера. Американеца прибира сумите и изчезва, а ужилените излизат на светло един по един. Първи се обажда търговец от Станимака, сега Асеновград. „След дълго изучаване характера на жертвата Наумов разбрал неговата слабост да спечели по лесен начин много пари и с голяма осторожност му открил тайната – пише в. „София“. – Тя се състояла в изнамерения от него „неоалхимичен способ“ от едно кило злато да произвежда три.“ Колю омагьосал клиента с „трансмутация на металите“. Това е древен метод за получаване на злато и сребро от неблагородни елементи. Една вечер Наумов разтопил олово, прибавил бронз, казал няколко заклинания и пред очите на смаяния търговец блеснало кюлче „чисто злато“. За трансмутацията Колю знае от Калифорния, където е бил златотърсач и откъдето носи прякора си. Там след изчерпване на златните залежи пробутвали на лековерните евтини сплави, наречени Fool’s Gold – Злато за глупаци. Колю е фигура с пъстра биография. В България се труди като „кофти калъпчия“ на апашки жаргон или фалшификатор на литературен български. Бутнат зад решетките, Американеца попада на любопитно четиво – „Могъществото на алхимията“ от английския философ и естествоизпитател Роджър Бейкън. Тази книга, руски превод от 1896 г., отваря кръгозора на Колю. Той разбира, че Златото за глупаци не е ала-бала, а наука, която иде от дълбините на времето. Сложна материя, чието овладяване изисква много усилия. „Могъществото на алхимията“ променя живота на Американеца. Колю решава да зареже рискованото майсторене на парични знаци. Защо да се тиражират ментета, когато медта може да мутира в злато, а оловото в сребро, разсъждава раираният. Като излиза от пандиза, Наумов почва да се самообразова. Гимназиални учебници отключват приказния свят на сплавите. За лековерния търговец той забърква оловен бронз, който преди да оксидира наподобява злато. И други смеси могат да подлъжат наивниците. Ако се омешат 58% мед, 40% цинк и 2% олово, се получава месинг, научава Колю от уроците. „Ново сребро“ пък, което е досущ като истинското, е продукт от 65% мед, 15% никел и 20% цинк. Рецептите прилежно записва в тетрадката си. Никола Наумов подхожда творчески към материята. Той е роден психолог и знае, че ХХ век не е ХIII столетие – времето на Бейкън. Колю си лепва званието „неоалхимик“, защото лично негов е уникалният метод за умножаване на истинско злато. Трансмутацията шмекерът използва само за стръв. Като вижда жълтата сплав, лакомият от Станимака си казва: „Щом този може това, фасулска работа е да направи от кило злато три!“ После широко отваря портфейла си и брои на Наумов 169 000 лева, с които да купи един килограм от царя на металите плюс необходимите съоръжения. Кандидатът за Ротшилд чака седмица, две, три… Американеца не се обажда. Съмнение почва да дълбае търговеца и той разказва случката на приятел. „Сигурно майсторът е отишъл да търси Философския камък“, кикоти се онзи. Тогава измаменият отива в полицията. Там го задържат, защото се усъмняват, че казва истината. „Или е мошеник, или е много тъп, за да вярва, че златото се самовъзпроизвежда!“, заключават агентите. Криминалистите обаче отварят досието на Американеца и виждат, че той далеч не е единственият ужилен. „Наумов, който и в миналото е ограбвал по същия начин алчни за богатства хора и за това е лежал в затвора, не е още намерен“, предупреждава в. „София“ на 3 юни 1930 г. През същото лято надава вой още една жертва. „Ограбените 250 наполеони“, алармира от първа страница в. „Заря“. Олекнала е кесията на комисионера Илия Гераксиев. На него Колю обещал да претопи златни монети, като удвои теглото на благородния метал. Сега става ясно, че научната дейност е разширена и Американеца е наел асистенти. Станко Лазов и Петър Пенков помагат в неоалхимичната лаборатория. Те не са на твърда заплата, а на процент. Като слагат ръка на наполеоните, Станко взема 10 000, а Петър прибира 40 000 лева. Двамата обаче излизат калпави. „Полицията е хванала Лазова с 10-те хиляди, хванала е вече и Пенкова, който бил похарчил парите“, съобщава „Заря“. „Но Наумов още не е хванат“, добавя вестникът. Американеца се покрива, за да се появи отново следващата година. С друга гениална измама! Колю внушава, на чужда компания за добив на злато, че в недрата около Борисовград (Първомай) има баснословни количества от царя на металите. От 1 до 5 грама кяр на тон пясък обещава нашият на вносните лапнишарани. Това наистина е находка, дивят се ония. По онова време никъде не се вади повече от половин грам на кубик, сравняват те. Американеца и още двамина имали запазени периметри в землищата на селата Бяла река и Православен. Срещу 3 000 000 лева са съгласни да ги отстъпят. Нямаме капитал за купуване на техника, аргументират се Колю & Сие. Под гърма на шампанско шмекерите и баламите тържествено си стискат десниците! Чужденците започват сондажи в първите дни на лятото. Изпратени са вещи лица, които да проучат района. Тарикатите вземат по 10 000 лева на калпак и са натоварени да ръководят пробите. Първите излизат успешни. Няма лъжа, констатират пришълците и приготвят 500 милиона лева за мащабни инвестиции. В разгара на работата обаче тройката се изпарява. Една заран нашите казват, че отиват да търсят нови златоносни гнезда и повече не се вясват. С тях внезапно изчезва и златото. Два месеца инженерите продължават да копаят сами. Издълбават 40 шахти, пресяват земята песъчинка по песъчинка, но ценният метал липсва. Целият къртовски труд е възнаграден само с едно зрънце, попаднало кой знае от къде. През есента на 1931 г. скандалът заплашва да стане международен. Тогава се намесва Министерството на търговията. Лично министър Георги Петров нарежда Минното отделение да се заеме със случая. За Борисовградско заминава анкетьорът Корбанов, който изготвя прецизен доклад. Злато по тия места не е имало, няма и не се очаква да има, заключава специалистът. Най-вероятно районът е изкуствено озлатен, обяснява измамата той. „Предполага се – разгласява в. „Утро“, – че златарите при проучванията, които взаимно са правили с инженерите, по изкуствен начин са озлатявали изследвания пласт. В Америка са известни случаи, когато мошеници при работене скришом хвърляли зрънца злато в пясъка и впоследствие при промиването те се утайвали в специалния съд.“ Шашмата се прави с цигара. Тютюнът се омешва със златен прах и се свива папироса. При промиването пепелта незабележимо се тръска в шлюза. Има I-во, II-ро и III-то качество златни цигари в зависимост от количеството метал, майтапят се посветени. Те твърдят, че популярната едно време „Златна Арда“, носи името си тъкмо от тоя номер. „Той преди пушеше „Томасян“, а като тръгнахме по реката да копаем започна да си свива цигари – описва поведението на Американеца работник от групата. – Свиваше ги все в палатката, никогаж явно. Да тръска вътре в чакъла, честно, не съм го видял“, слага ръка на сърцето свидетелят. Историята мълчи колко точно смъква от излъганата фирма Колю Американеца. Шефовете u твърдят, че са завлечени с над 1 200 000 лева.", "date": "2019.06.05", "title": " Геният на измамата Колю Американеца\t"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%bd%d0%b0%d0%bf%d0%be%d0%bc%d0%bd%d0%b8-%d0%b7%d0%b0-%d0%bf%d1%80%d0%b5%d1%85%d0%b2%d1%8a%d1%80%d0%bb%d1%8f%d0%bd/", "text": "„В 41-ото Народно събрание имаше отцепници от ДПС (Касим Дал и Корман Исмаилов), от „Атака“, от „Синята коалиция“, а парламентарната група на РЗС се разпадна. И всички тези отцепници станаха официално независими, ама не дотам“, припомни Слави Трифонов във фейсбук. „Голяма част от тези отцепници просто попълваха декларация за принадлежност към друга партия, най-често към ГЕРБ, и партийната субсидия отиваше в касата на „новата“ им партия, а не в касата на партията, от чиято листа са избрани. И логично най-много кинти отиваха в касата на ГЕРБ“, посочи шоуменът. „През 2012 г. ГЕРБ получават 23 925 000 лв. партийна субсидия. 23 925 000 делено на 1 678 641 получени гласове от ГЕРБ на последните парламентарни избори през 2009 г. прави… 14 лева и 25 стотинки! При законни тогава 12 лева на глас“, изчисли той. Проверка на „Труд“ в годишния финансов отчет на партията за 2012 г. показа, че посочената сума за получена държавна субсидия е вярна. Впоследствие „прехвърлянето“ на части от субсидиите от депутати номади беше забранено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Слави Трифонов напомни за прехвърлянето на субсидии от депутати номади\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bd%d0%b0%d0%b5%d1%81%d0%b5%d0%bd-%d0%b1%d0%be%d0%bb%d0%bd%d0%b8%d1%86%d0%b0-%d1%88%d0%b5%d0%b9%d0%bd%d0%be%d0%b2%d0%be-%d1%89%d0%b5/", "text": "Наесен общинската II АГ Болница „Шейново“ ще е изцяло санирана. Очакваме между 20 и 25% икономия на средства от отопление, които ще остават за болницата, за лекарите, акушерките и сестрите. Ефектът за болницата освен икономически, ще е и по-добри условия за пациентите и персонала. Ремонтните дейности са планирани, без да прекъснат работата. Само през месец май в „Шейново“ са се родили 195 бебета и са направени над 550 операции. Това съобщи във фейсбук столичният кмет Йорданка Фандъкова. Всяка година отделяме между 8-10 млн. лв. за дофинансиране на дейности на общинските здравни заведения. Отделно са инвестициите, които правим в ремонти и ново оборудване – тази година инвестираме 4 млн. лв. в сгради и апаратура. Преди няколко години направихме изцяло нова родилна зала на болница „Шейново“, която според лекарите е една то на-модерните в София. Тези инвестиции са изключително важни, защото двете общинските болници II АГ Болница „Шейново“ и Първа специализирана акушеро-гинекологична болница „Света София“ ЕАД, както и държавната Университетска акушеро-гинекологична болница “Майчин дом” са гръбнакът на АГ-помощта в София и България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Фандъкова: Наесен болница „Шейново“ ще е изцяло санирана"}
{"url": "https://trud.bg/%d0%bc%d0%b0%d1%80%d0%b0%d0%b4%d0%be%d0%bd%d0%b0-%d0%b8%d1%81%d0%ba%d0%b0-%d0%b4%d0%b0-%d0%bf%d0%be%d0%b5%d0%bc%d0%b5-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%8e%d0%bd%d0%b0/", "text": "Легендата на аржентинския футбол Диего Марадона се самопредложи за нов мениджър на „Манчестър Юнайтед“, заявявайки, че знае много добре как да върне трофеите на „Олд Трафорд“. В момента Дон Диего води втородивизионния мексикански „Дорадос“, докато „червените дяволи“ назначиха за постоянно Оле Гунар Солскяер. „Знам, че този клуб продава много фланелки по света, но те трябва да започнат да печелят и трофеи – каза Марадона. – Дълго време „Юнайтед“ беше любимият ми английски отбор. Но сега вече е „Манчестър Сити“. Това е заради моя сънародник Кун Агуеро. Пол Погба? Не работи достатъчно, но и това мога да променя“.", "date": "2019.06.05", "title": " Марадона иска да поеме „Манчестър Юнайтед“"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b4%d0%b2%d0%b0%d0%bc%d0%b0-%d1%88%d0%be%d1%84%d1%8c%d0%be%d1%80%d0%b8-%d0%bf%d1%80%d0%b5%d0%b3%d0%b0%d0%b7%d0%b8%d0%bb%d0%b8-%d0%bf%d0%b5%d1%88%d0%b5%d1%85%d0%be/", "text": "Двама шофьори ще бъдат съдени за причиняване на телесна повреда и смърт по непредпазливост на пешеходка, съобщиха от Добричката окръжна прокуратура. Фаталният инцидент станал на 10 април 2017 г. вечерта. 25-годишният Тошко Т. пътувал с колата си „Сеат Ибиза“ от с. Хаджи Димитър към Каварна. В същото платно, но в противоположната посока, вървяла жена, която решила да пресече пътя. Тошко я видял в последния момент. Набил спирачки и опитал да я заобиколи, но я ударил. Тя паднала на платното и била прегазена от движещия се след колата на Тошко автомобил „Пежо“. 30-годишната водачка Христина Д. видяла препятствието на пътя, но не успяла да реагира и возилото минало през главата и таза на пешеходката, която загинала на място. Двамата шофьори са били трезви по време на инцидента, уточниха от прокуратурата. Тошко Д. ще отговаря за причиняване на средна телесна повреда на загиналата, а Христина Д. – за смъртта й, която предизвикала по непредпазливост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Съдят двама шофьори, прегазили пешеходка"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b0-%d0%b5%d0%ba%d1%81%d0%bf%d0%be%d0%b7%d0%b8%d1%86%d0%b8%d1%8f-%d0%bf%d1%80%d0%b5%d0%b7-%d0%bb%d1%8f%d1%82%d0%be%d1%82%d0%be-%d0%b2-%d0%b1%d1%83%d1%80/", "text": "Показват оловна котва от 5-6 в. пр. Хр. Експозицията „Риби и рибарство по Южното Черноморие“ ще бъде подредена в Културен център „Морско казино“ и буквално ще „гмурне“ публиката в дълбините на Черно море. Непоказвани артефакти от морската история на южното крайбрежие – рибни блюда, скари за печене на риба от 4 в.пр.Хр., сребърни монети, модели на риби от 3 в.пр.Хр., риболовни съоръжения- мрежи, куки, лотове, гребла и др., оловни щокове, компас, морска камбана и модели на кораби, плавали в Черно море, ще разкрият как се е развивало мореплаването и рибарството по нашите земи. Акцентите в експозицията са реконструирана оловно-дървена двурога котва от 5-6 век пр. Хр., единствената позната каменна корабна печка и златни изображения на риби. Морската илюзия на посетителите ще се допълва с макет на автентична рибарска лодка, а добавена реалност с VR очила ще ги върне отново в 21 век. Информационни табла ще разказват за всички видове риби в нашето море от 10 000 години назад. Акцент ще има върху най-интересните моменти от развитието на риболова – „Бургаският залив на пътя на рибните пасажи“, „Риболовът в залива през вековете“, „Рибарството от Несебър до Созопол през Възраждането“, „От поминък към промишлен риболов“, „Рибната борса в Бургас“. Посетителите ще имат възможност да се запознаят още с периода „Държавен риболов – началото“, както и с историята на черноморския и океанския риболов.", "date": "2019.06.05", "title": " Уникална експозиция през лятото в Бургас\t"}
{"url": "https://trud.bg/%d0%bc%d0%b1%d0%b0%d0%bf%d0%b5-%d0%bf%d0%be%d0%b8%d1%81%d0%ba%d0%b0-%d1%82%d1%80%d0%b0%d0%bd%d1%81%d1%84%d0%b5%d1%80/", "text": "Килиан Мбапе, голямата звезда на ПСЖ, е пожелал да получи правото да преговаря за трансфер с други клубове. 20-годишният нападател шокира парижани през миналия месец, след като довери на церемония, че в бъдеще се вижда някъде другаде, след като е „дошло време за нов проект“. Това пък засили интереса на „Барселона“ и „Реал“ към световния шампион с Франция за 2018-а година. Лично Зинедин Зидан, треньорът на гранда от Мадрид, вижда в Мбапе перфектната бъдеща „деветка“. Съществена роля в решението на таланта може да изиграят преговорите между „Реал“ и „Манчестър Юнайтед“ за съотборника на Килиан в редиците на „петлите“ Пол Погба. Халфът също е желан от Зидан.", "date": "2019.06.05", "title": " Мбапе поиска трансфер"}
{"url": "https://trud.bg/%d0%bf%d1%80%d0%b5%d0%ba%d1%80%d0%b0%d1%82%d0%b8%d1%85%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d1%80%d0%be%d0%bd%d0%b0%d0%bb%d0%b4%d0%be/", "text": "Делото за изнасилване срещу Кристиано Роналдо е прекратено тихомълком. То бе заведено от американката Катрин Майорга, която твърдеше, че е станала жертва на сексуално посегателство от страна на португалската звезда през лятото на 2009 година. Агенция „Bloomberg“ съобщи, че преди месец защитата доброволно е оттеглила обвиненията си. Скандалът се разрази през септември миналата година. Тогава Майорга заяви, че по времето, когато се е случило предполагаемото изнасилване, е била принудена да подпише споразумение за неразкриване на информацията от адвокатите на Роналдо. Медиите посочиха и сумата за мълчанието й – 375 000 долара. Не ясно дали сега Майорга е постигнато ново извънсъдебно споразумение с футболиста.", "date": "2019.06.05", "title": " Прекратиха делото срещу Роналдо"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%bd%d0%b0-%d0%bb%d0%b0%d0%bb%d0%b5-%d0%bb%d0%b8-%d1%81%d0%b8-%d0%b7%d1%8e%d0%bc%d0%b1%d1%8e%d0%bb-%d1%81/", "text": "Въпреки че музикалното предаване за имитации „Като две капки вода“ приключи, за него продължава да се говори, а емоциите все още държат някои от участниците. Мария Илиева сподели в Instagram снимка с Верка Сидерова, народната певица, изпълнина блестящо „Лале ли си, зюмбюл ли си“. „ „, написа поп певицата към кадъра. Превъплъщението на Мария във Верка бе високо оценено от журито и публиката, по време на предаването.", "date": "2019.06.05", "title": " Изпълнителката на „Лале ли си, зюмбюл си“ поискала да се запознае с Мария Илиева след участието й в „Капките“\t"}
{"url": "https://trud.bg/%d0%b1%d0%b4%d0%b6-%d0%b8%d0%b7%d0%b3%d0%be%d1%82%d0%b2%d1%8f%d1%82-%d1%81%d0%b5-%d0%b2%d0%b0%d1%80%d0%b8%d0%b0%d0%bd%d1%82%d0%b8-%d0%b2%d0%bb%d0%b0%d0%ba%d1%8a%d1%82-%d0%b4%d0%be-%d0%be%d0%b4%d1%80/", "text": "За осигуряване на по-удобна възможност за пътуване до Турция, която да обхваща по-широк кръг от клиенти на националния железопътен превозвач, в момента се изготвят варианти влакът до Одрин да тръгва от София, съобщават от БДЖ. На 1-ви и 2-ри юни (събота и неделя) влакът се движи тестово от Пловдив за Одрин. Туристическият влак ще продължи да пътува, след като се преразгледат и осъществят всички съгласувателни процедури със съответните институции в най-кратък срок. Всички клиенти на „БДЖ-Пътнически превози” ЕООД, които са закупили предварително билети за пътуване от Пловдив до Одрин за предстоящите почивни дни (8-ми и 9-ти юни), могат да възстановят сумата си от съответните международни бюра и билетните каси, от които са закупени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " БДЖ: Изготвят се варианти влакът до Одрин да тръгва от София"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b5-%d0%b8%d0%b7%d0%b1%d1%83%d1%85%d0%bd%d0%b0%d0%bb-%d0%b2-%d0%ba%d1%80%d0%b5%d0%bc%d0%b8%d0%ba%d0%be%d0%b2%d1%86%d0%b8/", "text": "Голям пожар избухна на територията на бившия металургичен комбинат „Кремиковци“, съобщава bTV. 7 пожарни екипа гасят огъня. Сигналът за пожара е подаден в 14.40 ч. Гори склад с горива и масла. На мястото освен огнеборци са изпратени и линейки. Към момента няма данни за пострадали.  ", "date": "2019.06.05", "title": " Голям пожар е избухнал в „Кремиковци“"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%b5-%d1%80%d0%b0%d0%bd%d0%b5%d0%bd%d0%be-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bc%d0%b0%d0%b7/", "text": "Голямо парче мазилка от блок падна и разкъса крака на 17-годишно момиче в Пазарджик, предава  . Днес около 9:30 часа голямо парче мазилка се е откъртило от четвъртия етаж на жилищна сграда и е паднало върху момиче. То е със сериозно разкъсване в областта на бедрото. Момичето е откарано в болница за операция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " 17-годишно момиче е ранено, след като мазилка падна върху крака му в Пазарджик"}
{"url": "https://trud.bg/%d1%85%d0%b0%d0%b1%d0%b8%d0%b1-%d1%81-%d0%b2%d1%80%d1%8a%d1%89%d0%b0-%d0%b2-%d0%be%d0%ba%d1%82%d0%b0%d0%b3%d0%be%d0%bd%d0%b0-%d0%bd%d0%b0-7-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8/", "text": "Хабиб Нурмагомедов, шампион на UFC в лека категория, се връща в октагона на 7 септември в Абу Даби. Негов съперник ще бъде Дъстин Порие – Диаманта(САЩ). Руснакът с дагестански корени за втори път ще брани титлата си, като първият бе срещу Конър Макгрегър (Ирландия) през октомври 2018-а. След мача щабовете да давамата бойци се сбиха, а Хабиб, чийто прякор е Орела, бе дисквалифициран за 9 месеца. Оттогава той не се е бил. Шампионът не познава поражение от 27 срещи. Американецът има 31 мача, от които 25 победи, като 17 са с нокаут.", "date": "2019.06.05", "title": " Хабиб с връща в октагона на 7 септември"}
{"url": "https://trud.bg/%d0%b2-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d1%81%d1%82%d1%80%d0%be%d0%b8-%d0%be/", "text": "Няма да има ново строителство в Борисовата градина в София, категорична е кметът Йорданка Фандъкова, предаде БНР. Запазва се паркът във вида, в който е сега. Няма да бъдат изграждани климатични училища и каквито и да било сгради, посочи Фандъкова. „Като прочета заглавията и ми се изправя косата, застрояване, презастрояване, високи сгради. Моята позиция като кмет, която аз ще защитавам, е категорична и ясна: запазване на Борисовата градина във вида, в който я познаваме, и то не от разпродадените частни терени и срутените сгради, а запазване на вида, гарантиране на липсата на застрояване“, каза тя. Днес от 17.30 в сградата на Университета по архитектура, строителство и геодезия се провежда обществено обсъждане на плана на Борисовата градина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " В Борисовата градина няма да се строи, обеща кметът на София"}
{"url": "https://trud.bg/%d0%b1%d0%be%d1%80%d0%b8%d0%bc%d0%b8%d1%80%d0%be%d0%b2-%d0%bf%d1%80%d0%b8-%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d1%8e%d0%bd%d0%be%d1%88%d0%b8%d1%82%d0%b5-%d0%be%d0%b1%d0%bc%d0%b8/", "text": "Доскорошният шеф на школата на „Левски“ Даниел Боримиров направи интересно признание за периода, в който Делио Роси бе треньор на тима. Легендарният бивш футболист, капитан и ръководител на „сините“ разкри, че при италианеца е имало огромна опасност голяма част от талантите на клуба да избягат. „Имаше перод, в който доста от момчетата бяха на кантар и искаха да напускат – обясни героят от САЩ `94. – Това беше при Делио Роси. Бяха демотивирани, но не искам да разкривам имена.“ А Боримиров призна и коя е най-голямата му цел, която не е била реализирана: „Исках много да има втори отбор, за да направим този преход от юношеския към мъжкия футбол по-плавен. Тогава и школата можеше да работи по-добре, защото щяхме да имаме ясна концепция как един талант да стигне от школата до първия отбор. По времето на Делио Роси всеки един родител ми казваше, че „Левски“ не налага българи и юноши. Питаха ме какъв е смисълът да идва на „Герена“.“ „От клуба никой не ми е поискал отчет за свършената работа. Държа да кажа моето мнение. С Павел Колев сме познати, но не и приятели. За мен думата приятелство значи много. Не знам как човек, с когото сме се виждали много рядко, мога да нарека приятел. Никога не сме разговаряли за школата. В последната седмица преди моето отстраняване от клуба имахме две срещи с него, но на тези две срещи се изискваше ремонт на общежитието и подмяна да тревното покритие на игрище „Зора“. Не ми е изтъкнато нищо като причина за освобождаването ми. Когато човек си върши работата по един безупречен начин, не е очаквано освобождаването. Показахме с цифри какво е направила школата. Базата, с която ние разполагаме, ако я съпоставим с тази на Лудогорец и Ботев, ние сме едно джудже“.", "date": "2019.06.05", "title": " Боримиров: При Делио Роси юношите обмисляха бягство"}
{"url": "https://trud.bg/%d0%b5%d1%80%d0%bf-%d1%81%d0%b5%d0%b2%d0%b5%d1%80-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b7%d0%b0-%d0%bc%d0%b0%d0%ba%d1%81%d0%b8%d0%bc%d0%b0%d0%bb%d0%bd%d0%be-%d0%b2%d0%bd%d0%b8/", "text": "Обичайните за летния сезон бури, често придружени от градушки и мълнии, оказват неблагоприятно влияние върху съоръженията за доставка на електрое-нергия, най-вече върху въздушните електропроводни линии. Електроразпреде-ление Север, част от групата ЕНЕРГО-ПРО Варна, призовава към максимална бдителност при разразяването и след отминаването на природни стихии. Ако в подобни ситуации се намирате в близост до съоръженията от електроразпределителната мрежа, съветваме ви да се придържате към няколко основни правила за безопасност, за да предотвратите възникване на злополуки. По време на буря стойте максимално отдалечени от електрически стълбове, проводници, трафопостове и други съоръжения, които са част от електроразп-ределителната мрежа. Ако забележите скъсан проводник, не се доближавайте на по-малко от 10 метра от него и предприемете мерки, с които да предотвратите достъпа на трети лица до зоната на опасност – например чрез поставяне на ограждения. Незабавно се свържете с ЕРП Север на денонощния телефон 0700 1 61 61 или на националния спешен телефон 112! Препоръчително е да останете на мястото на аварията до пристигане на аварийните екипи. Ако от съображения за безопасност се налага скъсан проводник от мрежата нис-ко напрежение да бъде преместен и не е възможно да се изчака пристигането на специализираните екипи, преместването трябва да се направи с повишено вни-мание, като се използва напълно сух пластмасов или дървен предмет с дължина не по-малка от 2 метра. Електроразпределение Север призовава всички компании, които притежават ви-сокогабаритна техника, да спазват стриктно правилата за безопасност и да ра-ботят с повишено внимание в близост до електропроводни линии. Спазването на правилата за безопасност ще предотврати злополуки с хора, унищожение на техника и реколта, както и щети по електроразпределителната мрежа.", "date": "2019.06.05", "title": " ЕРП Север призовава за максимално внимание в близост до електрически съоръжения при летните бури"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%b2%d1%8a%d0%b2-%d0%b2%d1%80%d1%8a%d0%b7%d0%ba%d0%b0-%d1%81%d0%bc%d0%b5-%d1%81-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%bb%d0%be%d0%bd/", "text": "Български гражданин е починал след  ъв Великобритания. Това съобщиха от пресцентъра на Министерството на външните работи (МВнР). По информация на посолството ни в Лондон български гражданин, живеещ в Саутпорт, Великобритания, е починал на 4 юни, след като е бил в критично състояние в следствие на нападение в събота, 1 юни. Единият от неговите синове също е бил нападнат и е лекуван в болницата Ейнтрий. Арестувани са двама  .  Посолството на Република България в Лондон е във връзка с полицията относно случая. В публикувано от полицията на окръг Мърсисайд официално съобщение ( ) се посочва, че българският гражданин, живеещ в Саутпорт, Венцислав Маргинов на 51 г., е починал на 4 юни в следствие на нападение, извършено на 1 юни. Около 22.40 часа патрулиращи полицаи са забелязали нарушение на реда на улица „Лорд Стрийт“ и открили мъж да лежи на земята в безсъзнание. Той и двамата му синове са били нападнати от група мъже близо до хотел „Скарисбрик“. Предполага се, че 51-годишната жертва е била съборена на земята и нападната. Полицията е арестувала Джеймс Питър Гелинг на 31 години, също живеещ в Саутпорт, като Гелинг се е явил пред Магистратския съд на 4 юни и остава в ареста. Друг заподозрян е бил освободен под гаранция. Британските власти отправят молба към всеки с повече информация да се свърже с полицията на Мърсисайд чрез Twitter @MerPolCC, Фейсбук Merseyside Police CC или по телефона на номер 101, като се посочи случай № 19100282822. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Външно: Във връзка сме с полицията в Лондон относно случая с починал българин след нападение"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d1%81%d1%82%d1%80%d0%b0%d0%bd%d0%b8%d1%82%d0%b5-%d0%be%d1%82-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0/", "text": "Регионалната инициатива „Три морета“ започва да излиза от сферата само на политическото говорене и придобива по-конкретни измерения с идеята за създаване на инвестиционен фонд. Моят апел към всички участници днес е по-бързо да преминем към сферата на икономиката и конкретните решения. Това заяви президентът Румен Радев по повод участието си в президентския панел на Четвъртата среща на върха на регионалната инициатива „Три морета“, която се състои в Словения. Българският президент е в Любляна по покана на словенския си колега Борут Пахор, който е домакин на форума. Това съобщиха от пресслужбата на „Дондуков 2“. Инициативата „Три морета“ е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти. „Основният приоритет на тази инициатива е да се подобрят условията за икономическо и социално развитие в държавите от Източна Европа чрез по-голяма свързаност във всичките измерения – транспортна, дигитална, енергийна“, заяви държавният глава в Любляна. Президентът приветства намерението за създаване на Инвестиционен фонд за инициативата „Три морета“, което беше обявено миналата година на Третата среща на върха в Букурещ. „България още не е подписала Меморандума за инициирането на този фонд, само 6 държави са го подписали. Ние искаме да има ясни принципи за формиране на капитала, да има ясни критерии за определяне на приоритетните проекти, което да отговаря и на нашия национален интерес“, заяви Румен Радев. Държавният глава посочи, че на този етап няма специфично определено конкретно финансиране за съвместните регионални проекти, одобрени от инициативата. „Това е голямата цел на „Три морета“ – освен стандартните финансови инструменти на ЕС, да се търсят и други пътища за финансиране на тези проекти“, посочи държавният глава. Миналата година три български проекта бяха одобрени от инициативата като приоритетни – възстановяване на проектните параметри на ж. п. линията Русе-Варна изграждането на тунел под прохода „Петрохан“ и разширяването на газовото хранилище в с. Чирен. Президентът подчерта, че предложените български проекти са координирани с българското правителство. „Има още един проект, за който много настоявам, водя разговори и срещам положително отношение от всички президенти, които касае – това е транспортният коридор „Виа Карпатия“. Маршрутът започва от Литва минава през България, стигайки до гръцки пристанища, и така свързва няколко държави в направление Север-Юг. „Ако успеем да включим този проект като един от най-приоритетните, защото той дава голяма свързаност, ще решим проблема с неизградените 160 километра магистрала от Видин до София“, заяви Румен Радев. Днес българският държавен глава участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между Адриатическо, Балтийско и Черно море. Във водената от президента Радев делегация е министърът на икономиката Емил Караниколов, както и представители на българския бизнес, които участват в икономическия форум, съпътстващ срещата на върха в Любляна. Участие в бизнес форума са заявили общо 500 представители на частния сектор, на правителствата на страните участнички в инициативата, както и представители на европейските институции и на САЩ и Германия. В рамките на срещата на върха ще присъстват председателят на Европейската комисия Жан-Клод Юнкер, германският федерален президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Радев призова страните от инициативата „Три морета“ за конкретни инвестиционни измерения на проектите за свързаност"}
{"url": "https://trud.bg/94-%d0%be%d1%82-%d0%b1%d1%8a%d0%b4%d0%b5%d1%89%d0%b8%d1%82%d0%b5-%d0%bf%d1%8a%d1%80%d0%b2%d0%be%d0%bb%d0%b0%d1%86%d0%b8-%d1%81%d0%b0-%d0%bf%d1%80%d0%b8%d0%b5%d1%82%d0%b8-%d0%bf%d0%be-%d0%bf%d1%8a/", "text": "94% от бъдещите първолаци във Варна са приети по първо желание. По второ влизат 4%, а по трето и следващо – 2%, съобщиха от общинската просветна дирекция след финала на първия тур от електронния прием. В системата са били подадени заявления за 2789 деца, а класираните са 2726. Записването е на 6 и 7 юни с копие от удостоверението за раждане и оригиналното свидетелство за завършено предучилищно образование. Ако детето е ползвало предимство, са нужни документи за доказателство. Пропусналите срока губят входящия си номер и могат да се включат във второ класиране с ново заявление. Със старото ще участват отпадналите на първия тур деца, които са от четвъртата група с най-малко точки. На 11 и 12 юни родителите им могат да пренаредят желанията си според свободните места, а резултатите ще са ясни на 13 юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " 94% от бъдещите първолаци са приети по първо желание"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b8-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%be%d0%b2%d0%b5%d0%b4%d0%be%d1%85/", "text": "Президентът на САЩ Доналд Тръмп се срещна с германския канцлер Ангела Меркел в английския град Порсмут след отбелязването на 75-ата годишнина от съюзническия десант в Нормандия през Втората световна война, предава Reuters. Двамата лидери седяха на сериозна дистанция един от друг, преди репортерите да бъдат помолени да напуснат залата. След това към американския държавен глава се присъединиха съветника му по национална сигурност Джон Болтън и Мик Мълвани, началникът на администрацията на Белия Дом.", "date": "2019.06.05", "title": " Доналд Тръмп и Ангела Меркел проведоха разговор във Великобритания"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bf%d0%b0%d0%ba-%d1%89%d0%b5-%d1%87%d0%b0%d0%ba%d0%b0-%d0%b1%d0%be%d0%b9-%d0%b7%d0%b0-%d1%82%d0%b8%d1%82%d0%bb%d0%b0%d1%82%d0%b0/", "text": "Кубрат Пулев ще продължи да чака своя нов мач за титлата в тежка категория. Българинът остава задължителен претендент на Международната боксова федерация (IBF), но сензационната победа на Анди Руис-младши над досегашния шампион Антъни Джошуа обърква плановете.  На дневен ред излиза реванш между британеца и Унищожителя, какъвто бе предвиден в договора за боя им. Единственият спор е мястото – лагерът на Джошуа планира да е на Острова, докато новият шампион настоява за Мексико.  Вчера стана ясно, че Ей Джей е активирал клаузата за реванш, а IBF няма да пречи на втори мач. Федерацията по традиция е много стриктна в спазването на календарните изисквания и преди 3 години отне трофея от Тайсън Фюри, който отказа да го защитава срещу задължителния претендент Вячеслав Глазков. Сега обаче IBF е склонна да изчака.  „Ред е на WBO (Световната боксова организация) да предложи претендент“, обяви многозначително Жанет Саласар, говорител на федерацията.  Легендарният мениджър Боб Аръм, който се грижи и за кариерата на Пулев в САЩ, направи многозначителен коментар на сензацията в Ню Йорк.  „Все още не мога да разбера какво видях – заяви 87-годишният Аръм. – Гледал съм Джошуа и преди, а сега сякаш беше различен човек. Имаше нещо нередно с него. Никой не познава Руис по-добре от мен. Той е кораво момче, има бързи ръце, но не стои здраво на краката си и няма силен удар. Нямам представа какво се случи.“", "date": "2019.06.05", "title": " Кобрата пак ще чака бой за титлата"}
{"url": "https://trud.bg/%d0%bb%d0%b8%d0%bd%d0%b4%d0%b7%d0%b8-%d0%b2%d0%be%d0%bd-%d0%be%d1%82%d0%bd%d0%be%d0%b2%d0%be-%d1%81%d0%b5-%d0%b7%d0%b0%d0%b8%d0%b3%d1%80%d0%b0%d0%b2%d0%b0-%d1%81-%d0%b3%d1%80%d0%b8%d0%b3%d0%be%d1%80/", "text": "Григор Димитров може би си е намерил нова тръпка след края на аферата с Никол Шерцингер. Двамата с певицата така и не са обявили края на връзката си, но много отдавна не са се опитвали да документират, че все още са заедно. За сметка на това българският тенисист все по-често се засича със ски легендата Линдзи Вон.  Американката, която се оттегли от пистата в началото на годината, „налази“ Григор в социалните мрежи. „Пич каква е тази чанта?“, поинтересува се блондинката под снимка на тенисиста.  Вон беше и на „Ролан Гарос“ и изгледа един от мачовете му от първия ред на трибуните, като се похвали със снимка на… задника на Григор. Преди това двамата се засякоха и в Лос Анджелис, където българинът безцеремонно изпревари с луксозна кола велосипеда на Линдзи.  Може би това е причината Димитров да откаже участие на турнира на трева в Хертогенбош (Холандия) идната седмица, въпреки че съвсем наскоро заяви участие…", "date": "2019.06.05", "title": " Линдзи Вон отново се заиграва с Григор"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%b3%d0%be%d1%82%d0%be%d0%b2-%d0%b7%d0%b0-%d0%b0%d1%82%d0%b0%d0%ba%d0%b0%d1%82%d0%b0-%d0%bd%d0%b0-%d1%84%d0%b5%d0%b4%d0%b5%d1%80%d0%b5%d1%80/", "text": "Рафаел Надал е абсолютен фаворит в очаквания с огромно интерес полуфинал с Роджър Федерер от мъжката схема на „Ролан Гарос“. Краля на клея има голямо предимство в преките сблъсъци с Маестрото, а освен това срещата ще е на любимата му настилка.  „Наясно съм, че трябва да му създам проблеми, иначе аз самият ще имам големи трудности – призна испанецът. – Играя добре дотук, но е ясно, че мачът с Роджър ще е съвсем друго нещо. Двамата сме прекарали заедно най-важните моменти от кариерите си, един срещу друг. Очаквам той да играе агресивно, да сменя ритъма, да излиза на мрежата. Ще трябва да удрям силно, за да не му позволя да играе от удобни позиции.“  Федерер пък се добра до полуфинала след успех със 7:6 (7), 4:6, 7:6 (5), 6:4 в швейцарския сблъсък със Стан Вавринка. Ключов се оказа третият сет, в който Роджър спаси две точки за пробив при 5:5, а впоследствие надделя и в тайбрека.  „Много се вълнувам за мача с Рафа – заяви Маестрото. – Знам, че ще е трудно, но ако мислех, че нямам шансове, нямаше да дойда тук. За да спечелиш нещо на клей, трябва да минеш през него.“", "date": "2019.06.05", "title": " Надал готов за атаката на Федерер"}
{"url": "https://trud.bg/%d0%b1%d0%b0%d0%bb%d1%8a%d0%ba%d0%be%d0%b2-%d0%be%d0%b1%d0%b5%d1%89%d0%b0-%d1%80%d0%b0%d0%b7%d0%bb%d0%b8%d1%87%d0%b5%d0%bd-%d1%81%d1%82%d0%b8%d0%bb-%d0%bd%d0%b0-%d0%b8%d0%b3%d1%80%d0%b0/", "text": "Красимир Балъков, селекционерът на България, обеща различен стил на игра в предстоящите евроквалификации с Чехия и Косово спрямо предходните двубои на тима. По този начин, макар и индиректно, бившият треньор на „Етър“ намекна, че „лъвовете“ ще изповядват по-атрактивен футбол, различен от този досега.  „Моите идеи няма как да предам на футболистите за пет дни – призна героят от САЩ-94. – Надявам се все пак феновете и вие, журналистите, да видите нещо по-различно, малко по-друг футбол. При мен няма начин играчите да нямат самочувствие. Аз не обичам да губя и това им го предадох по най-убедителния начин. Надявам се да го покажат на терена.“  А селекционерът коментира лаконично предстоящият съперник: „Добър тим е Чехия. Пак трябва да кажа, че освен Англия, всички други отбори са равностойни и всякакви резултати са възможни в мачовете помежду ни“.  Бала уточни, че равенството също ще бъде с цената на успех за трикольорите. Според негов всичко, което не е загуба, е добър резултат, защото ни оставя в играта. „Разбира се, отиваме за победа и всеки мач ще я търсим – каза за финал селекционерът. – Наясно съм със стартовия състав, но ще го запази за себе си. Все пак до двубоя Прага има още два дни и всичко може да се случи“.", "date": "2019.06.05", "title": " Балъков обеща различен стил на игра"}
{"url": "https://trud.bg/%d1%81%d0%bc%d0%b0%d0%b7%d0%be%d1%87%d0%bd%d0%b8-%d0%bc%d0%b0%d1%82%d0%b5%d1%80%d0%b8%d0%b0%d0%bb%d0%b8-%d0%b8-%d0%b1%d0%be%d0%b8-%d1%81%d0%b0-%d0%b3%d0%be%d1%80%d1%8f%d0%bb%d0%b8-%d0%b2-%d0%ba%d1%80/", "text": "Смазочни материали и бои са горяли в хале в  . Има задимяване, но няма замърсяване, увериха от МВР. 10 екипа са гасили пожара, който вече е почти потушен. Сигналът е получен към 14.40 ч. Няма данни за пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Смазочни материали и бои са горяли в Кремиковци"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%bc%d0%b8%d0%ba%d1%80%d0%be%d1%8f%d0%b7%d0%be%d0%b2%d0%b8%d1%80%d1%8a%d1%82-%d0%b2-%d1%82%d1%83%d1%82/", "text": "Микроязовирът в провадийското село Тутраканци най-вероятно ще бъде разрушен, защото стената му е компрометирана, каза вътрешният министър Младен Маринов. Той беше изслушан от парламентарната вътрешна комисия. „Оказа се, че стената на язовира не е в необходимата техническа изправност. Изпускащото съоръжение не е профилактирано и не е годно за действие. Тука в днешния ден компетентните институции са предприели действия по цялостното източване на язовира, най-вероятно, ще се премине към неговото премахване, тъй като стената е компрометирана и не може вече да изпълнява функциите си“, каза Маринов. Няма сигнали за нови проблеми след валежите, каза още министърът. Пред комисията той отчете, че службите работят в синхрон за отстраняване на щетите след пороя от петък в Пловдив. Участие са взели пожарникари от София и Кърджали, общо около 400 души плюс доброволци. Над 60 граждани са си получили регистрационните табели, които са били загубени, след като колите им са закъсали в наводненията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Министър Маринов: Микроязовирът в Тутраканци най-вероятно ще бъде разрушен"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%b8%d1%82%d0%b0%d0%b9%d1%81%d0%ba%d0%b8%d1%8f-%d0%bf%d1%80%d0%b5%d0%b7%d0%b8/", "text": "В Кремъл днес започнаха преговорите между руския президент Владимир Путин и гостуващия китайски президент Си Дзинпин, предаде Асошиейтед прес. Поредната среща на високо равнище е потвърждение на все по-тесните отношения между двата бивши комунистически съперника от времето на Студената война, отбелязва АП. Си, който пристигна в Москва по-рано днес, ще присъства на церемония за откриване на китайски завод за леки коли и ще отиде в московската зоологическа градина, на която носи специален подарък – две китайски панди. Той ще бъде и сред ключовите чуждестранни лидери, участващи в най-престижния руски икономически форум в Санкт Петербург. Путин и Си се срещат в Русия точно когато други световни лидери се събират на южния британски бряг за ознаменуване на 75-годишнината от западния съюзнически десант, открил втория фронт срещу нацистка Германия през 1944 г. Путин, който взе участие във възпоменателните церемонии във Франция по същия повод преди 5 години, този път не бе поканен. Русия не участва в този десант, но бившият Съветски съюз изиграва ключова роля за разгрома на нацистка Германия на Източния фронт, отбелязва АП. В кратко слово преди началото на днешните руско-китайски разговори на високо равнище в Кремъл Путин нарече китайския гост „приятел“, а Си изрази надежда за успех на диалога. „Убеден съм, че тази визита ще доведе до нови впечатляващи успехи в двустранните отношения, които ще са все по-добри“, заяви Си Дзинпин, цитиран от Франс прес.  Очаква се разговорите между лидерите на Русия и Китай да приключат с подписването на около 30 споразумения. След срещата между Путин и Си ще бъде даден прием в чест на китайския президент, последван от вечер в „Болшой театър“ по случай 70 години от установяването на дипломатически отношения между Русия и Китай. От Москва Си Дзинпин ще замине за Санкт Петербург, където утре и вдругиден ще е почетният гост на Петербургския международен икономически форум. Това държавно посещение на китайския президент е „ключово събитие за двустранните ни отношения“, увери Путин и припомни, че през 1949 г. Съветският съюз става първата държава, признала Китайската народна република, ден след обявяването й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Путин: Посещението на китайския президент в Русия е ключово събитие за двустранните ни отношения"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%b7%d0%b0-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4/", "text": "Евродепутатът от ЕНП/ГЕРБ Андрей Ковачев беше избран за заместник на Манфред Вебер в Председателството на Групата на ЕНП – най-голямата политическа група в Европейския парламент, след тайно гласуване с бюлетини. Това съобщиха от пресслужбата на българските евродепутати от ЕНП. Ковачев и останалите заместници отговарят за ръководенето на Групата по време на пленарните заседания на Европейския парламент. Освен това те я представляват пред външни фактори и подготвят основните направления в политиката и важните решения за стратегията на Групата. Ковачев каза, че това е признание за активната роля на ГЕРБ в европейското политическо семейство: „Първо искам сърдечно да благодаря на всички мои колеги за гласуваното доверие. Това е признание за активната роля на ГЕРБ в най-голямото европейско политическо семейство и за работата на цялата българска делегация в Групата на ЕНП. Благодарение на убедителната ни победа на европейските избори и твърдия проевропейски курс на правителството на премиера Бойко Борисов, гласът на България ще продължи да се чува силно в Европейския парламент. Успешното Българско председателство на Съвета на ЕС и политическото лидерство на българския еврокомисар г-жа Мария Габриел по една от най-важните теми – цифровата икономика, показват, че ние сме фактор в европейската политика“, каза Ковачев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Избраха Андрей Ковачев за зам.-председател на групата на ЕНП"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb-%d0%bf%d0%b5%d1%82%d0%ba%d0%b0%d0%bd%d0%be%d0%b2-%d1%89%d0%b5-%d1%80%d0%b0%d0%b1%d0%be%d1%82%d0%b8-%d0%b7%d0%b0-btv/", "text": "Лудият репортер на NOVA Даниел Петканов ще продължи да се появява в медийното пространство, но вече ще работи за bTV. Вчера, Петканов се похвали с току-що подписаният си договор с голямата медия, като сподели кадър от студиото на bTV, а към него написа „Дръжте се в течение“. В Instagram story, Даниел съобщи, че преди няколко седмици е бил на истински кастинг, и вчера са му се обадили с хубавата новина, че е нает. Преди броени минути, Петканов обяви в Instagram профила си с какво ще се занимава. „Добрата новина е, че мога да ви споделя официално, че аз съм новият водещ на „България търси талант“, но все още не мога да ви кажа кой ще е другият водещ“, каза Даниел.", "date": "2019.06.05", "title": " Даниел Петканов ще работи за bTV\t"}
{"url": "https://trud.bg/%d0%b2%d0%be%d0%b4%d0%be%d0%bb%d0%b0%d0%b7%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-13-%d1%82%d0%b0-%d0%b6%d0%b5%d1%80%d1%82%d0%b2%d0%b0/", "text": "Спасители извадиха тялото на 13-и загинал при потъването на туристическо корабче в река Дунав в Будапеща преди седмица, предадоха ТАСС и Асошиейтед прес. Плавателният съд с 33 южнокорейски туристи и екипаж от двама унгарци потъна след сблъсък с круизен кораб миналата сряда. Спасени бяха 7 души, а 15 са в неизвестност. Телата на седем жертви бяха намерени непосредствено след корабокрушението. Тази седмица от водите бяха извадени още 6 загинали. Тялото на 13-ата жертва е било открито, когато водолази проверявали състоянието на корабчето преди пристигането на плаващ кран, който да вдигне потъналия плавателен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Водолази откриха тялото на 13-та жертва на потъналото корабче в Дунав"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d0%bc%d0%b0%d0%b3%d0%b0-%d1%81-%d0%b8%d0%bd%d1%84%d0%be%d1%80%d0%bc%d0%b0%d1%86-2/", "text": "По-малко от три седмици остават до най-голямото и очаквано музикално събитие в България- “Francofolies. Благоевград“. Фестивалът, който превръща Благоевград в световна музикална сцена, ще се проведе на 21-22 юни в парк „Македония. Той ще бъде предхождан от още две значими музикални събития, а именно „Jumaya Stage Festival” – 7 и 8 юни, както и големият концерт на БГ Радио – 14 и 15 юни. Поради сериозния интерес към фестивалите и пълната заетост на хотелите в града, и тази година Община Благоевград има абсолютна готовност да съдейства на хора, които търсят или отдават квартири, апартаменти и къщи за гости под наем. Всеки, който се нуждае от съдействие, може да позвъни на 0884115150, да посети офиса на Туристически-културно информационен център – Благоевград или да пише на https://www.facebook.com/infocentreblg/. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Община Благоевград помага с информация за квартири през фестивалния месец юни"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%bc%d1%8a%d0%b6%d0%b0-%d0%be%d0%b1%d0%b2%d0%b8%d0%bd%d0%b5%d0%bd-%d0%b2-%d1%83%d0%b1%d0%b8%d0%b9%d1%81%d1%82%d0%b2/", "text": "Медиите във Великобритания разпространиха снимка на 31-годишният Джеймс Гелинг, който е обвинен в убийството на българина Венцислав Маргинов в Саутпорт. 51-годишният Маргинов  , след като излязъл от бар, в който гледал финала на Шампионската лига. Освен Гелинг обвинен за престъплението е и 32-годишен мъж, чияти самоличност не е известна. Той е бил пуснат от ареста под гаранция. Това не е първото провинение на Джеймс Гелинг.  , като причинил телесни повреди на няколко охранители и материални щети по сградата на съда. Гелин се укривал от властите 4 седмици, но накрая бил заловен. Заради провинението си той лежал в затвора една година. Престъпното минало на Гелинг може да се проследи още до тийнейджърските му години, когато заедно с братята си Джеймс е бил задържан за участие в престъпна група. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Вижте снимка на мъжа, обвинен в убийството на българин в Саутпорт\t"}
{"url": "https://trud.bg/11-%d1%82%d0%be%d0%bd%d0%b0-%d0%b1%d0%be%d0%ba%d0%bb%d1%83%d1%86%d0%b8-%d1%81%d0%b0-%d1%81%d1%8a%d0%b1%d1%80%d0%b0%d0%bd%d0%b8-%d0%bd%d0%b0-%d0%b2%d1%80%d1%8a%d1%85-%d0%b5%d0%b2%d0%b5%d1%80%d0%b5/", "text": "11 тона боклук са събрани при специализирана експедиция на непалски граждани на връх Еверест, предаде БГНЕС. По време на нея са открити и четири трупа. Това съобщи Дандурай Гимира, официален представител на министерството на туризма на Непал. Той уточни, че в продължение на няколко седмици членовете на експедицията са събирали бутилки, консерви и бутилки с кислород. Гимира призна, че на Еверест има още отпадъци, но определи работата на сегашната експедиция като доста успешна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " 11 тона боклуци са събрани на връх Еверест"}
{"url": "https://trud.bg/%d0%bc%d1%8a%d0%bb%d0%bd%d0%b8%d1%8f-%d0%bf%d0%be%d1%80%d0%b0%d0%b7%d0%b8-%d0%bf%d0%be%d0%ba%d1%80%d0%b8%d0%b2%d0%b0-%d0%bd%d0%b0-%d0%ba%d1%8a%d1%89%d0%b0-%d0%b2-%d1%81%d0%b0%d0%bc%d0%be%d0%ba%d0%be/", "text": "Мълния порази покрива на къща в Самоков. Този път е ударена сграда на бул. „България“ в Самоков. Снимки от мястото бяха разпространени в групата „Забелязано в Самоков“ във Фейсбук. Преди два дни мълния   Покривът на къщата е изцяло изгорял, а 72-годишният Михаил Иванов и сестра му Красимира по чудо успели да излязат преди да започне пожарът. Три пожарни потушават пламъците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Мълния порази покрива на къща в Самоков"}
{"url": "https://trud.bg/%d0%bc%d0%b5%d1%87%d0%ba%d0%b8-%d0%be%d0%b1%d0%b8%d0%ba%d0%b0%d0%bb%d1%8f%d1%82-%d0%ba%d1%80%d0%b0%d0%b9-%d1%80%d0%be%d0%bc%d1%81%d0%ba%d0%b0%d1%82%d0%b0-%d0%bc%d0%b0%d1%85%d0%b0%d0%bb%d0%b0-%d0%b2/", "text": "РИОСВ-Смолян получи сигнал за мечка, обикаляща край къщи в града, съобщиха от еко инспекцията. Според твърденията на жителите на ромския квартал, мечката слиза от около две седмици непосредствено до къщите им, предаде БНР. Еко инспекторите направили оглед на района, но не са открити следи от диво животно, вероятно отмити от дъжда. В близост до ромските жилища е установено струпване на битови отпадъци, които е възможно да са привлекли мечката. Предстои днес за бъде издадено предписание на Община Смолян за почистване на квартала от боклуците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Мечки обикалят край ромската махала в Смолян заради боклуци"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8%d0%b7%d0%ba%d0%b0%d1%80%d0%b0%d1%85%d0%b0-635-%d0%bc%d0%bb%d0%bd-%d0%bb%d0%b2-%d0%be%d1%82-%d0%bd%d0%b0%d0%b5%d0%bc%d0%b8/", "text": "Продадоха имоти и акции за 439 млн. лв. Едноличните търговци спечелиха 708 млв. лв. в рамките на година Доходи от наеми в размер над 635 млн. лв. са получили българите през 2018 г. Това става ясно от подадените в Националната агенция за приходи (НАП) годишни данъчни декларации. Оказва се, че парите от наеми имат много голям дял в доходите на домакинствата, като все повече хора съвестно ги обявяват пред НАП и плащат дължимите данъци. Обявените доходи от наеми са с 9,4% повече от предходната година. Внушителна е и сумата на обявените доходи от прехвърляне на права и имущество – 438,9 млн. лв. Тук влизат доходи от продажба на акции и дялове от компании, както и на жилища, ниви и автомобили. Но повечето доходи от продажба на жилища и коли са необлагаеми и не влизат в тази сума, а се обявяват само по желание в годишните данъчни декларации. Необлагаеми са доходите от продажба на едно жилище, ако между придобиването и продажбата са минали над 3 години, както и на два имота, ако са притежавани над 5 години. Не се облагат и доходите от продажба на кола, ако е притежавана над година. Оказва се, че общите доходи от наеми и продажба на имоти и дялове от фирми са над 1 млрд. лв. Официално дадените заплати през 2018 г. са в размер на 6,491 млрд. лв. Тук влизат не само заплатите по трудов договор, но и възнагражденията на шефовете на фирми, които работят на договор за управление и контрол, както и парите, които получават собствениците на дружества за полагането на личен труд. Общата сума на раздадените заплати нараства с близо 25% спрямо предходната година. Това се дължи както на увеличението на заплатите така и на по-високата заетост. Общата печалба на едноличните търговци от развивания от тях бизнес и на земеделските производители, които са избрали да плащат данък върху реализирания от тях финансов резултат, нараства със 7,7% до 708 млн. лв. Обявените доходи от друга стопанска дейност в данъчните декларации са внушителната сума от 1,837 млрд. лв. Тук влизат получени суми по граждански договори, изплатени хонорари и авторски възнаграждения, доходи от упражняване на занаят или свободна професия като например адвокат и лекар на свободна практика, както и доходи на земеделски производители, които се облагат по общия ред като ползват нормативно признати разходи.   Доходите от патентна дейност с 4% ръст Раздават повече награди Българите са изкарали 153,3 млн. лв. от таксиметрови превози и упражняване на дейности с годишен оборот под 50 хил. лв., които се облагат с патентен данък, показват данните на НАП от подадените годишни данъчни декларации за доходите. Това са заведения за хранене и развлечения, места за настаняване с под 20 стаи, магазини с площ под 100 кв.м, платени паркинги, дърводелски услуги, заложни къщи и др. Обявените доходи от патентна и таксиметрова дейност нарастват с 4% спрямо предходната година. Над 112,8 млн. лв. са обявени като доходи от други източници като парични и предметни награди от игри, които не са хазартни, обезщетения за пропуснати ползи и др. Тези доходи нарастват с 12,5%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Българите изкараха 635 млн. лв. от наеми\t"}
{"url": "https://trud.bg/%d0%b4%d0%b0%d0%b2%d0%b0%d1%82-700-%d0%bc%d0%bb%d0%bd-%d0%bb%d0%b2-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5-%d0%b7%d0%b0-%d0%bf%d0%be%d0%b4%d0%be%d0%b1%d1%80%d1%8f%d0%b2%d0%b0/", "text": "„Около 700 млн. лв. ще бъдат предоставени на общините за решаване на проблемите с качеството на въздуха”. Това заяви министърът на околната среда и водите Нено Димов днес при откриването на празник и изложение по случай Световния ден на околната среда – 5 юни. Той беше организиран от МОСВ съвместно със Столична община в градинката пред „Регионален исторически музей София“. „С встъпването си като министър казах, че качеството на въздуха е основен приоритет за МОСВ в моя мандат, защото е важна темата за качеството на живот на всички хора, за здравето ни, за децата ни. През последните две години темата стана неотменна част от дейността на правителството, министерството и общините. Днес Министерският съвет   за подобряване качеството на атмосферния въздух 2018–2024 г., която предвижда мерки, насочени към основните сектори на замърсяване с фини прахови частици – битовото отопление и транспорта“, допълни министър Димов. Той съобщи, че с приемането на програмата се отпускат 100 млн. лв. през следващите 3 години на общините за постигане на целите в техните програми за подобряване на качеството на въздуха. На разположение на 7 общини вече са 111 млн. лв. от Оперативна програма „Околна среда“ (ОПОС) 2014-2020 г. Допълнителни 390 млн. лв. от спестявания по ОПОС са насочени към електрификация на градския транспорт, които ще са достъпни до края на годината за други 11 общини. Още около 80 млн. се очаква да бъдат осигурени за общините, които не можаха да кандидатстват по първата процедура за подобряване качеството на въздуха по ОПОС. „По този начин, сумата, която ще бъде предоставена на общините за решаване на проблемите с качеството на въздуха, ще бъде около 700 млн. лв. или 7 пъти повече от това, което заварих, когато станах министър“, обобщи Нено Димов. Според него се вижда ясната ангажираност на министерството и правителството към този ключов проблем. „Резултатите от усилията на общините вече са факт – към 2018 г. 9 общини постигнаха изискванията на законодателството и така целият Североизточен район от тази година е извън обхвата на наказателната процедура. Столичната община и Община Бургас също вървят в тази посока“, каза още министърът. Той отбеляза, че има изключително добър диалог с местната власт и замърсяването на въздуха вече се разпознава като един от сериозните екологични проблеми в страната. „Здравето зависи от нас самите. Днес всеки един трябва да се замисли какво може да направи, защото усилието е общо. За мен като кмет въпросът е ключов“, каза и кметът на Столичната община Йорданка Фандъкова, която поздрави участниците в празника. Тя припомни, че програмата на общината включва мерки за подобряване на обществения транспорт заедно с по-добра градска мобилност, продължаване на проекта за метрото и увеличаване на електробусите. Според Фандъкова се работи и за решаване на най-тежкия проблем – отоплението на твърдо битово гориво, като през следващите години са предвидени около 60 млн. лв. за подмяна на отоплението в домакинствата с по-екологично и това ще е напълно безплатно за хората. От общо 55 хил. такива домакинства до края на май са подадени 5000 заявления. Кметът на София поздрави министър Димов за пускането на новата система, която позволява да се информират гражданите за състоянието на въздуха в реално време и заяви, че това е много важен аспект в програмата и на общината. „Само когато мерките на институциите и усилията на всеки от нас се комбинират, ще постигнем нужния ефект – да дишаме много по-чист въздух и да бъдем по-здрави“, пък заяви в специален поздравителен адрес към гостите на празника председателят на парламентарната комисия по околната среда и водите Ивелина Василева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Дават 700 млн. лв. на общините за подобряване качеството на въздуха (СНИМКИ)"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-ii-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%b2%d0%b5%d1%82%d0%b5%d1%80%d0%b0%d0%bd%d0%b8-%d0%be%d1%82-%d0%bd%d0%be%d1%80/", "text": "Лидери на 16 държави на честванията на 75 години от десанта На церемонията Тръмп чете молитва на Рузвелт В необичаен жест за коронована особа британската кралица Елизабет II благодари на ветераните от десанта в Нормандия за тяхната саможертва.  „Когато присъствах на възпоменателните прояви по случай 60-ата годишнина на десанта, някои мислеха, че това може да е последното подобно събитие. Но военновременното поколение – моето поколение, е жилаво и се радвам днес да съм с вас в Портсмут”. Това заяви Елизабет II (93 г.) в обръщение на церемонията по отбелязването на 75 г. от десанта на съюзническите сили срещу нацистка Германия, който бележи началото на кампанията за освобождаване на окупираната от нацистите Западна Европа. Церемонията се проведе в английския град Портсмут – една от точките на дебаркиране, на нея присъстваха лидери на страните, участвали в десанта (Великобритания, САЩ, Франция, Австралия, Белгия, Канада, Чехия, Дания, Гърция, Люксембург, Холандия, Норвегия, Нова Зеландия, Полша и Словакия), както и канцлерката на Германия. Лидерите четоха откъси от писма на участници в десанта. Президентът на САЩ Доналд Тръмп, за когото днес бе последният ден от посещението му във Великобритания, прочете молитва, която предшественикът му Франклин Рузвелт е включил в радио обръщението си на 6 юни 1944 г., излъчено докато американските и съюзническите сили преминават Ламанша. В него Рузвелт посочва, че „нашите синове, гордостта на нацията ни, днес започнаха велико начинание, борба за запазване на нашата република, на нашата религия и нашата цивилизация и освобождение на страдащото човечество”.", "date": "2019.06.05", "title": " Елизабет II благодари на ветерани от Нормандия"}
{"url": "https://trud.bg/%d0%b4%d0%b4%d1%81-%d0%bf%d1%80%d0%b8-%d0%bd%d0%b0%d0%b5%d0%bc-%d0%bd%d0%b0-%d0%ba%d0%be%d0%bc%d0%bf%d0%bb%d0%b5%d0%ba%d1%81-%d1%81-%d0%b1%d0%b0%d1%81%d0%b5%d0%b9%d0%bd-%d0%b8-%d0%b0%d0%bf%d0%b0%d1%80/", "text": "Много хора, които притежават апартамент в комплекс край морето, ги предоставят за управление на фирма, която ги отдава под наем на туристи. Затова в рубриката на “Труд” “Данъчна консултация” представяме позицията на НАП за това какви документи се изискват в случая при отчитане на дължимото ДДС. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в София. Била е Директор на Националната агенция за приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. Дружеството “X” има договор за наем на апартаментен туристически комплекс с фирмата “Y”. Фирмата наемодател е собственик на общите части на комплекса, ресторант, офиси и басейн. Апартаментите са собственост на отделни физически лица, които са делегирали права на “Y” да преотдава на трети лица тяхната собственост. Наемателят “X” дължи на наемодателя месечен наем за целия комплекс и плаща всички консумативи (ток, вода и др.). Разходите за изразходваната електроенергия за общите части на комплекса се заплащат на база представена от наемодателя фактура. Като наемател “X” плаща и изразходваната електроенергия по индивидуалните партиди на името на физическите лица – собственици. Поставени са следните въпроси: 1. Как трябва да се документира разходът за ток, за да бъде данъчно признат по ЗКПО? 2. Дружеството има ли право на данъчен кредит по ЗДДС по фактурите за електроенергия? Отговорите четете в броя на вестник „Труд“ в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " ДДС при наем на комплекс с басейн и апартаменти"}
{"url": "https://trud.bg/%d0%b2-16-%d0%b4%d0%bd%d0%b8-%d0%bd%d0%b0-%d1%8e%d0%bd%d0%b8-%d1%89%d0%b5-%d0%b8%d0%bc%d0%b0-%d1%81%d1%82%d1%80%d0%b5%d0%bb%d0%b1%d0%b8-%d0%bd%d0%b0-%d0%b1%d0%b0%d1%82%d0%bc%d0%b8%d1%88-%d0%ba/", "text": "По информация на Военно формирование 22 220, във връзка с разпределението и реда за използване на учебните полигони и стрелбищата за подготовка на военните формирования и организациите извън въоръжените сили, планирани стрелби на Огневи комплекс „Батмиш“ край Сливен продължават и през юни, съобщиха от общината в Сливен. Те ще се провеждат от 8.30 до 13.30 часа на 5, 10, 13, 14, 18, 20, 21, 25, 26, 27 и 28 юни и от 9.00 до 21.00 часа в дните 11, 12, 17, 19 и 24 юни. За да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат и адекватни мерки за защита на животните си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " В 16 дни на юни ще има стрелби на „Батмиш“ край Сливен"}
{"url": "https://trud.bg/%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%bf%d0%b5%d1%82%d1%80%d0%be%d0%bb%d0%b0-%d0%bf%d0%b0%d0%b4%d0%bd%d0%b0-%d0%bf%d0%be%d0%b4-60-%d0%b4%d0%be%d0%bb%d0%b0%d1%80%d0%b0-%d0%b7%d0%b0/", "text": "Цената на петрола Brent се понижи под 60 долара за барел за първи път от началото на годината, съобщи АФП. Цената на доставка за барел от суров петрол Брент се понижи с 2,24 долара, търгувайки се на 59,73 долара в 15:45 централно гринуичко време. Миналата седмица генерал-майор Яхя Рахим Сафави, висш военен съветник на иранския върховен лидер Али Хаменей, предупреди, че всеки въоръжен сблъсък между Иран и САЩ в Персийския залив ще доведе до незабавен скок на цените на петрола над 100 долара за барел. В края на миналата година обаче анализаторите от швейцарската инвестиционна банкова група „Юлиус Баер“ заявиха, че цената на петрола Brent ще остане в рамките на 60-80 долара за барел през 2019 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Цената на петрола падна под 60 долара за първи път от началото на годината"}
{"url": "https://trud.bg/%d0%b6%d0%b5%d0%bd%d0%b0-%d0%be%d1%81%d1%8a%d0%b4%d0%b8-%d0%bd%d0%b5%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%b5%d0%bd-%d0%b1%d0%bb%d1%8a%d1%81%d0%bd%d0%b0%d0%bb-%d0%bd/", "text": "Над 8000 лв. ще струва на неправоспособен водач инцидент, при който блъснал майка с две малки деца на пешеходна пътека и избягал от мястото. За щастие жената и децата са били без тежки травми, но имали увреждания, които били описани в съдебно-медицински удостоверения. Майката е излизала в болнични за 23 дни. Имала контузии на дясно коляно и дясна раменна става. При падането на земята, двете й момиченца също получили кръвонасядания на различни места. Те са пострадали през декември 2018 г. на пешеходна пътека до едно от натоварените кръстовища в Търговище. Пресичали към 17 часа, като пред пътеката бил спрял камион, за да даде път на преминаващите пешеходци. Кола, която била зад камиона, тръгнала да го заобиколи и преминала през пътеката, удряйки жената и децата. Водачът въобще не спрял. Жената се разпищяла, а свидетели викнали линейка и полиция. Пострадалите били откарани в болницата за прегледи и последвали медицински процедури. От записи на камери в района бил издирен и автомобилът, който се водел на един човек, но при инцидента бил управляван от друг, който бил неправоспособен. На виновника бил съставен акт и издадено наказателно постановление за административна санкция. Разбирайки това, жената завела гражданско дело за причинените неимуществени вреди, преживяния ужас и психичните травми. Пред Районния съд в Търговище водачът заявил, че не той е карал колата, но доказателствата били срещу него. После твърдял, че бил заслепен от насрещни фарове и не разбрал, че е ударил хора. Магистратите обаче постановиха той да плати 3000 лв. обезщетение на майката и по 2000 лв. на всяко от децата. Трябва да поеме и адвокатските разноски, които семейството е направило по случая, в размер на 1088 лв. Решението подлежи на обжалване пред Окръжния съд в Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Жена осъди неправоспособен, блъснал нея и децата й на пешеходна пътека\t"}
{"url": "https://trud.bg/%d0%bf%d0%b0%d1%81%d0%bf%d0%be%d1%80%d1%82%d0%bd%d0%b0-%d1%81%d0%bb%d1%83%d0%b6%d0%b1%d0%b0-%d0%b2-%d1%80%d0%b0%d0%b7%d0%b3%d1%80%d0%b0%d0%b4-%d1%89%d0%b5-%d1%80%d0%b0%d0%b1%d0%be%d1%82%d0%b8-%d0%b8/", "text": "Заради големия наплив на граждани, които вадят лични карти и паспорти, сектор „Български документи за самоличност“ в Областната дирекция на МВР в Разград ще работи и в събота от 9 до 15 часа. От там уточняват, че само ще се връчват издадените документи. До извънредния работен ден се стигна, след като тази седмица за Байрама се върнаха много хора, които са зад граница и съчетаха празничните дни с подаване на документи за подмяна на карти и паспорти, които изтичат. Така от понеделник всеки ден пред сектора има опашки от по близо 200 човека, които имат ограничено време на престой у нас и напливът е огромен, казаха служители. Обичайно големите опашки са през юли-август, когато са отпуските на работещите в други градове или държави. От дирекцията уточниха, че тази година изтичат 3 853 лични карти, 8 265 паспорта и 3 240 шофьорски книжки. Догодина в Разград обаче ще бъде стълпотворение, тъй като тогава трябва да се сменят близо 22 000 лични карти, над 15 900 паспорта и 8 524 свидетелства за управление на превозни средства. От полицията припомнят, че по закон лична карта с изтекла валидност трябва да бъде подменена в 30-дневен срок, а паспорт – в 3-месечен. Изтеклите документи се връщат в паспортната служба. В противен случай санкцията е от 20 до 150 лв. При изгубване или повреждане на български документ за самоличност глобата е от 30 до 200 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Паспортна служба в Разград ще работи и в събота заради големия наплив\t"}
{"url": "https://trud.bg/%d1%85%d0%b8%d0%bc%d0%b8%d1%8f%d1%82%d0%b0-%d1%81%d1%80%d0%b5%d1%89%d1%83-%d0%bc%d0%bb%d1%8f%d0%ba%d0%be%d1%82%d0%be-%d0%b2-%d1%81%d0%b8%d1%80%d0%b5%d0%bd%d0%b5-%d0%bc%d0%b0%d1%81%d0%bb%d0%be-%d0%ba/", "text": "Изкупената от мандрите суровина не стига за произведените количества  Имитацията може да се познае по цената  Химията все повече превзема сиренето, кашкавала, киселото мляко и маслото за сметка на прясното мляко. Това показват официални данни на земеделското министерство, според които изкупеното от мандрите сурово мляко е далеч по-малко от нужното, за да се произведат обявените от тях количества млечни продукти. През 2018 г. у нас в преработвателните предприятия са постъпили близо 630 хиляди тона краве мляко. В същото време са произведени почти 77 000 тона прясно мляко, 161 000 тона кисели млека, близо 67 000 тона сирене от краве мляко, 1100 тона масло и 2750 тона сметана. Данни за произведения кашкавал обаче няма в министерство на земеделието. В статистика отделно е посочено официалното количество сирене с растителни мазнини. Като имаме предвид, че за направата на килограм сирене са нужни поне 5,5 литра мляко, се оказва, че постъпилата в мандрите суровина стига само за производството на кисело, прясно мляко и сирене. Данните показват едно – че не всички млечни продукти се правят от мляко, коментира за „Труд” Димитър Зоров, председател на Асоциацията на млекопреработвателите в България. Не трябва да забравяме, че данни за кашкавала липсват, но той се прави от най-много суровина. За производството на един килограм са нужни поне 10 литра прясно мляко, посочи Зоров. По думите му разликата между изкупеното мляко и произведената продукция не може да се оправдае с вноса на сурово мляко. Тези количества не са толкова големи, обясни Зоров. Единственото обяснение е, че в някои предприятия изобретателността в рецептурите е много голяма. Слагат се не само растителни мазнини и протеини, а и емулгатори, които догаждат вида и вкуса на истинското сирене, обясни председателят на асоциацията. Освен в сиренето подобни добавки се слагат и в киселите млека, твърди Димитър Зоров. Става въпрос за растителни протеини като нишесте. Имитацията може да се познае по цената. Не може цената на продукта да е по-ниска от себестойността на капачката и пластмасовата кофичка, категоричен беше той. И дава за пример, че цената на литър сурово мляко в момента е около 70 стотинки. Като добавим кофичката и капачката себестойността става 82 стотинки без ДДС. Това означава, че на предприятието кофичка кисело мляко струва близо лев с ДДС, като не слагаме труд, транспорт и т. н. Как тогава се продава в магазина за 38-40 стотинки, това означава, че в него има нещо друго, но не и мляко, заяви председателят на млекопреработвателите. Според него НАП може да хване кои предприятия работят с растителни мазнини, ако погледнат фактурите им за внесените суровини. Ако едно предприятие е обявило, че ще прави само истински продукти, а внася растителни мазнини, трябва да се провери дали те са налични в склада и ако ги няма, къде са вложени. Ние имаме най-добрата нормативна база, но трябва правилата да се прилагат, а глобите да бъдат достатъчно тежки, категоричен е Димитър Зоров.   Изяли сме 11,5 хиляди тона имитиращ продукт  Производството на сирене с растителни мазнини у нас се увеличава, показват последните данни на земеделското министерство. През първите четири месеца на тази година у нас са произведени 3 757 тона имитиращ продукт, докато за същия период на 2018 г. фалшивото сирене е било 3570 тона. За цялата 2018 година българите са изяли официално 11,5 хиляди тона сирене с растителни мазнини. Въпреки ръста в производството на фалшиви продукти в големите вериги отделни щандове с надпис „Имитиращи продукти” почти няма. От началото на тази година влезе в сила изискването на закона такива храни да бъдат задължително в опаковка и на отделен щанд. 28 от общо 258 млекопреработвателни предприятия в България обявиха, че ще правят имитиращи продукти.   12 хил. тона палмова мазнина внесени у нас Българите са изяли 25 хиляди тона сухо мляко и 12 хил. тона палмово масло през 2017 г. Това са количествата, които българските предприятия са внесли и използвали в производството на млечни продукти, показва анализ на Центъра за икономически изследвания в селското стопанство – САРА. Тенденцията е вносът на такива суровини да расте и въпреки че вложеното количество сухо мляко няма да достигне пика от 40 хил. т. през 2013 г., ще се задържа на нива от около 25 хил. т., прогнозират от института. Използването на палмови мазнини в бъдеще няма да успее да изчезне, поради ниските доходи на значителна част от населението в страната, увеличаване на цената на млечните мазнини и намаляване цените на палмовото масло на световните борси, прогнозират от института. Според тях неблагоприятното съотношение между цените на млечния протеин и мазнини, като млечните мазнини са доста по-скъпи отколкото млечния протеин, стимулират използването на растителни мазнини.   Ментето полепва по ножа Кашкавалът от палмово масло може лесно да бъде познат при рязане с нож, след престояване в хладилник – ако полепва по ножа. Причината е, че растителните мазнини полепват по ножа, а млечните – не. Ако бялото саламурено сирене е на дупчици след разрязване, това е сигурен знак, че в процеса на обработка има допуснати грешки. Сирене с такива характеристики често има леко неприятен вкус, различен от стандарта. Може да си докарате и стомашно разстройство. Не яжте прекалено солено сирене – вероятно производителят е добавил повече сол, за да замаже гафове при процеса на обработка, а и за да скъси дългия процес на зреенето. Купувайки си бутилка с надпис „Кисело мляко за пиене”, може да се окаже, че в ръцете си държим отвара от нишесте, свински желатин, модифицирано царевично нишесте, плодови концентрати и аромати. Затова е важно да следим етикетите на напитките, дори и най-дребния шрифт. Д-р Сергей Иванов, Център по биология на храните: Влагането на соев протеин е последната мода   Последната мода у нас е да се влага соев протеин, който да замества млечния в киселите млека и сиренето. Това каза за „Труд” д-р Сергей Иванов от Центъра по биология на храните. Цената му е много ниска и така се произвежда продукт с наполовина от млякото, което е нужно, ако се спазват всички изисквания на технологията, обясни той. По думите му преработвателните предприятия продължават да прилагат и другите порочни практики – влагане на хидрогенирани мазнини – като добре познатата палмова мазнина. Предишно изследване на Асоциация „Активни потребители” откри дори сирена, в които няма никакво мляко, а са направени изцяло от хидрогенирани мазнини, посочи Иванов. По думите му този тип мазнини могат да заменят на 100-процента прясното мляко, но те крият опасност за здравето на хората. Затова от години настояваме да се забрани използването им в България, както това е направено в много държави от ЕС, но властите у нас отказват това да се случи, напомни Сергей Иванов. Според него потребителите могат да разпознаят фалшивото сирене основно по цената. Не може продукт, който се продава по пазарите за 3-4 лева да е направен от мляко. Последното изследване на Асоциация „Активни потребители” на 10 марки кашкавал, който се продава на ниски цени, показа, че седем от десет марки са с високо водно съдържание. Осем от десет са с ниска степен на зрялост. Две от десет са „сглобени” от хидрогенирани мазнини и сухо мляко. При изследване на 36 марки сирене беше установено, че се използват палмови масла, вместо животински, сухо мляко и съответно високо водно съдържание и ниска масленост при тези продукти. Това е установено при 9 от общо 36-те изследвани марки сирена.   Вносен кашкавал се препакетира и се продава за български  У нас се внася кашкавал, най-вече говорим за парени сирена, които се препакетират тук и се продават после за български, предупреди заместник – председателят на Асоциацията на млекопреработвателите в България Симеон Присадашки. Това се прави и с евтини вносни сирена – като гауда и едам, направени от растителни мазнини, които се преопаковат като кашкавал. Според Присадашки в момента пазарът на млечни продукти у нас е доминиран от промоционални продукти. Потребителите търсят по-евтини храни. Производителите пък имат излишъци от количества в складовете си, които продават на по-ниски цени, но на практика така се изкривява пазарът. По думите му сиренето от мляко, което е насипно на щандовете, не може да струва под 8 лв. за килограм. За пакетираните сирене цената започва от 10 лв. за килограм. При кашкавала цената трябва да е с 40% нагоре, обясни Присадашки. В момента има засилен внос на сурово мляко, заради свободни количества в Европа и спот цената идва по-ниска от нашата. Доставките са основно от Унгария, Чехия и Полша и качеството му е добро, посочи още зам.-председателят на асоциацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Химията срещу млякото в сирене, масло, кашкавал и кисело мляко"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bd%d0%b8-%d0%be%d1%82%d1%83%d0%bf%d0%b0-%d0%bd%d0%b0%d0%b1%d1%8a%d1%80%d0%b7%d0%be-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb/", "text": "Турция отупа набързо волейболистките ни в Лигата на нациите на турнира в Тайланд. Представителките на южната ни съседка спечелиха категорично с 3:0, а в първите два гейма разликата бе космическа – 25:14, 25:9. Едва в третата част момичетата на старши треньора Иван Петков успяха да се съвземат и да бъдат равностойни на съперничките си -23:25.  И в този мач отборът ни не успя да преодолее проблемите в посрещането и в защита.  Най-резултатна за българките бе Гергана Димитрова с 11 точки. За съперничките им Ебрар Каракурт заби 18 т. След 8 загуби нашите остават на последното, 16-о място в групата без победа и само с една спечелена точка. Туркините са лидерки със 7 успеха, едно поражение и актив от 21 т.  Днес „лъвиците“ играят срещу Доминиканската република в последен мач на тайландска зема.  Същевременно италианският „Лубе“ привлече трети нов играч след напускането на Цветан Соколов. От следващия сезон при шампионите ще играе иранският диагонал Амир Гафур, който идва от „Веро Волей“ (Монца), в който е капитанът на националите Виктор Йосифов.  А Цветан Солоков премина в руския „Зенит“ (Казан) за 3 г.", "date": "2019.06.05", "title": " Турция ни отупа набързо на волейбол"}
{"url": "https://trud.bg/%d0%be%d1%80%d0%b1%d0%b0%d0%bd-%d1%81%d0%bb%d0%b0%d0%b3%d0%b0-%d1%80%d1%8a%d0%ba%d0%b0-%d0%b8-%d0%b2%d1%8a%d1%80%d1%85%d1%83-%d0%b0%d0%ba%d0%b0%d0%b4%d0%b5%d0%bc%d0%b8%d1%8f%d1%82%d0%b0-%d0%bd%d0%b0/", "text": "Критиците съзират за­глу­шаване на опозицията Правителството на премиера Виктор Орбан внесе законопроект, предвиждащ затягане на контрола на изпълнителната власт над изследователските институти на Унгарската академия на науките, въпреки протестите на учени и граждани, предаде Ройтерс. Агенцията коментира, че откакто пое властта през 2010 г., Орбан сложи ръка върху голяма част от публичния живот, включително съдилищата, медиите и университетите. Министърът на иновациите и технологиите Ласло Палкович обясни, че промените ще осигурят „разпределение на ресурсите въз основа на резултатите” и ще повишат конкурентоспособността. Критиците обаче насотяват, че така се посяга на независимостта на научната общност и се вкарва лост за влияние с цел заглушаване на опозиционните възгледи. Законопроектът предвижда 11-членен съвет, председателстван от Палкович, да определя областите за изследване, които ще получават финансиране, и да наблюдава изразходването на средствата. Членовете на съвета ще бъдат назначавани от премие­ра. Самите изследователски институти пък ще се ръководят от панел от 13 членове, 6 от които определяни от правителството, а председателят му ще се избира от премиера.", "date": "2019.06.05", "title": " Орбан слага ръка и върху академията на науките\t"}
{"url": "https://trud.bg/25-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%be%d0%b4%d0%bf%d0%b0%d0%bb%d0%b8-%d0%b4%d0%be%d0%bc%d0%b0-%d1%81%d0%b8-%d1%81%d0%bb%d0%b5%d0%b4-%d0%b7%d0%b0%d0%bf%d0%bb/", "text": "Късно следобед, към 17.40 часа в полицията е получен сигнал за тревожна ситуация в жилищен блок в ж.к. “Дианабад“. Според първоначалната информация, 25-годишна жена, в нестабилно състояние и без дрехи, заплашвала да опожари жилището на третия етаж, където живее и да се хвърли от терасата. Това съобщиха от пресслужбата на МВР. Към мястото са насочени екипи на пожарната и линейка, патрули от Първо РУ-СДВР. След опитите за разговор с нея, от които тя не се е повлияла, младата жена е причинила запалване в дома, което наложило своевременна реакция. Тя е спасена с намесата на екипа пожарникари, разпънали платно, върху което е скочила. Физически невредима, грижите за нея са поети от медицински екип, който ще установи общото й здравословно състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " 25-годишна подпали дома си след заплахи да се хвърли от терасата в столичния квартал „Дианабад“, спасиха я пожарникари"}
{"url": "https://trud.bg/%d0%bf%d0%b5%d0%ba%d0%b0%d1%80%d0%bd%d0%b0-%d0%b4%d0%b0%d0%b2%d0%b0-%d1%80%d0%b0%d0%b1%d0%be%d1%82%d0%b0-%d0%bd%d0%b0-12-%d0%bc%d0%bb%d0%b0%d0%b4%d0%b5%d0%b6%d0%b8-%d1%81-%d1%83%d0%b2%d1%80%d0%b5/", "text": "12 младежи с различни увреждания получиха шанс за работа с трудов договор в социално предприятие на фондация „Радост за нашите деца“, която тази събота чества 15 г. от създаването си. Проектът по ОП „Развитие на човешките ресурси“ започна през май 2018 г. Безработните млади хора вече са обучени хлебари и сладкари и от 18 юни ще се трудят в новата пекарна „Радост“ на едноименната улица във Варна. Преди откриването й майсторите ще зарадват гостите на юбилея на фондацията с вкусни десерти и закуски. Празникът на 8 юни следобед ще събере на сцена „Раковина“ в Морската градина много приятели и сродни организации. Ще има концерт и изложение на социални предприятия. За 15 г. фондацията е подпомогнала с дългосрочни проекти над 2000 подрастващи със специални образователни потребности и техните семейства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Пекарна дава работа на 12 младежи с увреждания\t"}
{"url": "https://trud.bg/20-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d1%81%d0%bb%d0%b5%d0%b4-%d0%b1%d0%b5%d0%b7%d0%bc%d0%b8%d1%80%d0%b8%d1%86/", "text": "Босненската полиция арестува 20 души, след като мигрантите в приемен център в северозападния град Велика Кладуша се разбунтуваха в сряда, съобщава Евронюз. Когато полицията е пристигала в лагера Мирал, за да потуши вълненията, в които участват повече 100 мигранти, тя е посрещната с камъни, метални пръти и бутилки и трима служители на правозащитните органи са ранени, съобщи говорителят на местната полиция Але Силядедич. Десетина мигранти в центъра, който има капацитет 700 души, също са получили наранявания и са откарани в болници във Велика Кладуша и Бихач. Силядедич обясни, че напрежението в центъра е било високо след пожар миналия уикенд, който изгори последния етаж на сградата и принуди много мигранти да спят на открито. Около 25 000 имигранти от Азия и Северна Африка са влезли в балканската страна от Сърбия и Черна гора през 2018 г., а още 6 000 са пристигнали досега тази година, според службите за сигурност на Босна и Херцеговина. Само около 3500 души са били настанени в транзитни центрове, оставяйки хиляди спящи на открито, тъй като Сараево няма достатъчно средства, за да се грижи за всички. Много от мигрантите биха искали да стигнат до страни в Европейския съюз със силни икономики, но външните граници на ЕС – като се започне с Хърватия северно от Босна – като цяло бяха затворени за тях след приток от над един милион през 2015 година.", "date": "2019.06.05", "title": " 20 мигранти са арестувани след безмирици в бежански лагер в Босна и Херцеговина"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b7%d0%b0%d0%b4%d1%8a%d0%bb%d0%b1%d0%be%d1%87%d0%b0%d0%b2%d0%b0-%d1%81%d1%8a%d1%82%d1%80/", "text": "Работно посещение в Узбекистан осъществиха ректорът на Стопанска академия доц. д-р Иван Марчевски и председателят на Общото събрание проф. Борислав Борисов. Целта на визитата бе участие в международна конференция и провеждане на работни срещи за задълбочаване на съществуващи партньорства и подписване на нови договори за сътрудничество. Ректорът на свищовското висше училище бе поканен като основен докладчик в конференция с международно участие, организирана от Ташкенския държавен икономически университет. Форумът, в който освен представителите на Стопанска академия „Д. А. Ценов” участваха гости от университети и научни организации от Русия, САЩ, Южна Корея и Индонезия, бе посветен на стратегията на Узбекистан за макроикономическа стабилност, инвестиции и иновационно развитие. Доц. д-р Иван Марчевски изнесе доклад на тема „Предизвикателства пред висшето образование в страните от Източна Европа”. Проф. Борисов участва в работата на една от секциите на конференцията с доклад, посветен на регионалната политика на Европейския съюз. На среща с ръководството на университета-домакин бе подписан анекс към съществуващия рамков договор за сътрудничество между двете висши училища. По силата на подписания анекс, над 80 узбекски студенти през това лято ще проведат тримесечен стаж в България, организиран и ръководен от преподаватели от Стопанска академия. Стажовете ще бъдат проведени в организации-партньори на Академията. По време на работната среща, двете страни договориха и конкретни стъпки по приема на студенти за академичната 2019/202 г. за обучение по разработените две съвместни програми за двойна диплома. В рамките на визитата си, доц. Марчевски и проф. Борисов посетиха и Държавния университет в Бухара. След среща и разговори с ръководството бе подписан договор за сътрудничество между двете висши училища. Освен обмен на студенти и преподаватели, и съвместни научни изследвания, договорът предвижда и разработване на програма за обучение на студенти, които ще получат двойна диплома. Последната работна среща, която проведоха в Узбекистан представителите на Стопанска академия, бе с ректора на Андижанския аграрен институт. На тази първа среща, двете страни обсъдиха възможности за бъдещо сътрудничество и договориха визита на чуждестранните партньори в Стопанска академия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " Стопанска академия задълбочава сътрудничеството си с университети от Узбекистан"}
{"url": "https://trud.bg/80-%d0%be%d1%82-%d0%bc%d1%80%d1%8a%d1%81%d0%be%d1%82%d0%b8%d1%8f%d1%82%d0%b0-%d0%b2-%d0%bc%d0%be%d1%80%d0%b5%d1%82%d0%be-%d0%b8%d0%b4%d0%b2%d0%b0-%d0%be%d1%82-%d0%b1%d1%80%d0%b5%d0%b3%d0%b0/", "text": "3 тона отпадъци са събрали експерти на Басейнова дирекция „Черноморски район“ /БДЧР/ от 10 неохраняеми пясъчни ивици от Дуранкулак до Резово. Четирите акции по крайбрежието са проведени миналата година, а резултатите са по-добри от 2017 г. Това съобщи Мирослава Робинсън, началник отдел „Опазване на морските води и акватории“ в БДЧР по среща, посветена на Световния ден за опазване на околната среда. „Най-много са фасовете и модерните мокри кърпички, които са особено опасни, тъй като морските обитатели ги поглъщат. Те създават проблеми и с канализацията, затова трябва да се насърчават производителите на биоразградими кърпички и санитарни материали“, посочи Робинсън. Според нея от години най-мръсното място по крайбрежието е канала море-езеро във Варна, а най-чистият от наблюдаваните плажове е до детските лагери в Обзор. По данни на БДЧР и Института по океанология при БАН 80% от отпадъците в морето идват от брега, като дял за това имат туризмът и строителството. За да ограничи замърсяването, ЕК е приела стратегия за пластмасите, която влиза в сила на 10 юни и трябва да бъде адаптирана към нашето законодателство до 2 г. В нея са описани 10-те най-често срещани по крайбрежията отпадъци. Сред тях са дръжките за балони и пластмасовите капачки, които в бъдеще ще трябва да са закрепени към бутилките, за да не остават на пясъка. Насърчаването на производството на биоразградими санитарни материали и повишаването на културата на хората са мерките за намаляване на замърсяването по крайбрежието, смята Мирослава Робинсън от БДЧР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.05", "title": " 80% от мръсотията в морето идва от брега\t"}
