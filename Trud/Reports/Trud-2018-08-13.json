{"url": "https://trud.bg/%d1%81%d1%8a%d0%b4%d1%8a%d1%80%d0%b6%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d1%83%d1%80%d0%b0%d0%bd-%d0%b2-%d0%bf%d0%b8%d1%82%d0%b5%d0%b9%d0%bd%d0%b0%d1%82%d0%b0-%d0%b2%d0%be%d0%b4%d0%b0/", "text": "Съдържанието на естествен уран в питейната вода в Хасково е в норма, а на алфа-активността показва превишение от 3 и 7 пъти. Това показват изследвания на водата от сертифицирана лаборатория, поръчани от Федерацията на потребителите. Изпълнителният секретар на Федерацията излезе с ултиматум – на среща в Министерството на регионалното развитие тази сряда ще поиска до края на септември да бъде изготвена „пътна карта“, в която да са записани конкретни мерки и срокове за решаване на проблема, информира  „В Хасково има екологичен геноцид. Ако до 30 септември не се разпише тази пътна карта с конкретни действия и ангажименти, преминаваме към ефективни протестни действия, включително и гражданско неподчинение”, каза Емил Георгиев, изпълнителен секретар на Федерацията на потребителите в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " Съдържанието на уран в питейната вода в Хасково е в норма"}
{"url": "https://trud.bg/%d0%ba%d0%b0%d0%b7%d0%b2%d0%b0%d0%bc-%d1%81%d0%b5-%d0%b5%d0%bb%d0%b1%d0%b0-%d0%b8%d0%b4%d1%80%d0%b8%d1%81-%d0%b5%d0%bb%d0%b1%d0%b0/", "text": "Британският актьор Идрис Елба хвърли новинарска “бомба”, след като в неделя си направи майтап в туитър. Под своя снимка в социалната мрежа той написа: “Казвам се Елба, Идрис Елба”. Причината феновете и дори част от новинарските сайтове да се хванат на въдицата е най-вече заради една спекулация, че продуцентката на филмите за Джеймс Бонд Барбра Броколи казала на американския продуцент Антоан Фука, че е крайно време ролята да бъде поверена на “не-бял актьор”. Това щяло да стане в по-следващия филм за Бонд, тъй като през ноември 2019 г. се очаква да бъде пусната серия отново с участието на Даниъл Крейг. Няколко часа след като хвърли бомбата, Идрис Елба написа: “Не се хващайте на рекламни трикове”. Но всъщност крушката си има опашка, тъй като от около три години във филмовите среди се говори, че Идрис Елба ще бъде следващият агент 007.", "date": "2018.08.13", "title": " Казвам се Елба, Идрис Елба"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%bf%d1%80%d0%b5%d0%b1%d0%b8-%d1%81-%d0%bc%d0%b5%d1%82%d0%b0%d0%bb%d0%bd%d0%b0-%d1%81%d0%ba%d0%be%d0%b1%d0%b0-%d0%b3%d0%b5%d0%b9-%d0%b4%d0%b2%d0%be/", "text": "Българин и приятелката му от Хърватия пребиха гей-двойка в Белгия. Единият от пострадалите е италианец, предаде За инцидента съобщават италиански и белгийски медии. 46-годишният италианец се е преселил да живее в град Гент във Фландрия, където се е оженил за белгийски гражданин. Двамата са били съседи на българина, който е живеел с хърватка. Те постоянно тормозели гей-двойката, като при последната им среща, българинът ги е пребил жестоко с метална скоба за заключване на волана на лека кола.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.08.13", "title": " Българин преби с метална скоба гей двойка в Белгия"}
{"url": "https://trud.bg/%d1%80%d0%be%d0%ba%d0%b0%d0%b4%d0%b0-%d1%81-%d1%82%d1%8a%d1%80%d0%b3%d0%be%d0%b2%d1%86%d0%b8%d1%82%d0%b5-%d0%bd%d0%b0-%d0%b7%d0%bb%d0%b0%d1%82%d0%be/", "text": "Търговците на злато, сребро и скъпоценни камъни минават към Министерството на икономиката. Това предвиждат промени във Валутния закон, които са пуснати за обществено обсъждане от Министерството на финансите. Досега регистрацията и издаването на удостоверения на търговците на благородни метали и скъпоценни камъни се осъществяваше от Министерството на финансите. Функциите на ведомството обаче основно са в областта на планирането и управлението на публичните средства, а не провеждането на държавната политика, включително регулацията, в конкретен икономически сектор, пише в мотивите към законопроекта. Затова се предлага тази дейност да се осъществява от Министерството на икономиката.", "date": "2018.08.13", "title": " Рокада с търговците на злато"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bb%d0%b8%d1%80%d0%b0%d1%82%d0%b0-%d1%81%d0%b5-%d0%be%d0%b1%d0%b5%d0%b7%d1%86%d0%b5%d0%bd%d1%8f%d0%b2%d0%b0-%d0%b7%d0%b0%d1%89%d0%be%d1%82%d0%be-%d1%81/", "text": "Централната банка на Турция обяви серия от мерки за стабилизиране на икономиката. Президентът Реджеп Ердоган заяви, че националната валута ще се върне скоро към разумната си стойност, но лирата и днес продължи да се обезценява. Според Ердоган – защото САЩ забиват нож в гърба на съюзника си Турция и защото предатели саботират турската икономика с фалшиви новини в интернет. Над 340 души са вече разследвани в Турция за публикации в интернет във връзка с главоломния срив на националната валута. Президентът Ердоган се възмути, че според някои от тях, той се готвел да разпореди конфискация на банкови влогове. „В социалните мрежи има икономически терористи! Съдебната система взема мерки и ще ги накажем, когато ги хванем. Защото са предатели!“, заяви Ердоган. Той за пореден път обвини САЩ, че подлагат Турция на икономическа блокада. Но увери сънародниците си, че икономиката не потъва и далеч не е свършено с нея. „Вярвам, че курсът на лирата ще се върне скоро към разумното ниво, съгласно икономическата логика. Не се безпокойте!“, каза турският президент. Но след близо 40% спад от началото на годината, лирата продължи да се срива в първия работен ден от новата седмица. На азиатските борси сутринта беше отбелязан антирекорд от 7,24 лири за 1 долар. На европейските по-късно курсът достигна 6,88 за долар – със 7% по-ниско ниво от петък и близо 150 на сто от това преди опита за преврат преди две години. Турската централна банка обяви мерки за стабилизиране на икономиката, включително допълнителна ликвидност от 10 милиарда лири и злато на стойност 3 милиарда долара. Но не обяви увеличаване на лихвените проценти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.13", "title": " Ердоган: Лирата се обезценява, защото САЩ забиват нож в гърба ни"}
{"url": "https://trud.bg/%d0%b5%d0%ba%d0%be-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%bf%d1%80%d1%8a%d1%81%d0%ba%d0%b0%d1%82-%d1%81%d1%80%d0%b5%d1%89%d1%83-%d0%b1%d1%8a%d0%bb%d1%85%d0%b8-%d0%b2/", "text": "Еко специалисти от  Община Благоевград ще извършат пръскане срещу бълхи. То ще бъде осъществено на 14 и 15 август, след 21.00 часа. Обсегът на пръскане ще обхване детските площадки за общинско ползване, както и зелени площи, посещавани масово от жители и гости на града. Не е препоръчително за гражданите да бъдат в районите около час, след като бъде напръскано. Препаратът, с който ще се извършва пръскането е „Цитрил Форте“. Той е водоразтворим прах със бърз ногдаун ефект и изключително дълъг остатъчен ефект след обработка. Инсектицид е с остатъчно действие за контрол на хлебарки, бълхи, люспеници, стоножки, скорпиони, ухолазки, мухи и оси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Еко специалисти пръскат срещу бълхи в Благоевград"}
{"url": "https://trud.bg/%d0%bd%d0%b0%d0%b4-200-%d0%b1%d0%be%d1%80%d1%86%d0%b8-%d0%b7%d0%b0%d1%81%d1%82%d0%b0%d0%bd%d0%b0%d1%85%d0%b0-%d0%bd%d0%b0-%d0%bc%d0%be%d1%81%d1%82/", "text": "Над  200  борци   застанаха   на   мост   като   по   команда .  Атрактивната   инициатива   е   на   Унгарската   федерация ,  която   цели   да   привлече   повече   зрители   за   световното   в   Будапеща   след   два   месеца  (22-28  октомври ).  В   кампанията   се   включиха   и   националите   на   страната   и   в   трите   стила ,  а   мястото   бе   над   река   Дунав   и   моста  „ Свобода ”,  който   е   затворен   за   автомобили   през   уикенда . Нашите   отбори   пък   продължават   подготовката   си   за   мондиала .  Класиците   са   на   лагер   на   Белмекен   заедно   със   сърбите   и   техния   български   треньор   Стоян   Добрев .  Свободняците   от   вчера   са   на  „ Диана ”,  а   жените   са   в  „ Спортпалас ”. Същевременно   казахстанският   гран   Алмати   бе   избран   за   домакин   на   световното   през  2019- а ,  което   ще   е   и   първа   квалификация   за   олимпиадата .  Най – добрите   борци   във   всяка   категория   ще   вземат   квоти   за   игрите   Токио  2020.  Предстоят   още  4  континентални   и   една   световна   пресявка .", "date": "2018.08.13", "title": " Над 200 борци застанаха на мост"}
{"url": "https://trud.bg/%d0%ba%d1%80%d0%b0%d0%bb%d0%b8%d1%86%d0%b0%d1%82%d0%b0-%d0%bd%d0%b0-%d1%81%d0%be%d1%83%d0%bb-%d0%bc%d1%83%d0%b7%d0%b8%d0%ba%d0%b0%d1%82%d0%b0-%d0%b0%d1%80%d0%b5%d1%82%d0%b0-%d1%84%d1%80%d0%b0%d0%bd/", "text": "Легендарната певица Арета Франклин е много тежко болна, съобщи АФП, позовавайки се на журналист и приятел на семейството й. Певицата, която е на 76 години е „тежко болна в Детройт. Семейството й призова почитателите й да се молят за нея и да уважат уединението й“, написа журналистът Роджър Фридман на сайта си  Кралицата на соула се разболя от рак през 2010 г. Тя не е пяла от ноември 2017 г., когато се включи в гала на фондацията на Елтън Джон срещу СПИН. Последният й концерт беше във Филаделфия през август 2017 г. През дългата си кариера Арета Франклин е спечелила 18 награди „Грами“. Сред най-големите й хитове са „I Say a Little Prayer“, „(You Make Me Feel Like) A Natural Woman“, „Day Dreaming“, „Jump to It“, „Freeway of Love“, „A Rose Is Still A Rose“. През 2005 г. тя получи Медала на свободата – най-високото американско гражданско отличие. През януари 2009 г. Арета Франклин пя на церемонията за встъпване в длъжност на президента Барак Обама. Арета Франклин е първата жена, въведена в Залата на славата на рокендрола. През 2008 г. сп. „Ролинг стоун“ я обяви за най-великата певица в историята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Кралицата на соул музиката Арета Франклин е тежко болна"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%bd%d0%b5-%d0%be%d1%82%d1%87%d0%b5%d0%bb%d0%b0-%d0%b2%d0%bd%d0%b5%d1%81%d0%b5%d0%bd-%d0%b4/", "text": "Собственик на транспортна фирма от Полски Тръмбеш се оплака от поредната абсурдна ситуация в държавата. Въпреки, че платил още през януари всичките си местни данъци, в пункта за годишни технически прегледи в града в понеделник електронната система не отчела плащанията на Иван Иванов и не допуснала камионите му да минат на преглед. Фирмата извършва товарни превози като транспортира предимно зърно. „Платих всичките си данъци за 2018 година.Имам два големи ТИР-а, за които съм броил общо около 1700 лева налози. Системата обаче не ми отчита платените задължения!“, оплака се Иванов. Той веднага отишъл в „Местни данъци и такси“ в Общината, за да разбере какво става. Оттам обаче го уверили, че налозите му са платени и дори издали документ със стикер в уверение за това.Собственикът на транспортната фирма веднага се върнал обратно в лицензирания пункт и представил документа, ала оттам не го признали. „Разбрах от служителите, че има и други такива случаи като моя. Системата явно дава дефекти и са връщани и други собственици на автомобили, въпреки, че са се издължили на държавата. Аз не знам кой не си е свършил работата, кой си взема само заплатката, но ние плащаме една камара пари за данъци, а не получаваме исканата услуга! В момента камионите ми не работят и търпя загуби“, гневи се Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Електронна система не отчела внесен данък на собственик на транспортна фирма и изряден платец"}
{"url": "https://trud.bg/%d1%80%d0%b5%d0%b2%d0%bd%d0%b8%d0%b2-%d1%81%d0%b8%d1%86%d0%b8%d0%bb%d0%b8%d0%b0%d0%bd%d0%b5%d1%86-%d0%b7%d0%b0%d0%bb%d1%8f-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%81-%d0%b1%d0%b5%d0%bd/", "text": "Ревнив сицилианец заля с бензин и запали бившата си българска приятелка и новият й партньор, който е италианец, съобщи сайтът “Ла Сицилия”. Жената, чието име не се съобщава, е на 49 г. Приета е в болница с 50% изгаряния. Новият й приятел (57 г.) също е пострадал сериозно. Инцидентът станал в неделя сутринта в курортния град Джардини Наксос. Вчера полицията е получила и запис от охранителна камера, на който се вижда как нападателят държи 5-литрова туба с бензин, с която залива двойката и след това ги запалва. Скоро след това той бил заловен от полицията. Идентифициран е като Фортунато Джузепе Таормина (57 г.). На органите на реда заявил, че обещал да си отмъсти. По-рано Таормина е бил разследван за физическо насилие, кражби и други престъпления. Заради нападението срещу българката и сънародника си той е обвинен в опит за убийство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " Ревнив сицилианец заля българка с бензин и я запали\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b7%d0%b0%d1%8f%d0%b2%d0%b8-%d1%87%d0%b5-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d1%81-%d0%b3%d1%8a%d1%80%d1%86%d0%b8%d1%8f-%d0%b7/", "text": "Германският канцлер Ангела Меркел съобщи днес, че преговорите с Гърция за приемане обратно на мигранти, поискали убежище там, напредват, но при тези с Италия има още работа, предаде Асошиейтед прес. Миналата седмица Германия се договори с Испания Мадрид да приема обратно кандидати за убежище, които преди са подали молба там, а после са стигнали до германско-австрийската граница. Това беше до голяма степен символична стъпка към изпълнението на сделка, която имаше за цел да сложи край на вътрешнополитически спорове. Гърция и Италия са едни от главните източници на мигранти, насочващи се към Германия. През юни вътрешният министър Хорст Зеехофер заплаши да връща едностранно на границата вече регистрирани мигранти. Меркел настоя да се сключат споразумение с други страни. Германската канцлерка днес каза, че е готова да разговаря с лидерите на Гърция и Италия, ако е необходимо, но отбеляза, че още не е достигнат този етап. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " Меркел заяви, че преговорите с Гърция за връщането на мигранти напредват, с Италия има още работа"}
{"url": "https://trud.bg/%d0%b7%d0%b0%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0%d0%bd%d0%b5-%d0%bd%d0%b0-%d0%bf%d0%be%d0%bf%d1%83/", "text": "Политическите интереси и голият популизъм да излязат от сътрудничеството между България и Македония, поиска македонският премиер Зоран Заев в отговор на реакциите в България за неговото изявление, че Илинденско-Преображенското въстание е македонско, предава скопският телевизионен канал „Призовавам всички заедно да извадим политическите интереси, голия популизъм или това, което наистина ни предизвиква да бъдем недостатъчно внимателни, защото договора за приятелство сътрудничество и добросъседство потвърди това чрез нашите подписи там, но трябва да го подхранваме и надграждаме“, заяви Заев. На въпрос „Ще се договорите ли за това чие е Илинденското въстание?“, македонският премиер отговори: „Ние вече отбелязваме част от нашата обща история. И това е част от нашата обща история“. Освен това той поиска от политиците, историците и експертите да бъдат внимателни и да допринасят за приятелството между страните. „Телма“ припомня думите на президента Румен Радев, който смята, че Заев не се е извинил.  В отговор към Радев, Заев заяви: „Аз съм внимателен човек и се опитвам да изграждам приятелство. Виждате, че оставям своята суета настрана и искам искрено да градя приятелство“, подчерта македонският премиер. Според Заев Договора за добросъседство е инструмент, който затвори отворените между двете страни, но той трябва да се пази и надгражда. Той повтори позицията, че не трябва да се забравя голямата помощ на България за Македония в ЕС и НАТО и как тя се е борила за нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " Заев призова за освобождаване от популизма в отношенията между България и Македония"}
{"url": "https://trud.bg/%d1%80%d0%b8%d1%82%d0%b0-%d0%be%d1%80%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d1%81%d0%b8-%d1%84/", "text": "Британска певица от албански произход Рита Ора се похвали в Инстаграм с участието си в концерта на Южния плаж във Варна. Тя благодари на организаторите, както и на българските си фенове. Поп изпълнителката е за първи път у нас. В концерта MTV Presents Varna Beach участваха още  Years&Years, Redfoo, Rewire&Varski и много др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Рита Ора благодари на българските си фенове (ВИДЕО)"}
{"url": "https://trud.bg/%d0%b4%d0%b0%d0%b2%d0%b0%d1%82-150-%d1%85%d0%b8%d0%bb-%d0%bb%d0%b2-%d0%b7%d0%b0-%d0%bf%d1%80%d0%be%d0%b3%d0%bd%d0%be%d0%b7%d0%b0%d1%82%d0%b0/", "text": "Кабинетът отпуска 20 млн. лв. за научни изследвания Извънреден транш от 150 000 лева ще бъде отпуснат от министерството на образованието и науката (МОН) за Националния институт по метеорология и хидрология (НИМХ). Това стана ясно след извънредната среща при премиера Бойко Борисов, на която присъстваха още министърът на образованието Красимир Вълчев и представители на ръководствата на БАН и НИМХ. До спешните разговори се стигна след като метеоролозите обявиха, че ще спрат работа, ако НИМХ не бъде изваден от шапката на БАН и не преминат към МОН. “Ако решение не бъде намерено, тогава ще търсим вариант как да подпомогнем дейността на Института, така че да не спре дейността му”, каза след срещата министър Красимир Вълчев. Председателят на БАН акад. Юлиан Ревалски отбеляза, че за Академията е неприемливо механичното изваждане на един институт с цялата материална база и всички сгради, тъй като това може да доведе до излизане и на други институти. Директорът на НИМХ проф. Христомир Брънзов обаче контрира: “Това, че можем да повлечем крак на други институти не виждам защо трябва да е нещо лошо. В крайна сметка не сме крепостни селяни в някаква страна, която вече я няма отдавна, така че нашата воля би трябвало да се приеме“. „Ние искаме да намерим общо решение – министър-председателят Бойко Борисов призова за това“, обобщи разговорите Красимир Вълчев. И допълни, че идната сряда правителството ще гласува близо 20 млн. лв. допълнителни средства за научни изследвания. Те са за национални научни програми в различни сектори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Дават 150 хил. лв. за прогнозата (обзор)\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d1%80%d1%83%d1%81%d0%ba%d0%b8-%d0%b0%d0%bb%d0%bf%d0%b8%d0%bd%d0%b8%d1%81%d1%82%d0%b8-%d0%b8-%d0%b4%d0%b2%d0%b0%d0%bc%d0%b0-%d0%bf%d0%b8%d0%bb%d0%be%d1%82%d0%b8-%d0%b7/", "text": "Хеликоптер Ми-8, който е превозвал алпинисти, изкачили високия 7500 метра връх Исмаил Самани в Таджикистан, се е разбил при твърдо кацане на височина 4200 метра. Загинали са трима руски алпинисти и двама пилоти. На борда е имало общо 15 алпинисти от Русия, Беларус и Испания. Те се връщали в базовия лагер, когато ги застигнала буря и хеликоптерът е трябвало да извърши аварийно кацане. Ранените, сред които има няколко тежко пострадали алпинисти, са били евакуирани с два хеликоптера и настанени в болница. Назначена е комисия за разследване на причините за катастрофата. Връх Исмаил Самани в миналото е бил известен като връх Комунизъм или връх Сталин е и бил най-високият в бившия СССР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Трима руски алпинисти и двама пилоти загинаха, след като хеликоптер се разби в Таджикистан"}
{"url": "https://trud.bg/gps-%d1%81%d0%b8%d1%81%d1%82%d0%b5%d0%bc%d0%b0-%d1%89%d0%b5-%d0%be%d0%bf%d1%80%d0%b5%d0%b4%d0%b5%d0%bb%d1%8f-%d0%bc%d0%b0%d1%80%d1%88%d1%80%d1%83%d1%82%d0%b0-%d0%bd%d0%b0-%d0%b8%d0%b7%d0%bf%d0%b8/", "text": "GPS система ще определя маршрута, който трябва да измине кандидат-шофьорът. Това заяви пред   директорът на Изпълнителна агенция „Автомобилна администрация” Дамян Войновски, след заседание на създадената по сигнали на Николай Колев-Босия за корупция в Изпълнителната агенция „Автомобилна администрация“ временна комисия. Това се прави с цел инструкторите да не определят пътя, по който трябва да мине водачът, защото съществува хипотезата, че с цел да бъде „скъсан” даден водач, се определя по-дълъг и по-труден път, добави Войновски. „Сега ще се промени законът за движението по пътищата, ще въведем закон за водачите. Там има предложение как да се подобрят изпитите, как да се оптимизира процесът. В момента работим върху промяна на практическите изпити, върху начина на провеждането им и оценяването на водачите. Ще въведем утвърдени маршрути, за да не може ако някой инструктор реши да помогне на някого да го пусне по лесен маршрут, а ако иска да го „скъса” да го прати в капан. Затова ние ще въведем GPS позициониране, компютър ще избира маршрутите. Искаме да намалим до минимум ефекта на субективност от изпитвачите“, заяви изпълнителният директор. Той добави още, че наред с това ще бъде променена методиката на оценка, като ще бъдат заложени ясни критерии, които ще бъдат обсъдени с инструкторите. Също така ще бъде променена документацията и ще се въведе възможността резултатите от изпитите да могат да се обжалват, обяви Войновски. Според него промените ще станат факт до края на 2018 г. и ще влязат в сила най-късно догодина. На въпрос дали знае за корупция в агенцията и продажбата на шофьорски книжки, директорът беше категоричен, че когато имат съмнения за порочни практики пускат сигнали в полицията. „Не само в Бургас има сигнали. Има и в други градове, но не мога да ви ги кажа, защото полицията все още работи по тях. Ще има и други разкрития. Не разбирам защо Колев протестира, защото от няколко години работим върху подобряването на целия процес и да дадем гаранция, че изпита е качествен. В момента с МВР сме подели кампания, в рамките, на която правим анализ на пътнотранспортните произшествия, в които има тежко пострадали или жертви“, обяви Войновски. Той уточни, че се проверява дали авторът на произшествието е млад водач или не, как е изкарана шофьорската книжка, кой ги е изпитал, кой ги е обучавал. Директорът обясни, че на изпитвачите се плаща по 600-700 лева и не е изключено някой от тях да се поддаде на подкуп и обясни, че настояват за увеличаване на заплатите им, за да се сведе до минимум корупцията в агенцията. Войновски подчерта, че твърдението на Николай Колев – Босия, че „белите стаи“ са пробити не е вярно. „Съвсем ясно искам да обясня на цялото общество, че г-н Колев пуска едни общи приказки в пространството, с които изкривява реалността. Приканвам всички медии да поискат достъп до обществена информация. Ще ви предоставя сигналите, които Колев е отправил към министерството и отговорите, които сме му дали, за да видите дали има някаква конкретика в тези въпроси. На всеки негов въпрос е обърнато внимание и му е отговорено. Към този момент няма нови данни. Агенцията прави всичко възможно да подобри изпитите за придобиване на правоспособност. Ние сме наясно с проблема, който се е наслагвал в годините и той няма как да бъде решен за няколко седмици“, заяви директорът на агенцията и допълни, че не се страхува от проверки, защото за него е важно да се върне доверието в работата на ИААА, което е било разрушено от шепа хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " GPS система ще определя маршрута на изпита за шофьорска книжка"}
{"url": "https://trud.bg/%d0%b1%d1%83%d1%80%d1%8f-%d0%b2-%d1%87%d0%b0%d1%88%d0%b0-%d0%b2%d0%be%d0%b4%d0%b0-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%bd%d0%b8-%d1%81-%d0%bc%d0%b0%d0%ba%d0%b5%d0%b4/", "text": "Понякога среднощното бдение във Фейсбук носи и интересни изненади. Като тази например. Един от моите приятели там, някогашният министър на образованието в първото правителство на Любчо Георгиевски проф. Ненад Новковски се опитва да тълкува член 7 от договора между Македония и Гърция, подписан в Преспа през май. Повод е прословутото изявление на премиера Зоран Заев пред една местна телевизия, че „Илинденското въстание е македонско“. Проф. Новковски, в чийто научен и обществен статут не бива да се съмняваме, си признава, че първоначално не е обърнал достатъчно внимание на въпросния член от договора, но сега, след напрежението, възникнало след изявлението на Заев, внимателно е анализирал записаното и е стигнал до извода: „ С оглед на това, че част от Илинденското въстание е било в Северна Гърция и е част от наследството на този регион от антиката до наши дни, като пише в чл. 7, Илинденското въстание би могло да бъде гръцко-македонско, но в никакъв случай наше, македонско“. Журналистът Злате Мирчевски отговаря на професора: „Малко прекаляваш. Това въстание е Илинденско-Преображенско, което се е водело и в Одринско. Кога ние в Македония сме показали това въстание в истинската му светлина с всичките му събития и хронология? Акцент винаги сме поставяли на Крушево, което не е на територията на Гърция, нито пък на територията на България“. „Няма никакво прекаляване – отговаря проф. Новковски- това въстание, според договорите, би могло да бъде само българско, или само гръцко- македонско, а в никакъв случай наше македонско“. На което Злате Мирчевски пояснява: „Ама затова ти споменах не случайно, че при нас акцентът се поставя само върху Крушево и върху събитията, които са се случили на територията на днешна Македония. Ако титовите историци и тяхната по- млада генерация разгледат всичко по-добре и за Одринско – кои са били тези, какви са били, знае се до къде ще се стигне. Кой е бил Михаил Герджиков, къде е бил роден и така нататък. Затова тази част дори не се споменава, а акцентът се поставя върху Крушево, Смилево, Мечкин камен. За това гърците няма да протестират, ама ако само се намекне, че то се е водело и в Гърция, става проблем…“ Да не оставаме с впечатлението, че само у нас изявлението и думите на македонския премиер пред една местна телевизия са предизвикали вълнение в горещите августовски дни. И оттатък границата този проблем вълнува хората, макар и в друг контекст. Ако за нас, както пролича от реакциите на политиците в България, става отново въпрос за претенция, да не кажа, за поредно обсебване на ключов момент от българската история, в Скопие нещата са далеч по-сложни, защото са поставени в политически контекст, свързан с бъдещето на Македония. Чак пък толкова ли? Ами чак толкова, даже и повече. Преди да се опитаме да го анализираме, да кажа следното: дали Илинденското въстание е българско, дали е Илинденско-Преображенско, дори Илинденско-Преображенско-Кръстовденско, дали е само македонско или каквото и да е там, трябва да се произнесе смесената комисия от български македонски учени, създадена според договора на 1 август миналата година. Нали затова бе създадена тази мултидисциплинарна комисия от експерти по историята и образованието, за да поеме върху себе си дебата по тези спорни въпроси и с научни средства и документи да изясни истината, колкото и трудно да е това. И най-важното – идеята бе този дебат да не пречи на развитието на политическите и икономическите отношения между България и Македония. Създаването на въпросната комисия, която вече проведе първото си съвместно заседание, ми изглеждаше тогава, пък и сега, като послание от страна на политиците към историците – не ни се мотайте в краката, правете си историята там, изяснявайте се, спорете, шамари си бийте, но ни оставете ние да правим „голямата политика“. С други думи, историята – на историците, но голямата политика остава на Борисов и Заев – двамата премиери, подписали договора в Скопие миналата година, които имат най-голям принос за нормализирането на отношенията между двете държави. И аз в това виждам голямата грешка на Заев да се захваща да тълкува характера на въстанието. Можеше само с една дума да препрати въпроса към комисията и да „си измие ръцете с нея“, както се казва. И всичко да бъде мирно и тихо – да не му са налага после да се оправдава и да се кълне в приятелство с България. И с това още повече да разбуни духовете в Македония, и да заостри критиките срещу себе си и срещу договорите, подписани с България и Гърция. И да даде нови козове в ръцете на опозицията, която го дебне зад всеки медиен ъгъл или събитие, за да постави под въпрос участието си в референдума на 30 септември, на който македонците трябва да отговорят на въпроса: Дали сте за членство в НАТО и в ЕС и за подкрепа на договора с Гърция? Автоголът си е автогол. А и Заев, както несръчно направи въстанието македонско, така и несръчно се извини. Нарушил бил дипломатическия тон, без да каже променя ли мнението си въстанието, или не. Но пак повтарям- между българският и македонският контекст има малка, но съществена разлика. За нас това се превърна в поредната вътрешно-политическа закачка – как властите реагират на посланията отвъд границата, свързани с българската история. Те реагираха, както реагираха. Най-силно впечатление ми направи заканата на Борисов да припомни на македонците всичко това, когато дойде време да се гласува за членство в ЕС. Първо, аз от години пиша и говоря, че България трябва на двустранна основа да реши проблемите си в Македония преди от Скопие да започнат преговори за членство. Ако това не стане, колкото и да се перчим, почне ли преговорният процес, нещата отиват зле за нас. Ще има да преглъщаме поредните жаби. Добре, че все пак подписахме договора миналата година..Второ, ужасих се от перспективата Борисов да бъде този, който ще изпълни заканата си да „върне жеста“ на Заев, когато стане време да се гласува за приема на Македония в ЕС. Като гледам, преговорите на Скопие с Брюксел, ако почнат наистина през юни 2019-а , ще има да се влачат поне десетина година. Онзи хоризонт от 2025-а, който беше споменат за Сърбия и Черна гора, ми се вижда твърде близък за нашите брат’чеди от Македония. Та, питам и тогава Бойко Борисов ли ще бъде премиер, и Зоран Заев негов партньор край Вардар? Македонският контекст е друг. Каквото и да говори Заев, както и да формулира въпроса за референдума, какъвто и „ченгел“ да поставя в първата част на въпроса (членство в НАТО и в ЕС), за да изтегли втората (договора с Гърция), рискът да не получи необходимия ценз от излезли да гласуват, си остава. Не помагат и хитрости от типа на прецедента от референдума през 1991 г., когато към питането за свободна и независима Македония бе закачена и втора част, даваща право за влизане в съюз с други суверенни държави от бивша Югославия. Та всички онези, които си харесваха Титова Югославия, гласуваха и така подкрепиха отделянето на Македония от СФРЮ. Вижте реториката на Заев от Преспа насам – тя с нищо не напомня на подобни случаи в други държави, кандидатстващи за членство в НАТО и ЕС. Няма „НАТО е гаранция за стабилност и сигурност“, няма „ЕС е влизане в богатото и просперитетно европейско семейство“. Или ако го има, е много малко в сравнение с това, че „бетонирахме македонското за векове напред“. Разбирам го – там го критикуват, там се защитава. В това число и с Илинденското въстание.          ", "date": "2018.08.13", "title": " Буря в чаша вода на границата ни с Македония\t\t\t"}
{"url": "https://trud.bg/40-%d0%bc%d0%b0%d0%bd%d0%b4%d1%80%d0%b8-%d1%81%d0%bb%d0%b0%d0%b3%d0%b0%d1%82-%d0%bf%d0%b0%d0%bb%d0%bc%d0%b0-%d0%b2-%d1%81%d0%b8%d1%80%d0%b5%d0%bd%d0%b5%d1%82%d0%be/", "text": "В България има над 260 млекопреработвателни предприятия, като от тях 30-40 фирми използват растителна мазнина, съобщи Иван Грънчаров от УС на Асоциацията на млекопреработвателите. По думите му потребителите у нас купуват все повече продукти с палмово масло. За 2017 година у нас са изконсумирани 12 000 тона палмова мазнина, уточни Грънчаров. Според него проблемът е, че растителните мазнини се влагат в кашкавала и сиренето в големи количества, а те се наслагват в тялото и трудно се преработват от организма. Реалната цена на сиренето започва минимум от 5,50 лева, а ако искаме да ядем истински качествено сирене, то трябва да е поне 9 лева, каза Грънчаров. “Има недостиг на българска суровина. Цените на българските фермери се вдигат благодарение на фермерите от Европа. Цената, която влиза като внос, е малко по-висока от цената на българското мляко. Внасяме не повече от 20% от млякото”, допълни той. И е категоричен, че в България имаме възможност да се храним с качествени продукти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " 40 мандри слагат палма в сиренето\t\t\t"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%bc%d0%b0%d1%80%d0%b8%d0%b0%d0%bd%d0%b0-%d1%82%d0%b8%d0%b5%d0%bd-%d0%ba%d0%b8%d1%82%d0%b0%d0%b8%d1%81%d1%82-%d0%b2-%d0%b8%d0%bd%d1%81%d1%82%d0%b8%d1%82%d1%83/", "text": "Как да разбираме търговската война на САЩ срещу Китай. Защо се стигна до затопляне на отношенията между САЩ и Северна Корея, наистина ли двете Кореи могат да се обедният. Днес всички искат да спечелят милионите китайски туристи на своя страна, ние също – какво трябва да имаме предвид. По тези въпроси разговаряме с един от най-големите експерти за Китай у нас д-р Мариана Тиен.  – Каква е ролята на Китай във видимите опити за затопляне на отношенията между САЩ и Северна Корея и между Северна и Южна Корея, госпожо Тиен? – Много е важно първо да кажем какво означава думата Китай – това е среда, център. За тях държавата им е центърът на света, а дълги години тя е била империя. През 2013 г. започна инициативата „Един пояс – един път”, която е огромен принос не само към регионалното, но и към цялото световно развитие. Инициативата представлява нова фаза в икономическата глобализация. В китайската външна политика най-важното е мирът и хармонията, каквото и да значи това. За Китай трябва да се знае, че с пълна сила важи правилото: „Не слушай китайските политици какво говорят, а какво не казват” (това е мисъл на Конфуций още от V век пр. Хр.) и какво значи държава в центъра на света. Те много силно говорят за мирното развитие, защото само по този начин има просперитет. Целият корейски полуостров винаги е бил под много силното влияние на Китай, дори в двата езика има много общи думи, като при българския и руския. След разпадането на СССР най-силният приятел на Корея остава Китай, особено за Северна Корея. Ким Чен Ун и Си Дзинпин се срещат непрекъснато. – И как точно китайците помогнаха за отношенията на Щатите с корейците? – Няма отношения Корея – САЩ. Всички отношения са Китай – САЩ – двете най-велики сили и икономики в света. За стоплянето на отношенията с Южна Корея идеята дойде от Северна Корея. На олимпиадата участваха заедно двата отбора. Това е един народ. През 1995 г. още като студентка бях свидетелка как младите хора от двете страни не си говорят и се разминават в университета. Не мисля, че изобщо има затопляне на отношенията между двете Кореи. Всичко е много привидно. За Китай няма вечни приятели, а има вечни интереси. – Затова ли сега много анализатори говорят, че битката сега била за Китай, кой да спечели доверието им? – Не, битката не е за Китай, както мнозина говорят, битката е за Европа. Защото Европа е третият играч. Двамата най-силни са Китай и САЩ, а според мен Китай са първи. И те се стремят да използват максимално всички ниши, които Тръмп освободи – и за климата, и за Иран, Пражкото споразумение. В Китай се надигна много силна вълна срещу ПРО – противоракетната отбрана, която наближава китайската граница. От Пекин искат само едно – спокойствие и мир. И всъщност се действа за уж обединената Корея, но да е под много силното въздействие на Китай. А в Китай няма никаква опозиция, никой не може да пречи на Си Дзинпин. Китайската комунистическа партия е много силна, те имат 9 консултативни партии в парламента, но те не са опозиционни. Така с нищо не пречат и държавата върви напред. Точно това за тях е основата за мира. – Русия и Китай блокираха в петък опитите на САЩ да наложи нови санкции на Северна Корея. Защо се стигна до нови санкции от страна на американците? – До тях се стигна, защото Тръмп е човек бизнесмен, той е открит, много повече от всички западни политици. Докато китайският политик никога не би бил толкова открит. Китай иска обединена Корея, за да може по-лесно да я контролира. При Китай контролът е много силен абсолютно навсякъде. Има друго интересно. Знаете ли, че Китай и в момента се води развиваща се държава, а там всъщност е друга планета – в Шанхай и Пекин има съвсем друг начин на живот. Ние – „богатите европейци българи”, трябва да плащаме много повече от „бедните” китайци, които са втора икономика, за проблемите в климата. Ето как те си отстояват правата. – Американците започнаха с Пекин класическа търговска война. Какво говорят медиите там? – В аналитичните предавания по тяхната телевизия първо се говореше за противоречия, след това за конфликти, а сега открито се говори за търговска война. Да, това е търговска война. В Китай няма различно мислене, всички мислят еднакво, не е като при нас. Всички медии са контролирани и анализаторите говорят едно и също. През 90-те години, когато учех в Китай, имах самочувствие, че съм европейка. Европа беше друго. А сега китайците са с огромно самочувствие на държава в центъра на света. И лидерът им Си Дзинпин много силно иска да възроди тази споделена съдба с човечеството. Те не искат и не харесват американския и евроатлантическия модел, искат си техния различен строй. – Много от производството на Щатите е изнесено в Китай и то едва ли ще се върне обратно, защото е преди всичко евтино, така ли е? – Това вече е минало свършено, стара информация. Страхувам се обаче да не дойде производството на Балканите, тук в България. Имам предвид следното. Навремето това производство беше проблем № 1 в Китай, особено в Пекин. Ние дишахме с противогази. В Китай доскоро нямаше небе, не можеш една крачка да направиш. За замърсяването на въздуха там се вземат невероятни мерки. Например, от Пекин са изкарани всички фабрики, не остана нито една. Въпреки че са богати и имат по 1-2 коли, карат колелета, за да не замърсяват въздуха. Китай и китайците са невероятно гъвкави. Те страшно бързо се приспособяват към промените в света, дори в момента ги дирижират. Та тези фабрики на САЩ и на Европа няма как да се върнат, защото китайците вече налагат много строги мерки и изисквания заради замърсяването на въздуха и на природата. – Наказателните мита на китайските стоки възлизат за десетки милиарди долари, разбира се, ще има и ответни реципрочни мерки. Как ще се отрази това на държавата и на хората там? – Не мисля, че имат проблем с тези санкции, нито пък те им се отразяват негативно. Говорителката на Китайското външно министерство се изрази така: „Ние сме дипломати. Ако на нас ни подаряват, и ние ще подаряваме. Ние сме за реципрочния принцип. Ние винаги искаме справедливост.” Така че щом американците започнаха тази търговска война, ние ще се защитим, като им отговорим по същия начин – ето това казват те. През 2008-а по време на Олимпиадата в Пекин целият свят видя какво е Китай, така както и сега на световното по футбол светът видя Русия. Всяка една провинция там е много по-развита от големите европейски държави. Китайците отдавна са минали икономиките на Англия, Германия, Франция, на САЩ също. Затова с тези санкции в изолация отива САЩ, а не Китай. След Брекзита веднага Тереза Мей бе посрещната със 100 души там, посрещнаха и Макрон… Вижте какво става сега и в Португалия. Преди дни вече започна и петролна война. Тръмп е безкрайно открит и според мен там е неговата грешка. – Експанзията на Китай в Източна и Южна Европа обаче е факт. Ето, купиха пристанището в Пирея и какво ли не още… – На последната среща на формата „16 +1” в София през юли стана ясно, че Гърция иска да се присъедини към страни, които не са съгласни с политиката на Брюксел. Китай гледа да влезе във всяка пукнатина, която се появи в Европа. Затова ние в Европа трябва да сме много единни. Искам да имаме най-успешната политика и да се противостоим на тези два колоса САЩ и Китай. Ако при нас има грешки, в Китай – няма. Те са стъпили уверено и на двата си крака. Правят го в цяла Източна Европа – в Унгария, Полша, на Балканите – в Сърбия, Черна гора, дори Босна и Херцеговина. България е на предпоследно място в икономическите им връзки. – Наскоро у нас дойде китайският премиер Ли Къцян с 500 бизнесмени и журналисти. Засега обаче не се чу да се случва нещо , имате ли собствена информация? – Не само че нищо не се случва, макар да имаше много проекти. Аз съм част от тинк-танк центъра за Централна и Източна Европа, ходя на конференции в Будапеща, където се направи изследователския център за „16 +1”. Не мога с нищо да се похваля там, защото България нищо не прави. Говореше се, че китайците ще вземат летището в Пловдив. Но това няма да се случи. И причината не е в нашето правителство. Китай е супер могъща сила и ако реши нещо, никой не може да я спре. Въпросът е, че те нямат такива интереси. Защо китайците са в Сърбия и в Македония? Защото те не са страни в ЕС, а при нас важат законите му. И за тях е много по-изгодно – финансово и особено политически, да минат през тези държави. – Но вижте какво прави Виктор Орбан. – Не смятам, че трябва да разединяваме Европа. Китайците засега нямат проекти в България. Е, в Добрич има за фураж. Дори срещата на формата „16+1” на 7 юли беше под въпрос. За АЕЦ „Белене” въпросът е много сериозен – защото става дума за национална и енергийна сигурност. И покрай правилата на ЕС не зная как ще стане. Китайците искат т. нар. Аспарухов вал. Пътят на коприната искат да мине от порта в Поти (Грузия) през Черно море за Бургас или Варна. Най-вече през Варненския порт, оттам през Шумен, Русе и през Дунава. На тях им трябва Черно море. Преди дни откриха жп линия до Милано от една китайска провинция, до Лондон пък е най-дългата жп линия в света. Тази линия минава през почти цяла Европа, но не и през България. Китайците си гледат интересите, при тях няма любов. Тук ще вметна и нещо друго. Според мен санкциите на САЩ и на ЕС срещу Русия са ужасно вредни за човечеството и за нас. Русия сега си търси други партньори. Ето, те продават на Китай на безценица, и Китай става все по-силен и по-силен. – Европа е залята от китайски туристи, вие самата бяхте заявила, че очаквате тази година те да бъдат 100 милиона. Как може да ги привлечем тук в България? – Много е важно да се знае, че туризмът в КНР е държавна политика. За да привлича дадена страна туристи от Китай, тя трябва перфектно да познава профила на китайския турист, който осезателно се различава от профила на всички други туристи по света. А китаецът е платежоспособен, любопитен, традиционалист, много държи на сигурността, пътува организирано. Обикновено в групи над 20 души, предимно роднини, приятели със сходни интереси, често цели големи фамилии, дори родове, задължително чрез китайски туроператори. Много рядко, почти невъзможно е да се срещне „самотен пътешественик”, за разлика от европееца. – Защо китайците предпочитат екскурзиите, а не почивките? Не знам по морето да съм виждала китайци да плажуват. Но по туристически обекти те са много. – Да, точно така е. Никъде в Китай не съм виждала китайци да плажуват. За тях „активната почивка” е туризмът, екскурзиите, а не „мързелуването” по плажовете и СПА-курортите, което приемат за тотално „губене на време”, едва ли не за грях. Китайският турист пътува на екскурзии (колкото повече види и се фотографира, толкова по-добре) – не Варна и Бургас, а по-скоро Розовата долина, тракийските гробници, Пътят на императорите, мощта на царството. Той задължително трябва да попадне на много посещавани места, световни забележителности, колкото повече хора на снимката, толкова по-добре. Ако е на българското Черноморие, то да е Несебър! Много е важно екскурзията да съвпада със световни прояви – спортни, филмови фестивали и др. – Какво от България е най-популярно в Китай? – Може би най-популярното българско нещо в Китай е розата. Всички китайци са чували за нея и свързват страната ни с българската роза, с Розовата долина. В Китай са популярни и български козметични продукти на основата на други етерични масла, като лавандулово, например. Другият традиционен български продукт е закваската за кисело мляко, която се търгува от българска фирма още от 2011 година насам. Успех за българските производители и търговци се наблюдава и при виното, чийто експорт бележи все по-голям ръст – Вярно ли, че в Китай най-популярното кисело мляко е от родопското село Момчиловци? – Изцяло китайци произвеждат марката „Момчиловци” – това е шанхайската млекопреработвателна компания „Гуанмин“. Много е силна рекламата им по всички ТВ канали. Това е най-скъпото кисело мляко на китайския пазар. Има го във всички големи вериги магазини в Пекин и големите градове на страната. Всяка година около Малка Богородица, 7-9 септември, тази фирма спонсорира празника на киселото мляко в родопското село и по традиция вече 6 години по това време натам се отправят много китайски туристи. Любопитен е и фактът, че китайците направиха няколко риалити предавания (китайския Сървайвър) в родопското село Момчиловци. Всички тези проекти, правени и изцяло спонсорирани от китайци, помагат за по-голямата разпознаваемост на България в Китай. Нашият гост  Мариана Тиен е родена в Шумен. Завършила е първо българска филология, след това китаистика, има докторат в Оксфорд – китайска култура. Учила е и в Китай. Има повече от 100 публикации, написала е две монографии за Китай. От 2006 г. живее много повече в Китай отколкото в родината си. Преподавала е на студенти в Китай до 2014 г. Китаист в Института за исторически изследвания при БАН. Експерт в академичната тинг-танк мрежа „16+1”.  ", "date": "2018.08.13", "title": " Доц. д-р Мариана Тиен, китаист в Института по исторически изследвания при БАН, пред „Труд”: Битката в света не е за Китай, а за Европа\t\t\t"}
{"url": "https://trud.bg/%d0%be%d1%87%d0%b8%d1%82%d0%b5-%d0%b8-%d0%bf%d0%be%d0%bb%d0%b8%d1%82%d0%b8%d1%86%d0%b8%d1%82%d0%b5/", "text": "Има ли срастване на престъпността с политиката? Под такава рубрика две телевизии чоплят темата за Митьо Очите, който бе арестуван в Истанбул в компанията на общинаря от БСП Бенчо Бенчев и есксдепутата от ДПС Несрин Узун. Добро утро, драги зрители. Въпросът, формулиран в тая рубрика е равносилен на питането двукрилният гардероб има ли две врати. Трябва да си малоумен или на възраст до 6 години, за да питаш може ли групировката на Митьо, или която и да е друга да я бъде без политическата корупция. Естествено, че криминалните авторитети плащат – на полицаи да не ги закачат, на прокурори и съдии, ако стане гаф, и разбира се, на политици с влияние. И перат пари в комбина с кметове, министри, депутати, за да е част от бизнеса им легален. И спонсорират избори за целта- хвърлят пачки за концерти, за плакати, за платените места в листите на партиите, които заемат и лично понякога. Предпочитат партии, които са на власт, но дават и на тия, които могат да ги сменят. Прокуратурата заслужи похвали, като спипа двама продажници от две опозиционни партии. И ще заслужи пак, ако спипа още – и от управляващите. Не го ли направи, това разследване, с политическата врява край него рискува съвсем да заприлича на комедия. Защото в цял свят по дефиниция „мафията е съжителство на престъпните групировки с властта –съдебна и изпълнителна“. А у нас, ако съдим по отрепките от БСП и ДПС, арестувани с Митьо, излиза, че групировките съжителстват… само с опозицията. Комично. Разбира се, бихме могли да допуснем, че Митьо Очите, известен още като Премиера на престъпността по Южното Черноморие, няма нищо общо с мнозинството в местния парламент, със съдебните шефове, с ОД МВР. Да допуснем. Но как да си обясним, че няма репортер, успял да вземе коментар за Бенчо от всички групи в общинския съвет? Поканени бяха да коментират негови колеги от БСП, ГЕРБ, ПФ, ДПС и разните му коалиции, но се отзоваха само двама от левите, за да му искат оставката – кой знай по своя воля или по повеля от „Позитано“… Другите отказаха – били в „добри отношения“ с него. Нима? Понеже е умен? Или красив? Или понеже са му на хранилката? Кой е Бенчо? Зърнопроизводител, милионер, блажен притежател на ролс ройс и обитател на палат в Кошарица, любезен домакин на всички премиери и президенти, както заявява. Фен на Бойко, когото нарича „мъжкар“, радетел на идеята „БСП и ГЕРБ заедно“– т.е. на правителство без опозиция и следователно на тишина, здравословна за корупционните практики. Номиниран е за общинар от съюз на пенсионери, избран е с преференции(!) по гражданската квота на БСП и е издигнат в зам.-председател на съвета с гласове на ГЕРБ. Чий избор е всъщност той? На старото поколение? Де, бре. Избор е на тия, с които е в далавера. Сам казва, че идеите му са си негови лични и щом го пъди Корнелия, с други ще си ги реализира. Ще ги реализира, ами. Има бол другари мераклии, а за другарството си с Митьо няма да лежи. Видяхте ли интервюто с Иван Владимиров, бившия шеф на бургаската криминална полиция, сега управител на „Аркус“ – мощната охранителна фирма, в която Митьо е мениджър или „меринджей“ по думите на една ядосана циганка…Ако не сте, пуснете си го на запис, за да научите какво е мафия. Има в него един въпрос, който е знаменателен: разпитван ли е Иван от ГДБОП някога? Не бил разпитван никога -дори и след престрелката, в която меринджеят му предвождаше група от „Аркус“. Я! Защо? Да не е, защото бившите му колеги всичко си знаят? Като например, че охранителите викат „шефе“ не на Иван, а на Митьо. Че не Иван, а Митьо намира топклиенти на фирмата – държавни и общински. Че не Иван, а Митьо върти с политици криминалния бизнес, без който не се печелят току-тъй обществени поръчки с ниски цени. И че синът на Иван е оня зам.-шеф на затвор, когото затворници уличиха в доставка на дрога; И че съдружникът му Сашо Японеца бе убит в същата престрелка, в която бе ранен Митьо и делът му наследи именно Бенчо, позорът на опозицията…Ако ченгетата не знаят това, значи са най-незнаещите в бургаско и не си заслужават заплатите. Ако го знаят, защо го не го разплетат? Да не би да е, защото плетката минава и през техните началници, и през кмета на Бургас, и през жълтите павета даже!… Тук по липса на място спестяваме имената на директорите в НОИ, пристанището, митниците, училищата и др., наели „Аркус“ за охрана. Знаем как. С договор за 20 души, а 10 ги пазят и разликата се дели под масата. Дали ще има още арести заради Митьо? Вероятно не, макар че аверите му бият на очи. И като няма? Ами нищо. Корупционният бизнес ще продължи. Дори и ако се наложи Митьо, за очи, да влезе малко в килия. Не му е първица оттам да пласира хероин, проститутки и други такива, които са част от туристическия ни бизнес. Също както братовчедите, котараците и суджуците са част от политиката. Между другото, на бас, че Митьо ще се върне в родината и без да чака екстрадиция. Нима не би предпочел наш арест пред турски? Помните ли, като търпеше присъда за наркотрафик как закачаше сервитьорките и си ближеше сладоледа на плажа? Беше сключил тогава споразумение с магистратурата. И сега ще сключи сигурно, още повече, че – случайно или без да иска – направи на управляващите услуга. Ама нали магистратите били независими от управляващите, въпреки, че те в НС избират кадровиците, които ги уволняват и назначават? Да, бе! Тъй или инак, турските арести били неприятни. Но в тукашните за Митьо няма страшно. Той и диагнози има, и рани от куршуми, и му се полагат медицински грижи. А след скандала с оковите на Иванчева, няма да му слагат даже пранги.   Репутационен риск Зам.-главният прокурор И. Гешев заяви, че арестът на Митьо с политици бил за него репутационен плюс, а за други бил минус. Но за кои? Арестът е плюс, освен за Митьо, и за правителството. Стана плюс и за опозицията, след като Бенчо заяви, че от всички големци не познава само Корнелия Нинова. Не е минус и за МВР. То си мълчи. Говори прокуратурата. Тя поема репутационният риск. МВР може би има обица на ухото от присъдите за приказливите акции на Цветанов –„Октоподи“, „Медузи“, „Дедесари“…Или министърът е тарикат? Прокурорите да отговарят! Да кажат те защо погребалната агенция с лепенка на фирмата, в която Митьо е мериджей, плаща след палежи по 100 лв. на погребение? Защо се върна рекетът с лепенките на ВИС и СИК! Или не си е отивал?    ", "date": "2018.08.13", "title": " Очите и политиците\t\t\t"}
{"url": "https://trud.bg/%d0%bc%d0%b5%d0%b2%d0%bb%d1%8e%d1%82-%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d1%81%d0%b0%d1%89-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d1%81%d1%82%d0%b8%d0%b3%d0%bd%d0%b0/", "text": "Министърът на външните работи на Турция Мевлют Чавушоглу подчерта, че страната му вече е направила необходимото, за да нормализира отношенията си със САЩ, предава Sputnik. „Подкрепяме дипломацията и преговорите, но не е възможно да приемем налагането на допълнителни мита“, подчерта Чавушоглу, коментирайки решението на американския президент да удвои тарифите за внос на стомана и алуминий от Турция. Първият дипломат на Анкара бе категоричен, че САЩ трябва да разберат, че няма да постигнат положителни резултати като отправят заплахи към Турция. Същевременно Чавушоглу призова Вашингтон да „остане лоялен към връзките, основаващи се на традиционното приятелство и съюза в НАТО“. По-рано турският президент Реджеп Тайип Ердоган също отбеляза, че решението на американския президент Доналд Тръмп да удвои тарифите за внос на металите е в противоречие с правилата на Световната търговска организация (СТО). Отношенията между Вашингтон и Анкара се обтегнаха във връзка със случая с американския пастор Андрю Брънсън, арестуван през 2016 г. след неуспешния опит за държавен преврат, и обвинен по-късно от турските власти в тероризъм и шпионаж. В края на юли тази година той бе освободен от затвора и поставен под домашен арест. САЩ са убедени, че задържането му е неоснователно и незаконно, в отговор на което наложи санкции на Турция. В отговор Анкара обеща да замрази активите на американски представители в Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.13", "title": " Мевлют Чавушоглу: САЩ няма да постигнат положителни резултати като отправят заплахи към Турция"}
{"url": "https://trud.bg/61-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%bd%d0%b0%d0%bf%d0%b0%d0%b4%d0%bd%d0%b0%d1%82%d0%b0-%d0%b8-%d1%83%d1%85%d0%b0%d0%bf%d0%b0%d0%bd%d0%b0-%d0%be%d1%82-%d0%ba/", "text": "61-годишна жена е нападната от четири кучета и ухапана на улица в Кубрат, съобщиха от полицията в Разград. Инцидентът е станал вечерта в петък и свидетели са разгонили глутницата. Извикали са спешна помощ и жената е прегледана от екип, след което е насочена към личния си лекар. Нападението е станало на кръстовище, където кучетата, които са били без каишки и следи, че са домашни, се спуснали върху жената. За инцидента е информирана и полицията, която е започнала проверка по случая. Събират се данни от потърпевшата и свидетели. Ако се установи, че животните не са домашни, вероятно ще се стигне до търсене на отговорност от общинските служители, натоварени с мерки за бездомните животни. Към момента случаят е само на проверка по текста от Наказателния кодекс, който гласи, че: ”Който не положи достатъчно грижи за гръбначно животно, което се намира под негов надзор, в резултат на което то причини средна или тежка телесна повреда на човек, се наказва с лишаване от свобода до три години или с пробация и с глоба до пет хиляди лева”. Обикновено в такива случаи гражданите сами завеждат дела за причинените им травми, като търсят възстановяване на медицинските разходи и възмездяване за неимуществените вреди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " 61-годишна жена нападната и ухапана от кучета на улицата\t\t\t"}
{"url": "https://trud.bg/7-%d1%84%d0%b8%d1%80%d0%bc%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0%d1%82-%d0%b2-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0%d1%82%d0%b0-%d0%b7%d0%b0/", "text": "Седем фирми кандидатстват в процедурата за доставка на линейки за нуждите на Спешната помощ в страната, съобщиха от Министерство на здравеопазването. Седемте оферти бяха публично отворени днес в Министерството на здравеопазването от комисия, назначена от възложителя. Предложения по обособени позиции 1 и 4 (стандартни линейки и такива за интензивни медицински грижи) постъпиха от „Автомотор Корпорация“ АД; „Омникар Ауто“ ООД; „Илина Кар Къмпани“ ЕООД; „София Франс Ауто“ АД; „Ауто Франс 3000“ ООД; „Ауто Италия“ ЕАД и „Мото-Пфое“ ЕООД. След като комисията приключи работа по прегледа на съдържанието на постъпилите оферти и оценка на техническите параметри, ще бъдат отворени ценовите предложения на кандидатите в обществената поръчка. Офертни предложения не постъпиха за обособени позиции 2 и 3 (линейки с висока проходимост). Министерството на здравеопазване още в рамките на деня ще проведе среща с представителите на автомобилния бизнес, за да разбере причините, които са ги възпрепятствали да кандидатстват по тези две позиции. Здравното ведомство ще пристъпи към подготовка на ново техническо задание за доставка на високопроходими линейки. Целта на министерството е новата обществена поръчка да бъде стартирана в най-кратки срокове. Предвиденият бюджет на обществената поръчка за всички обособени позиции е в размер на 48 671 650 лева без включен ДДС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " 7 фирми кандидатстват в процедурата за доставка на линейки\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%bf%d0%be%d1%85%d0%b8%d1%82%d0%b5%d0%bd%d0%b0-19-%d0%b3%d0%be%d0%b4%d0%b8%d1%88%d0%bd/", "text": "19-годишна е била обявена за общодържавно издирване, след като майка й и брат й подали сигнал, че е отвлечена, а се оказало, че момичето само се качило в кола на мъже, в чиито дом живеело от година. Какво е истината и кой лъже ще установят полицаите от Районното управление в Кубрат, Разградско, които били сигнализирани в събота следобед за отвличането. Тогава 42-годишната Г.М. и синът й М.Б. (25 г.) от Тутракан лично заявили в управлението, че 19-годишната била отвлечена с кола от непознати лица в село Задруга. Била задейства системата за издирване на общодържавно ниво. Полицаите от Кубрат съвместно с колегите си от Русе открили момичето в село Тетово, Русенско. Нямало данни то е да тормозено физически или психически. Момичето било отведено в управлението в Кубрат заедно с Т.К. (24 г.) и М.М ( 49 г.). Пред полицаите обявената за издирване твърдяла, че сама и доброволно се е качила в колата, тъй като от една година живеела в дома на доведените с нея мъже, които се предполагало, че са баща и син, а тя снаха. Кой какъв е в цялата история и дали полицията не е използвана в семейни войни ще уточнява проверката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Проверяват сигнал за похитена 19-годишна\t\t\t"}
{"url": "https://trud.bg/%d1%81%d1%80%d0%b5%d1%89%d0%b0-%d0%bc%d0%b5%d0%b6%d0%b4%d1%83-%d0%bc%d0%b5%d1%80%d0%ba%d0%b5%d0%bb-%d0%b8-%d0%bf%d1%83%d1%82%d0%b8%d0%bd-%d1%82%d0%b0%d0%b7%d0%b8-%d1%81%d1%8a%d0%b1%d0%be%d1%82%d0%b0/", "text": "Германският канцлер Ангела Меркел ще се срещне с руския президент Владимир Путин в правителствения дворец Месеберг до Берлин тази събота, каза неин говорител. Двамата ще дискутират военните действия в Сирия и Източна Украйна, както и енергийни въпроси. Последната среща между Меркел и Путин беше в руския курорт Сочи през май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " Среща между Меркел и Путин тази събота в Германия"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2-3/", "text": "31-годишна жена от Горна Оряховица е обвинена в опит за принуда, придружен с използването на сила. В хода на разследването е изяснено, че през май миналата година обвиняемата е опитала да принуди журналист да напусне мястото на заснемане на телевизионен репортаж. След доклад на материалите в прокуратурата, жената е привлечена, като обвиняема, наложена й е мярка за неотклонение «подписка». АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Повдигнаха обвинение на горнооряховка, нападнала журналист по време на репортаж"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-%d0%bd%d0%b5%d1%81%d0%b5%d0%b1%d1%8a%d1%80%d1%81%d0%ba%d0%b8/", "text": "Специализираната прокуратура повдигна обвинения на П. Янков участник в организирана престъпна група ръководена от Д. Желязков, съобщиха от държавното обвинение.  е обвинен като участник в организирана престъпна група за рекет, телесни повреди, разпространение на наркотици. Специализираната прокуратура е внесла в Специализирания наказателен съд искане за постоянна мярка за неотклонение „задържане под стража“, мярката ще бъде разгледана на 15 август. Янков се е предал сам тази сутрин, като се е явил в ГДБОП с адвокат. При акцията на 2 август призори бяха задържани 19 души, а Митьо Очите, Пейко Янков и соченият като подпалвач Калоян Колев бяха обявени за издирване. Колев се върна от Испания, предаде се и спецсъдът му наложи постоянен арест. Пейко Янков е син на председателя на Общинския съвет в Несебър Димитър Янков, който през май 2007 г. бе застрелян в своя джип “Порше Кайен”. По това време бащата бе собственик на империя от 5 хотела в Слънчев бряг с около 40 % от леглата в курорта. Митьо Янков бе известен с това, че е започнал през 60-те годни като барман. Пратен бил на обучителен курс на остров Рюген в бившата ГДР, където се запознал с бъдещата си съпруга Регина Щайн. През 1991 г. заедно със скандалния строител Соломон Анжел правят неуспешен да приватизират 18 хотела. Месец преди убийството на Янков през 2007 г.бе разбита групата на Митьо Очите. По неофициална информация още тогава имало СРС-та, които уличават шефа на общинския съвет в Несебър във връзки с наркобоса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.13", "title": " Спецпрокуратурата обвини несебърския общинар Пейко Янков като участник в бандата на Митьо Очите\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d1%80%d0%b8%d1%81%d1%82%d0%b0%d0%bb/", "text": "Министър-председателят Бойко Борисов проведе днес среща в Министерския съвет с главния изпълнителен директор на Световната банка Кристалина Георгиева, съобщават от МС. По време на срещата г-жа Георгиева представи на премиера новоназначения постоянен представител на Световната банка за България, Чешката република и Словакия Фабрицио Дзарконе, който пристигна в България на 1 август, за да поеме новия пост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Премиерът Борисов се срещна с Кристалина Георгиева и представителя на Световната банка за България"}
{"url": "https://trud.bg/%d0%bc%d1%8a%d0%b6-%d0%bd%d0%b0%d0%b1%d0%b8%d0%bb-%d1%82%d1%8a%d1%81%d1%82%d0%b0-%d1%81%d0%b8-%d0%b8%d1%81%d0%ba%d0%b0%d0%bb-%d0%bf%d0%be%d0%b2%d0%b5%d1%87%d0%b5-%d0%b2%d1%80%d0%b5%d0%bc%d0%b5-%d1%81/", "text": "Двама мъже на 28 и 63 години са били прибрани в ареста на полицията за две различни хулигански прояви в Попово и Търговище. По-младият, който е от Провадия, е задържан в неделя за побой над 52-годишен мъж, баща на бившата му жена. До сблъсъка между тях се стигнало след разправия за срещите на младия с детето му. Той настоявал да го вижда по-често. Имал претенции, че детето живеело в чужбина с майка си и нейните роднини. Таткото имал ограничен достъп до него, самото когато били във ваканция в България. Пред полицаите той твърдял, че е завел дело за правата си над рожбата си. Другият задържан е извършил хулиганските действия в магазин в Търговище, след като в нетрезво състояние ударил шамар на 52-годишна продавачка. Други клиенти в магазина издърпали нападателя, а ударената сама се обадила в полицията, че не може да излезе на глава с пияния, който бил и агресивен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.13", "title": " Мъж набил тъста си, искал повече време с детето си\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%ba%d0%b0%d1%82%d0%b0-%d0%b2%d0%b0%d0%bb%d0%b5%d1%80%d0%ba%d0%b0%d1%82%d0%b0-%d0%b0%d0%b9%d0%b4%d0%b5-%d0%b8%d0%b4%d0%b2%d0%b0%d0%b9-%d0%b4%d0%b0-%d0%bd/", "text": "Песен, посветена на борбата на вицепремиера Валери Симеонов с шумните нощни заведения, е гледана близо пет хиляди пъти в YouTube за по-малко от седмица. Клипът е дело на бранда за карикатури, анимации, комикси Cool Comics. Видеото е публикувано в официалния канал на Party Warriors в YouTube. „Валерката, Валерката, ‘айде идвай да направиме проверката“ е част от припева на песента “Какаовият плаж”. Зад песента стоят изпълнителите Stanx & Danny L. Във видеото е включен и гласът на самия Валери Симеонов от негови публични изявления. Към анимационния образ на вицепремиера са добавени още куп български и чужди популярни личности като Слави Трифонов, Корнелия Нинова, Марадона, Мадона, Дрейк. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " „Валерката, Валерката, ‘айде идвай да направиме проверката“ – летен хит за Валери Симеонов в YouTube (ВИДЕО)"}
{"url": "https://trud.bg/%d1%8f%d0%b4%d0%be%d1%81%d0%b0%d0%bd-%d0%bd%d0%b5%d1%81%d0%b5%d0%b1%d1%8a%d1%80%d0%b5%d1%86-%d0%b7%d0%b0%d0%b1%d0%b8-%d0%ba%d0%b8%d1%80%d0%ba%d0%b8-%d0%b2-%d0%bc%d0%b5%d1%80%d1%86%d0%b5%d0%b4%d0%b5/", "text": "Мерцедесът на грък пострада заради война за паркомясто. Возилото е собственост на Александру Х., женен за пловдивчанка. Семейството дошло да летува в Стария Несебър и 3- 4 дни гъркът паркирал на едно и също парко място. То очевидно било „заплюто“ от местен жител, който решил да даде урок на чужденеца. Рано сутринта в понеделник колата осъмнала с две забити кирки. Така гръцкият гражданин се е запознал с родното отмъщение с кирките, коментираха местни жители. Полицията води разследване по случая и търси извършителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Ядосан несебърец заби кирки в Мерцедес заради паркомясто"}
{"url": "https://trud.bg/%d1%82%d0%b5%d1%80%d0%b5%d0%bd%d0%b8%d1%82%d0%b5-%d0%bd%d0%b0-%d0%b1%d0%b8%d0%b2%d1%88%d0%b8%d1%8f-%d0%b3%d1%83%d0%bc-%d0%b4%d0%b0-%d1%81%d1%82%d0%b0%d0%bd%d0%b0%d1%82-%d0%b3%d1%80%d0%b0%d0%b4%d1%81/", "text": "Община Бургас ще се опита да сложи край на дългогодишния съдебен лабиринт с терените на площад „Тройката“ – бившият ГУМ, като отреди цялото пространство за градски площад. Чрез смяната на предназначението на имота ще се стопират заявените инвестиционни намерения за изграждането на голям търговски център. Това предложение направи в докладна записка днес кметът на Община Бургас Димитър Николов. Сагата с „язвата“ в топ центъра на Бургас започва през далечната 1989 г., когато теренът е отреден за „Универмаг, базар и комплексно обществено обслужване“. Оттогава започват и съдебните дела по отношение на продажбата на право на строеж във връзка с ликвидацията на бившето дружество с общинско участие „НАР МАГ“ ООД. През 2003 г. ликвидаторът на „НАР МАГ“ ООД продава правото на строеж върху терена на частното дружество „ГИР 2“ ЕООД, към настоящия момент „Мариета“ ЕООД. През 2008 г. Община Бургас предявява самостоятелни претенции върху собствеността на терена, вследствие на което към настоящия момент е собственик на близо 11 дка. Останалите 638 кв. м. са собственост на четири търговски дружества.  Обявените от тях инвестиционни интереси включват изграждането на голям търговски център. Община Бургас счита, че това не отговаря на обществените нужди и че целият терен трябва да бъде отреден за голям градски площад с озеленяване, кътове за отдих и пространства за култура. Ако Общинският съвет подкрепи това предложение, Община Бургас ще започне да проектира и впоследствие да инвестира в облагородяването на запустелия терен и превръщането му в място за събития и отдих. По този начин ще се ускори решаването на този дългогодишен проблем за града и ще се сложи край на лабиринта от съдебни дела. В момента делото по делба е едва в първа фаза, а следващата – може да продължи на три инстанции. Това означава още дълги години тази централна част да бъде без каквато и да е перспектива за благоустройство. В предложението си до местния парламент кметът на Бургас се аргументира с необходимостта да се оформи цялостно обществено пространство от над 25 дка, което да свързва Културния дом на нефтохимика, Съдебната палата, къщата на Хаджипетрови /паметник на културата/, площад „Баба Ганка“, училище Кирил и Методий“, пешеходните зони в центъра на града, до бул. „Стефан Стамболов“. Отварянето на пространството и реализирането в него на зони за почивка, за събития и озеленяване ще създаде подходяща градска среда. Теренът ще бъде отреден за публична общинска собственост за изграждане на обект с първостепенно значение, което ще направи невъзможно застрояването му с търговски сгради и смяна на предназначението му в бъдеще. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Терените на бившия ГУМ да станат градски площад, предлага кметът на Община Бургас"}
{"url": "https://trud.bg/%d1%81%d0%bf%d0%b5%d1%86%d0%be%d1%82%d1%80%d1%8f%d0%b4-%d0%b8%d0%b7%d0%bd%d0%b5%d1%81%d0%b5-%d0%b1%d0%be%d0%b5%d0%bd-%d0%b0%d1%80%d1%81%d0%b5%d0%bd%d0%b0%d0%bb-%d0%be%d1%82-%d0%b1%d0%bb%d0%be%d0%ba/", "text": "Внук откри истински боен арсенал, докато почистваше междустълбищна стая към апартамента на дядо му в Шумен. При обезопасяване на мястото и изнасяне на боеприпасите се намесил и Специализирания отряд за борба с тероризма, съобщават от полицията в понеделник. На находката 26-годишният софиянец се натъкнал, защото трябвало да опразни продаденото вече жилище в жк.“Херсон“ в центъра на града. Изведнъж в малка стая на стълбището видял взривни изделия и веднага подал сигнал в полицията. Униформени оградили мястото и извикали спецотряда. От помещението са иззети 7 артилерийски гръма и кутия с 11 предмета с продълговата форма и възпламенители към тях. На част от взривовете била отбелязана година на производство 1965 г. Образувано е досъдебно производство. Дядото собственик на имота е починал отдавна. Има данни, че е бил началник на звено „Тактика“ към военното училище в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Спецотряд изнесе боен арсенал от блок в Шумен"}
{"url": "https://trud.bg/%d1%81-%d1%89%d0%b0%d0%b4%d1%8f%d1%89%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d1%81%d0%bf%d0%b0%d1%81%d0%b8%d1%85%d0%b0-%d0%b1%d0%b5%d0%b1%d0%b5-%d1%81-%d0%b2%d1%80%d0%be%d0%b4%d0%b5/", "text": "11-месечно момченце от Македония с вроден доброкачествен тумор на бъбрека бе спасено от уролога доц.д-р Деян Анакиевски от варненската УМБАЛ „Св. Марина“, който извърши първата у нас лапароскопска операция по отстраняване на увредения орган. Обичайно при толкова малки деца се прилага класическа отворена операция, но при Славе интервенцията е щадяща – през три 5-милиметрови отвори на кожата и 3 см разрез в областта на слабините.  Резултатът бе смайващ – минути след излизането от упойка бебето бе готово да пълзи, а на третия ден успешно бе изписано, съобщиха от „Св. Марина“. Родителите на момченцето потърсили помощ там, след като в клиники в Германия, Турция, Сърбия и Франция им предлагали все отворена операция, при която се прави 10-12 см разрез. На 24 юли бебето било прието в отделението по детска онкология в „Св. Марина“, а дни по-късно било подложено на безкръвната 1-часова щадяща интервенция. „До момента съм правил множество лапароскопии, но само на възрастни пациенти. Основното предизвикателство бе да приложим най-подходящата анестезия за детето“, сподели доц. Анакиевски. Хистопатологията потвърдила диагнозата – конвенционален мезобластен нефром, който е най-често срещаният доброкачествен тумор при новородени. След отстраняването му Славе може да расте здрав и да има нормална бъбречна функция. Според доц. Анакиевски е напълно възможно лапароскопски операции да се правят на малки деца и при вродено стеснение на легенчето или между него и уретера, при пластики на пикочния мехур и др. „Важен е екипът, а нашият е пълен. Разполагаме с абсолютно всички условия и специалисти да посрещнем здравните нужди на децата – от предклиничната подготовка, през оперативното лечение до следоперативната реанимация“, допълни урологът, чийто малък македонски пациент вече почива на море с родителите си в Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " С щадяща операция спасиха бебе с вроден тумор на бъбрека"}
{"url": "https://trud.bg/%d0%bd%d1%8f%d0%bc%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d0%bc%d0%b0%d0%b7%d1%83%d1%82%d0%bd%d0%b8%d1%8f-%d1%80%d0%b0%d0%b7%d0%bb%d0%b8%d0%b2-%d0%bd%d0%b0-%d0%bf%d0%be/", "text": "Няма опасност за местните хора и туристите от . Това стана ясно на брифинг в Бургас, даден от екоминистъра Нено Димов, транспортния министър Ивайло Московски, кмета на Бургас Димитър Николов, областния управител Вълчо Чолаков и градоначалника на Созопол Панайот Рейзи. Корабът лежи на дъното от век, но заради последните мощни бури и корозията, резервоарът му е „пуснал“ мазутно петно, което паникьоса летовниците. „Мопанг“ е бил товарен кораб, построен в корабостроителница в Ню Джърси през 1920 година. Потъва година по-късно, след като попада на мина в нашия залив. На борда му е имало товар от шевни машини и обувки, които е трябвало да разтовари в Бургас. Със супермодерна технология ще се ограничи разливът от потъналия кораб, каза министър Нено Димов. Оградената площ на разлива е в радиус около 450 кв.м. В акцията по почистването и източването на горивото от резервоара ще се включат и водолази, а две фирми могат да предложат технология за източване на мазута. Според министър Ивайло Московски подобен казус се случва за първи път. Предполага се, че става дума за около 100-150 тона мазут. В неделя е взета проба от Морска администрация и е изпратена в лаборатория в Плевен. Концесионерите наоколо са инструктирани да почистват плажовете, но според кмета на Созопол Панайот рейзи, изплувалите наскоро мазутни топчета край къмпинг „Градина“ не сап от „Мопанг“. Кметът на Бургас Димитър Николов подчерта, че корабът е идвал от Истанбул за Бургас и следователно е бил изразходил по-голямото количество гориво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Няма опасност от мазутния разлив на потъналия преди 100 г. кораб"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8-%d0%bf%d0%be%d0%b1%d0%b5%d0%b4%d0%b8%d1%85%d0%b0-%d0%b2-%d0%ba%d0%be%d0%bd%d0%ba%d1%83%d1%80%d1%81/", "text": "Известни са победителите от Националния ученически конкурс „Нашето наследство – където миналото среща бъдещето“, организиран от „Европа Директно”, София, Европейския потребителски център, Център за развитие на човешките ресурси. Кандидатите за наградата са били екипи от 32 училища от страната. Темата бе „Нашето наследство: където миналото среща бъдещето”. Целта на конкурса е, в отговор на съвременните предизвикателства в Европейския съюз, да се даде възможност на младите хора да изразят своята позиция по темата за ценността на общото европейско културно наследство. Всеки екип трябваше да представи разработка, представяща същността, историята, настоящето и бъдещето на един или повече европейски културни обекта. Учебната компания на Гимназията по туризъм представи обекта на ЮНЕСКО „Традицията за производството на Чипровски килими“. Журиращите са били впечатлени от електронните пъзели, съпътстващи писмената разработка. В първия, младите предприемачи представят историята на производството, озвучен с химна на град Чипровци, а вторият, представящ символиката при изработването им, е озвучен с типична за Северозапада музика, изпълнена от духов оркестър. Седем са победителите. Наградата е тридневен еколагер. Това е поредната победа на учебната компания BOYAR DREAMS.  Учителят, подготвил и мотивирал Янислав Василев, Румяна Иванова и Марианна Стоянова, е инж. Славка Проданова.", "date": "2018.08.13", "title": " Търновски ученици победиха в конкурс с електронни пъзели\t\t\t"}
{"url": "https://trud.bg/%d0%be%d1%82%d0%b2%d0%be%d1%80%d0%b8%d1%85%d0%b0-%d0%bf%d1%80%d0%b5%d0%be%d0%b1%d1%80%d0%b0%d0%b7%d0%b5%d0%bd%d0%be%d1%82%d0%be-%d1%80%d0%be%d0%b4%d0%b8%d0%bb%d0%bd%d0%be-%d0%be%d1%82%d0%b4%d0%b5/", "text": "След двумесечно принудително спиране на ражданията заради основен ремонт родилното отделение във варненската спешна болница – МБАЛ „Св. Анна“ поднови дейността си. Най-старото в града АГ-звено посреща бъдещите майки напълно преобразено и с нова организация за отглеждане на пеленачетата, при която секторите „Неонатология“ и „Родилно“ са напълно отделени. „С пребоядисани стаи, обновени санитарни помещения и газова инсталация, нови подови настилки и антистатични и антимикробни покрития в родилните зали, отделението е най-модерното и уютното в града“, каза началникът му д-р Милко Папазов. Той благодари за добрия синхрон между ръководството на болницата и общинската администрация, благодарение на който мащабната реконструкция е станала факт. Тя бе належаща, тъй като базата не бе ремонтирана от 2002 г. В строителните дейности бяха вложени 550 000 лв., осигурени от местната хазна. От миналата година родилното е оборудвано и с модерна апаратура. Сега то разполага с 30 легла и е сред малкото в страната с изцяло зает щат от лекари, акушери и санитари. Традиционно заема между 6 и 8 място у нас по брой раждания на година, но пресметнати на брой легла устойчиво е в топ 3. „Това се дължи на доверието в работещите в отделението и на уникалната медицинска инфраструктура, която „Св. Анна“ предлага – мощна реанимация, денонощна възможност за консулт с всякакъв вид специалисти и кръвен център. Това са животоопределящи структури, като се има предвид, че при родилките всичко се развива много бързо и често се налагат реакции в режим на спешност“, коментира д-р Папазов.      ", "date": "2018.08.13", "title": " Отвориха преобразеното родилно отделение в МБАЛ „Св. Анна“"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b3%d0%b0%d0%b7%d0%b8%d1%84%d0%b8%d1%86%d0%b8%d1%80%d0%b0-%d0%b4%d0%bd%d0%b5%d0%b2%d0%b5/", "text": "Дневен център за пълнолетни лица с увреждания „Зорница“ и Защитено жилище за лица с психични разстройства ще бъдат газифицирани за предстоящия отоплителен сезон. С реализирането на дейностите значително ще се подобри жизнената среда в двете социални заведения, а разходите за отопление ще намалеят. Средствата са от Инвестиционната програма на Община Благоевград. Това са поредните сгради, предназначени за социални услуги, които са газифицирани в Благоевград. Сред вече газифицираните са Дневен център за деца с увреждания, Дневен център за стари хора, Дом за стари хора в квартал „Струмско, Обществена трапезария, Център за ранно детско развитие, както и Домашен социален патронаж в квартал „Еленово“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Община Благоевград газифицира Дневен център и Защитено жилище"}
{"url": "https://trud.bg/%d0%b3%d0%b4%d0%b1%d0%be%d0%bf-%d1%81%d0%bf%d1%80%d1%8f-%d1%81%d0%b0%d0%b9%d1%82%d0%be%d0%b2%d0%b5-%d0%b7%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%8f-%d1%81-%d1%84%d0%b0%d0%bb%d1%88%d0%b8/", "text": "На 9 август антимафиоти от специализирания отдел „Киберпрестъпност“ при ГД „Борба с организираната престъпност“, съвместно със свои колеги от Бургас, преустановиха функционирането на интернет сайтовете www.chantichki.com и www.chantichki.bg. Чрез тях е извършвана инкриминирана по чл. 172б от НК дейност – осъществяване на търговска дейност на територията на страната на стоки, обект на изключително право на защитени търговски марки, съобщиха от пресслужбата на МВР. Изяснено е, че разпространението на фалшивите стоки чрез интернет сайтовете е ставало успоредно и с продажби чрез магазини и фирми на територията на к.к. Слънчев бряг. При процесуално-следствените действия от търговските обекти и от частни адреси е иззето голямо количество стоки, за които няма сключен договор с притежателите на изключителното търговско право на защитените марки. Конфискувани са над 600 артикула, носещи отличителните белези на световни търговски марки: „Louis Vuitton“, „Michael Kors“, „Guess“, „Disney“, „Puma“, „HUGO BOSS“, „Nike“, „Adidas“ и други. Действията на ГДБОП са резултат от прилагането на стратегията за противодействия на престъпленията, свързани с нарушаване правата на интелектуална собственост, авторско право и сродни права. В резултат през май 2018 г. България беше извадена от т.нар. „черен списък – 301“ за защита на интелектуалната собственост на Търговския департамент на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " ГДБОП спря сайтове за търговия с фалшиви стоки на известни марки (СНИМКИ)"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%83%d1%80%d0%b5%d0%b6%d0%b4%d0%b0-%d0%ba%d0%b0%d0%bf%d0%b8%d1%82%d0%b0%d0%bd%d0%b0-%d0%bd%d0%b0-%d0%b1%d0%b5%d1%80%d0%be%d0%b5/", "text": "„Левски“ урежда Мартин Райнов от „Берое“. Новината съобщи „Дарик“ радио. Привличането му е удар за „сините“. Халфът е национал на България, а и капитан на „Берое“. Райнов минава за сърцето и душата на тима от Стара Загора. Левскар е, а и поддържа добри отношения със „сините“ играчи Иван Горанов и Станислав Костов. Преди две години отказа на ЦСКА, за да играе в „Локомотив“ (Пловдив). Мартин Райнов е първият купен българин от година и половина в „Левски“. Последният привлечен роден играч, за когото бе платена трансферна сума бе Антон Огнянов. Той подписа със „сините“ през миналия януари. Тогава „Левски“ плати на „Дунав“ скромната сума от 50 хиляди лева за правата му. За трансфера на Райнов обаче сумата със сигурност ще е шест цифрена. Последният привлечен на „Герена“ футболист от „Берое“ пък бе Жуниор Мапуку. Нападателят бе взет преди година, но със свободен трансфер. Само 6 месеца по-късно „Левски“ го продаде за половин милион евро.", "date": "2018.08.13", "title": " „Левски“ урежда капитана на „Берое“"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%be%d1%81%d1%82%d0%b0%d0%b2%d0%b0-%d0%b1%d0%b5%d0%b7-%d0%bf%d0%be%d1%87%d0%b5%d1%82%d0%b5%d0%bd-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%b7%d0%b0/", "text": "Варна няма да има почетен гражданин тази година. С голямо мнозинство Общинският съвет подкрепи решението на комисията по култура и духовно развитие, която не одобри тазгодишните 9 номинации за удостояване с престижното отличие. В зала „Пленарна“ бе изказано мнението, че много варененци имат заслуги към града, но за да са носители на титлата, те трябва да имат изключителен принос за развитието и издигането на авторитета на Варна. Стойността на званието „Почетен гражданин“ като най-високо отличие не бива да девалвира, както се случва през последните години, изтъкнаха съветници. Те са категорични, че трябва да се съхрани достойнството на наградата, връчена за първи път през 1879 г. Не е прецедент в новата история на Варна градът да остава без почетни граждани. След началото на демократичните промени у нас престижното отличие не е връчвано през 1990 г., 1992 г., 1994 г. и 2008 г. Първият почетен гражданин е кап. Тугарски, полицеймайстер на Варна, удостоен през юни 1879 г. До 9 септември 1944 г. носители на званието са девет души, сред които са Стефан Стамболов, Николай Игнатиев, основателят на Икономическия университет във Варна проф. Цани Калянджиев, кметове. Първият удостоен със званието след Деветосептемврийския преврат е варненецът Никола Стоянов, който с дарението си на лекарства спасява стотици човешки животи. Последният носител на титлата преди промените е Ивайло Маринов, боксьор №1 на България за ХХ век. В списъка на почетните граждани фигурират проф. Панчо Владигеров, Райна Кабаиванска, Гена Димитрова, акад. Никола Манев, Валери Петров, Николай Гяуров, проф. Парашкев Хаджиев, Христо Стоичков, Валентин Йорданов, Йордан Йовчев, Иван Станчов, кап. Георги Георгиев, Григор Димитров, Стела Енева, семейство Нейкови – Сия, Емил, Румяна и Свилен Нейкови, и много други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " Варна остава без почетен гражданин за празника си\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%bd%d0%ba%d0%be%d0%b2-%d0%b8-%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d1%82%d0%ba/", "text": "Председателят на Парламентарната група на ГЕРБ и зам.-председател на партията Цветан Цветанов, заедно с регионалния министър Николай Нанков и кметовете на Велико Търново и Горна Оряховица, ще участва във вторник, в откриването на ремонтирания третокласен път между Горна Оряховица и Арбанаси. С приключването на втория етап от ремонтите завършва цялостното обновяване на натовареното шосе между старата столица и железничарския град, през архитектурния резерват. Финансирането е осигурено от бюджета на МРРБ, като пълна рехабилитация на трасето се осъществява за първи път от повече от 40 години. Извършено е цялостно преасфалтиране, оформено е пътно отводняване, а където теренът позволява пътят е и разширен. Движението през реконструираната отсечка ще бъде пуснато след 14.30 часа същия ден.  Малко по-късно в Горна Оряховица Цветан Цветанов и министър Нанков ще участват в официалното откриване на ул. „Иван Момчилов“, реконструирана със средства по Оперативна програма „Региони в растеж“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Министър Нанков и Цветан Цветанов откриват ремонтиран път между Арбанаси и Горна Оряховица"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bf%d0%b5%d1%81%d0%ba%d0%be%d0%b2-%d0%bf%d1%83%d1%82%d0%b8%d0%bd-%d0%bd%d0%b5-%d0%b5-%d0%b4%d0%b0%d0%b2%d0%b0%d0%bb-%d0%bd%d0%b0%d1%80%d0%b5%d0%b6%d0%b4/", "text": "Руският президент Владимир Путин засега не е давал нареждане да се подготви нов пакет ответни мерки, след като Вашингтон   заради предполагаемото участие на Москва в отравянето на бившия руски шпионин Сергей Скрипал и дъщеря му в Солсбъри. Това съобщи прессекретарят на Кремъл Дмитрий Песков, цитиран от ТАСС. „Имаше информация, че пакетът се готви или вече е подготвен, но те засега не са наложени“, уточни Песков. „Без точна информация какви поредни рестрикции е измислил Вашингтон би било некоректно да се говори за някакви отговори“, добави той. Говорителят на Путин припомни, че в подобни ситуации най-често „основополагащ е принципът за взаимност, за огледален подход“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.13", "title": " Дмитрий Песков: Путин не е давал нареждане за ответни мерки, след като САЩ обещаха нови санкции срещу Русия"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%ba%d1%80%d0%b0%d0%b4%d1%86%d0%b8-%d0%bd%d0%b0-2000-%d0%b5%d0%b2%d1%80%d0%be-%d0%b8-%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8/", "text": "Взломна кражба на 2000 евро и златни накити от жилище в с. Стамболово, разследват служители на полицейското управление в Павликени. Деянието е извършено в периода 10-11 август, чрез взломяване на входна врата. На местопроизшествието е извършен оглед. По случая е започнато досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Издирват крадци на 2000 евро и златни накити от къща в Павликенско"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0%d1%82-%d0%b7%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82/", "text": "Заради очакваното тази седмица повишение на температурите и засушаването през следващата десетдневка, се повишава риска от възникване на горски пожари, предупреждават от Държавно горско стопанство-Шумен. От началото на годината на територията на стопанството е възникнал само един пожар, който е угасен своевременно от служители на пожарната и горското, и  опожарената територия е малка. „Това лято беше дъждовно и до тук нямахме проблеми, но въпреки това подновихме 14 750 линейни метра минерализовани ивици, които се намират между селскостопанските територии и горите. Даваме денонощни дежурства и се надяваме, че въпреки очакваното засушаване, повече пожари през тази година няма да има“, обясни инж. Красимир Христов. Той припомни, че през миналата година при 8 пожара са унищожени 18 декара с гори на територията на ДГС-Шумен. Пораженията през 2017 г. можеха да бъдат много по-големи, но благодарение на гражданите, които своевременно подаваха сигнали на телефон 112, успяхме да локализираме по-бързо огъня, уточняват горските. „За пореден път искам да благодаря и на всички екипи от РД „Пожарна безопасност и защита на населението“ в Шумен, без които не може да бъде овладян нито един пожар“, категоричен е инж. Христов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Горски предупреждават за опасност от пожари"}
{"url": "https://trud.bg/%d0%b1%d1%87%d0%ba-%d1%85%d0%be%d1%80%d0%b0%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%bf%d0%b0%d0%b7%d0%b2%d0%b0%d1%82-%d1%83%d0%ba%d0%b0%d0%b7%d0%b0%d0%bd%d0%b8/", "text": "За да се избегнат инциденти в морето, хората трябва да са внимателни и стриктно да спазват указанията на спасителите и сигнализацията по плажовете, каза главният експерт в Българския червен кръст Мая Антова, предаде  „Хората подмамени от хубавото време не обръщат внимание на знаците, на сигналите, пускат децата си сами да плуват във водата – нещо, което не е допустимо, особено за малки деца под 10-годишна възраст“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " БЧК: Хората трябва да спазват указанията по плажовете, за да няма инциденти"}
{"url": "https://trud.bg/%d0%b8%d0%bb%d0%ba%d0%be-%d0%b8%d0%bb%d0%b8%d0%b5%d0%b2-%d1%81%d1%87%d1%83%d0%bf%d0%b8-%d1%80%d0%b5%d0%ba%d0%be%d1%80%d0%b4%d0%b0-%d0%b7%d0%b0-%d0%ba%d0%be%d0%bc-%d0%b5%d0%bc%d0%b8%d0%bd%d0%b5/", "text": "Илко Илиев счупи рекорда за скоростно преминаване с планински велосипед по маршрута Ком – Емине. Той измина разстоянието от 600 км по билото на Стара планина за 2 дни, 22 часа и 04 минути, информира Предишното върхово постижение е на Борислав Йорданов, а подобрението е с 45 минути. Илиев потегли от връх Ком в 11:40 ч. на 9 август. Той поставя рекорд по дистанцията за трети път. Събитието, организирано от СК „Вертикален свят“, беше подкрепено от много приятели и съмишленици. Те осигуряваха безопасността по преминаването на маршрута, а през повечето етапи с Илиев се движеха един или двама колоездачи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Илко Илиев счупи рекорда за Ком – Емине с велосипед\t\t\t"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d1%80%d1%85%d0%be%d0%b2%d0%b5%d0%bd-%d0%bb%d0%b8%d0%b4%d0%b5%d1%80-%d0%b0%d0%bb%d0%b8-%d1%85%d0%b0%d0%bc%d0%b5%d0%bd%d0%b5%d0%b9/", "text": "Иранският върховен лидер аятолах Али Хаменей е забранил всякакви директни преговори със Съединените щати. Пред държавната телевизия Хаменей допълни, че е отхвърлил предложението на американския президент Доналд Тръмп за среща между двамата. В „Туитър“ духовният водач написа, че „няма да има война, нито преговори със САЩ“, след като Тръмп извади страната си от споразумението за ядрено разоръжаване на Иран и възобнови икономическите санкции срещу ислямската република. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Иранският върховен лидер Али Хаменей: Няма да има война, нито преговори със САЩ"}
{"url": "https://trud.bg/%d0%bc%d0%b2%d1%80-%d0%b5-%d1%83%d1%81%d1%82%d0%b0%d0%bd%d0%be%d0%b2%d0%b8%d0%bb%d0%be-6298-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd%d0%b0-%d1%81%d0%ba%d0%be%d1%80%d0%be%d1%81/", "text": "6636 моторни превозни средства и 7535 водачи и пътници в коли са проверени през събота и неделя по време на полицейската операция за контрол на пътищата, съобщиха от пресслужбата на МВР. От полицейските служители са издадени 3974 фиша и 1024 акта за установени административни нарушения. В рамките на операцията през двата почивни дни са констатирани 6298 нарушения на скоростните режими. На 245 водачи са издадени заповеди за принудителни административни мерки, а на 78 са отнети свидетелствата за управление на МПС поради неплатени глоби. На място полицейските служители са връчили 462 електронни фиша. Най-голям брой МПС са проверени на територията на ОДМВР-Враца – 825, и ОДМВР-Пловдив – 739, а най-много хора: от екипите във Варна – 1241, и Велико Търново – 1102. Най-много нарушения за скорост са засечени на територията на ОДМВР- Велико Търново – 519, и на територията на ОДМВР-Бургас – 485.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " МВР е установило 6298 нарушения на скоростта по пътищата през уикенда\t\t\t"}
{"url": "https://trud.bg/%d0%b7%d0%b0-%d0%bd%d0%b5%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d0%bd%d0%b0-%d0%b3%d0%b5%d1%80%d0%b5%d0%bd%d0%b0/", "text": "ПФК „Левски“ обяви на сайта си, че публикация в „Труд“ под заглавие   е… фалшива новина. Професионален футболен клуб, но непрофесионална работа. За пореден път. Явно сегашното управление на „Герена“ иска да покаже, че не разбира не само от футбол, но и от новини, щом не може дори да определи дори коя каква е. Отдаваме го на факта, че напоследък „сините“ раждат само лоши новини за феновете си и това като цяло ги обърква. Господа, само за справка – фалшива новина е например, ако си обявил, че стадионът на „Левски“ ще се построи с козирка, а това да не се случва години наред. Или ако три пъти си обявил дата и гостуващ популярен отбор за мач по случай 75-години от рождението на великия Георги Аспарухов-Гунди, а такъв да няма и гаврата с идола да е пълна. Списъкът може да бъде продължен и с други примери, но вестникът все пак не е разтегателен. В случая „Труд“ само е цитирал авторитетния испански вестник „Спорт“ без да си позволява коментари, защото информацията не е на нашата медия и подобен подход щеше да е некоректен. Според сайта на „синия“ клуб – цитираме: „Информацията създава впечатление, че „Левски“ има задължения от 100 хиляди евро към школата на Стоичков…“. Тук трябва да признаем – невероятна формулировка ала гузният бяга, и когато не го гонят. Налага се обаче отново да поясним – „създава се впечатление“ е, когато например бившият директор и настоящ помощник-треньор Асен Букарев каже, че „отвътре „Левски“ е една гнила ябълка“. А голмайстор №1 на „сините“ Наско Сираков обяви публично, че „днес „Левски“ е една лъжа“. Или пък когато екс спортният шеф Станислав Ангелов обяви, че славния син клуб не трябва да се управлява като кебапчийница… А не когато се цитира дословно испанско издание, пишещо за имена като Христо Стоичков и „Левски“, които отдавна вълнуват читателите. Така не се „създава впечатление“. Така „Труд“ информира без никакви интерпретации материала на испанските колеги  А кой е прав и кой не по казуса, ще реши в крайна сметка УЕФА. Там „Левски“ е и печелил, и губил дела. И афишираната нервност от управляващите просто е излишна. Ако така искат да покажат, че клубът не е на автопилот – окей, ще се опитаме да ги разберем. Но ще си позволим да им препоръчаме – пазете си нервите, господа от „Герена“. Сезонът е дълъг и тежък. Обещахте пак на феновете, че отборът ще се бори за титла и купа и ако за десета поредна година не уцелите мишените, това ще е нещо повече от фалшива новина. Това просто вече няма да е новина.", "date": "2018.08.13", "title": " За (не)фалшивите новини на „Герена“"}
{"url": "https://trud.bg/%d0%ba%d0%b0%d1%81%d0%b0%d0%bf%d0%b8%d0%bd-%d1%81-%d0%bf%d0%b5%d0%ba%d0%b0%d1%80%d0%bd%d0%b0-%d1%81%d0%b2%d0%b8%d1%80%d0%b8-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "УЕФА назначи касапин с пекарна за съдия на реванша от третия квалификационен кръг на Лига Европа между „Зрински“ и „Лудогорец“. Мачът ще се играе на стадион „Пецара“ в Широки Брег, а „орлите“ спечелиха първата среща с 1:0. 41-годишният холандския рефер Бас Найхуис по професия е касапин, но върти собствен бизнес – притежава пекарна. На 1 ноември 2016 година ръководи срещата от груповата фаза на Шампионската лига между „Лудогорец“ и „Арсенал“. Двубой, в който „орлите“ изтърваха аванс от два гола и в крайна сметка загубиха с 2:3. „Знаем колко важен е мачът със „Зрински“ – каза Пауло Аутори, треньор на тима от Разград. – Радвам се, че победихме „Витоша“ (2:0). Беше важно да го сторим.“ Шампионите взеха трите точки с голове на Вирджил Мисиджан (65) и Клаудуи Кешеру (75). По този начин бе сложена и край на серията от два поредни мача без победа. „Лудогорец“ е четвърти със 7 точки. В неделя е дербито с първия в таблицата ЦСКА.  ", "date": "2018.08.13", "title": " Касапин с пекарна свири на „Лудогорец“"}
{"url": "https://trud.bg/%d0%b1%d0%b5%d0%b1%d0%b5-%d0%bf%d0%b0%d0%b4%d0%bd%d0%b0-%d0%be%d1%82-%d1%82%d1%80%d0%b5%d1%82%d0%b8%d1%8f-%d0%b5%d1%82%d0%b0%d0%b6-%d0%b2-%d1%87%d0%b5%d1%80%d0%bd%d0%be%d0%bc%d0%be%d1%80%d0%b5%d1%86/", "text": "Бебе е паднало от третия етаж на хотел в Черноморец. детето е на годинка и половина. Семейството е от София, дошло да летува в малък семеен хотел. По първоначални данни инцидентът станал в неделя следобед. Майката тъкмо търсела памперс да преобува детето, когато то паднало от терасата, където двамата били. Детето е в тежко състояние, с комоцио, потвърдиха от полицията. Било е откарано светкавично в държавната болница в Бургас, където е настанено в неврохирургичното отделение. 26-годишен мъж пък е паднал от втори етаж на жилищна сграда в Бургас. Той е родом от Павликени и също е настанен в болницата, където се бори за живота си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Бебе падна от третия етаж в Черноморец"}
{"url": "https://trud.bg/%d0%bf%d1%80%d0%be%d1%84-%d0%ba%d0%b0%d0%bd%d1%82%d0%b0%d1%80%d0%b4%d0%b6%d0%b8%d0%b5%d0%b2-%d0%bd%d1%8f%d0%bc%d0%b0%d0%bc%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd/", "text": "Тази и миналата година нямаме регистрирани случаи на западнонилска треска. Това каза пред  директорът на Националния център по заразни и паразитни болести проф. Тодор Кантарджиев. Националната референтна лаборатория има капацитета да прави изследвания за заболяването, но това се налага в малкото случаи на инфекция на централната нервна система, поясни той. Тази година вирусните енцефалити и вирусните менингити са два пъти по-малко от миналогодишните, допълни проф. Кантарджиев: „Засега няма данни за появата на западнонилска треска, с нейните тежки засягания на централната нервна система и евентуално – опасност за живота – това, което го има в Румъния, Гърция, Сърбия, Унгария и някои други европейски държави.“ Инкубационният период на заболяването е от една до три седмици. Заразяването обичайно се случва в началото на лятото, но симптомите се проявяват по-късно. „Най-много са случаите в края на лятото. 80% от хората не разбират, че в тях се развива западнонилската треска, 20% получават неразположение няколко дни, 3-4 дни температура, може да се появи болка по мускулите, по ставите, и само на около 200 ухапани един може да развие възпаление на главния мозък“, поясни специалистът. Най-важното според Кантарджиев е да се взимат мерки срещу комарите, защото този вид треска се пренася при ухапване от комари. Той посъветва да се ползват репеленти за кожата и дрехите, комарници за прозорците и отблъскващи насекомите устройства. Кантарджиев посочи още, че родителите не бива да водят децата си на места, където вечер се събират много комари.  Мерките се взимат още напролет, когато за намаляване на броя на комарите се третират заблатените места, увери проф. Кантарджиев: „Мерките срещу комарите трябва да се взимат тогава, когато яйцата и ларвите на комарите са във водоемите. Най-важното, което трябва да правим сега, след тези дъждове, е да не допускаме близо до жилищата застояла вода – в бидони, кофи, локви, защото комарите се излюпват през цялото лято.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Проф. Кантарджиев: Нямаме регистрирани случаи на западнонилска треска у нас"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b8%d0%b4%d0%b8%d0%bb-%d0%b0%d0%b1%d1%83-%d0%b1%d0%b0%d0%ba%d1%80-%d0%b0%d0%bb-%d0%b1%d0%b0%d0%b3%d0%b4%d0%b0%d0%b4%d0%b8-%d0%b5/", "text": "Лидерът на „Ислямска държава“ Абу Бакр ал-Багдади е бил тежко ранен и в момента е в клинична смърт, съобщава иракската телевизия „Ас Сумария“, цитирана от американски медии, като по този начин той умира вече за пореден път. Телевизията коментира, че Багдади е пострадал по време на атака на иракската армия през юни. Според съобщенията Ал Багдади не може да ръководи групировката и в момента го замества тунизиецът Абу Осман ат Туниси, но неговото лидерство не се приема еднозначно от различните фракции и това вещае разкол в „Ислямска държава“. В момента тече тежка битка за лидерството в групировката, допълва иракското издание.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Лидерът на ИДИЛ е в клинична смърт"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%ba%d0%be%d0%bd%d1%82%d1%83%d0%b7%d0%b8-%d0%b3%d0%bb%d0%b5%d0%b7%d0%b5%d0%bd-%d0%bf%d1%80%d0%b5%d0%b4%d0%b8-%d1%81%d0%b8%d0%bd%d1%81%d0%b8%d0%bd%d0%b0%d1%82/", "text": "Григор   Димитров   претърпя   неприятен   инцидент   по   време   на   подготовката   за   турнира   от   сериите  „ Мастърс “  в   Синсинати   САЩ тази   седмица където   ще   защитава   титлата   си   от   миналата   година Българският   тенисист който   проведе   съвместна   тренировка   с   аржентинския   ас   Хуан   Мартин   дел   Потро стъпи   накриво   и   рухна   на   корта   с   болки   в   глезена Той   пусна   снимки на   които   хората   от   екипа   му   оказват   първа   помощ но   все   още   не   е   ясно   дали   травмата   ще   му   попречи   да   играе   в   Охайо Първият   мач   на   Димитров   е   насрочен   за   сряда а   днес   босненецът   Дамир   Джумхур   и   Миша   Зверев Германия ще   определят   съперника   му От   турнира   се   оттегли   тенисист в   света   Рафаел   Надал Испанецът   спечели   титлата   в   Торонто Канада след   успех   с над   сензационния   финалист   Стефанос   Циципас Гърция за   да   вдигне   рекордния и   трофей   от   категория Мастърс „ Наложи   се   да   страдам за   да   спечеля   тази   титла   и   затова   тя   е   много   ценна   за   мен призна   Матадора Искам   да   играя   във   всички   турнири но   трябва   да   си   давам   сметка   какво   мога   и   какво   не   мога   да   направя През   годините   научих че   ако   сам   не   спра тялото   ще   ме   спре Съжалявам че   трябва   да   се   откажа   от   Синсинати но   след   това   идва   Ю   Ес   Оупън а   после   има   мачове   и   за   Купа Дейвис", "date": "2018.08.13", "title": " Григор контузи глезен преди Синсинати"}
{"url": "https://trud.bg/%d1%84%d1%8e%d1%80%d0%b8-%d1%89%d0%b5-%d1%82%d1%8a%d1%80%d1%81%d0%b8-%d0%bd%d0%be%d0%ba%d0%b0%d1%83%d1%82-%d1%81%d1%80%d0%b5%d1%89%d1%83-%d0%ba%d0%be%d0%b1%d1%80%d0%b0%d1%82%d0%b0/", "text": "Хюи   Фюри   ще   търси   задължителен   нокаут   срещу   Кубрат   Пулев   на  27  октомври   в   София . 23- годишният   британец   има победи   с   нокаут от мача а   единствената   му   загуба   бе   по   точки миналата   есен   от   новозеландеца   Джоузеф   Паркър тогава   шампион   на   Световната   боксова   организация   „ Отивам   в   България ,  за   да   спечеля   с   нокаут ,  тъй   като   не   искам   повече   да   разчитам   на   съдийски   решения  –  обяви   братовчедът   на   Тайсън   Фюри . –  Ще   видите ,  че   съм   много   по – различен   в   сравнение   с   миналата   година .  В   момента   животът   ми   е   само   бокс ,  ядене   и   пак   бокс .  Чувствам   се   добре   и   със   сигурен ,  че   за   предстоящия   мач   ще   съм   в   най – добрата   си   форма .“ Боят   в  „ Арена   Армеец “  ще   определи   задължителния   претендент   за   световната   титла   на   Международната   боксова   федерация  ", "date": "2018.08.13", "title": " Фюри ще търси нокаут срещу Кобрата"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f-%d0%bf%d0%be-%d0%b2%d0%bf%d0%b8%d1%81%d0%b2%d0%b0%d0%bd%d0%b8%d1%8f%d1%82%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8%d1%8f%d1%82-%d1%80/", "text": "Работата на Търговския регистър и регистър на юридическите лица с нестопанска цел ще бъде възобновена поетапно до пълно отстраняване на   за преустановения достъп. Това съобщиха от пресслужбата на Агенцията по вписванията. Справки за актуално състояние на фирмите ще могат да бъдат извършвани от 15 август, сряда. Поетапно ще бъде възстановяван достъпът до останалите функционалности на регистъра. Агенция по вписванията гарантира, че за времето на нарушаване на достъпа до регистрите, действия спрямо данните в тях не са извършвани и възможности за злоупотреби не съществуват. Всички останали регистри на Агенция по вписванията работят с пълните си функционалности. Агенцията отново поднася извинения на потребителите си за причинените неудобства. По повод постъпили запитвания, Агенция по вписванията уточнява, че причините са изцяло технически и не са резултат от злонамерена външна намеса. ИТ-експерти от Агенция по вписванията, ИТ-експерти на ангажираната с поддръжката фирма и съвместно с други държавни ведомства продължават да работят в непрекъснат режим в изпълнение на Плана за действие за възстановяване на регистъра в пълната му работоспособност.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Агенция по вписванията: Търговският регистър ще заработи поетапно от 15 август"}
{"url": "https://trud.bg/%d1%80%d1%83%d1%88%d0%b8-%d1%81%d0%b5-%d0%ba%d1%8a%d1%89%d0%b0-%d0%b2-%d0%b1%d0%bb%d0%b8%d0%b7%d0%be%d1%81%d1%82-%d0%b4%d0%be-%d1%82%d1%80%d0%be%d1%8f%d0%bd%d1%81%d0%ba%d0%b8%d1%8f-%d0%bc%d0%b0%d0%bd/", "text": "Къща – паметник на културата, в която е отсядал и се е укривал Васил Левски, се руши и е застрашена от срутване. Къщата се намира в близост до Троянския манастир, а от общината в Троян търсят варианти за нейното укрепване и ремонтиране. Още преди години от общината са предложили на собствениците на къщата да я закупят и ремонтират, посочи кметът на Троян Донка Михайлова, цитирана от  „Те взеха своето решение, на което имат право – да запазят собствеността си върху къщата“, допълни тя. От проливните дъждове това лято проблемите с конструкцията на къщата са се увеличили. Тя продължава да се руши и дори може да се срути: „Ние информирахме Инспектората за опазване на културното наследство към Министерство на културата и чакаме съставянето на комисия, която да предпише предприемане на съответни мерки“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Руши се къща в близост до Троянския манастир, в която се е укривал Левски"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%ba%d0%be%d0%bb%d0%b5%d0%b2-%d0%b1%d0%be%d1%81%d0%b8%d1%8f-%d0%bd%d0%b0%d0%bf%d1%83%d1%81%d0%bd%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8-2/", "text": "Без резултат, но с нов призив към Николай Колев – Босия да преустанови гладната си стачка, приключи третото заседания на временната парламентарна комисия за проучване на сигналите за нерегламентирано получаване на шофьорски книжки. Утре изтича едномесечният срок, за който тя беше създадена, но председателят й Светослав Иванов от ГЕРБ увери, че работата на комисията ще бъде удължена, информира  Гладуващият от 62 дни Николай Колев – Босия с искане за оставка на транспортния министър и разпускане на Народното събрание заради бездействието срещу престъпните практики при издаването на шофьорски книжки, дойде на заседанието на комисията настроен песимистично и я напусна преди края. Поводът – поканения шеф на Автомобилна администрация Дамян Войновски. „Аз напускам заседанието, няма да изслушвам дискредитирани хора, които са замесени в избиването на хиляди български граждани“, зави Колев. Въпреки острия тон или точно заради него, не бяха дадени отговори на поставените от хората около Николай Колев – Босия въпроси: защо не са отстранени служителите, срещу които има съдебни производства, защо други са върнати на работа, защо зам.-министърът на транспорта Ангел Попов също е на поста си при течащо дело за измама. В качеството си на гражданин бившият премиер Ренета Инджова предупреди, че ще сезира всички посланици от ЕС, че България произвежда и изнася терористи по пътищата на Европа. Единственото конкретно предложение дойде от омбудсмана Мая Манолова, която не пропусна да отбележи, че комисията работи мудно.“В спешен порядък да се обърна към министър-председателя и да настоявам една междуведомствена – правителствена група да извърши проверка в Автомобилна администрация ,като в нея бъдат включени представители на гражданското общество, хората, които започнаха тази кауза“, зави омбудсманът. Кога ще бъде следващото заседание на комисията не стана ясно, въпреки настояването на протестиращи и омбудсман то да се проведе максимално бързо с изслушване на прокуратурата и свидетели на корупционни практики в системата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Николай Колев – Босия напусна заседанието на временната комисия към НС"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-220/", "text": "Калпави дискове гръмнали Търговския регистър Това разкриха компютърни специалисти пред „Труд”. Изгубена е част от информацията, въвеждана от началото на тази година. Агенцията по вписванията няма резервен център.     Какви са правата ми, ако работя през нощта Трудово-правна консултация на „Труд“.             Дядо Йоцо-2 пак гледа Вазовият герой се прероди известно време след промените през 1989 година – статия на Йордан Каменов.               Варна се обновява всеки ден С мащабните проекти създаваме по-добра градска среда и облекчаваме трафика, казва кметът Иван Портних в интервю за „Труд”.             Армията ни – евтина, но ефикасна? И оперативно съвместима, иска премиерът Бойко Борисов – анализ на Спирдон Спирдонов.       Няма невинни в казуса “Митьо Очите” Може би единствено в скандинавските държави не е имало голям корупционен скандал, казва проф. Михаил Константинов в интервю за „Труд“.         Врагът на Сорос Силует на бившия главен стратег на Доналд Тръмп Стивън Банън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Вижте акцентите в броя на вестник „Труд“ във вторник, 14 август 2018"}
{"url": "https://trud.bg/%d0%ba%d0%b0%d0%ba%d0%b2%d0%b8-%d1%81%d0%b0-%d0%bf%d1%80%d0%b0%d0%b2%d0%b0%d1%82%d0%b0-%d0%bc%d0%b8-%d0%b0%d0%ba%d0%be-%d1%80%d0%b0%d0%b1%d0%be%d1%82%d1%8f-%d0%bf%d1%80%d0%b5%d0%b7-%d0%bd%d0%be%d1%89/", "text": "Въпрос:  Искам да попитам дали има някакви законови изисквания по отношение на полагането на нощен труд. Какви права имам, ако работя нощна смяна? Хр. Петров, гр. Петрич Отговор:  Съгласно чл. 140, ал. 2 от Кодекса на труда (КТ), нощен е трудът, който се полага от 22,00 ч. до 06,00 ч., а за работници и служители, ненавършили 16-годишна възраст – от 20,00 ч. до 06,00 ч. Работодателят е длъжен да осигурява на работниците и служителите топла храна, ободряващи напитки и други облекчаващи условия за ефективно полагане на нощния труд. Целия отговор четете в броя на вестник „Труд“ във вторник.", "date": "2018.08.13", "title": " Какви са правата ми, ако работя през нощта"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81%d0%b5%d0%b4%d0%b5%d0%bc-%d0%ba%d0%bb%d1%8e%d1%87%d0%be%d0%b2%d0%b8-%d1%82%d1%80%d0%b0%d1%81%d0%b5%d1%82%d0%b0-%d0%b2-%d1%81%d0%be/", "text": "Нови релси полагат по ул. “Граф Игнатиев” Трамвай № 7 отново тръгна по бул. “България”, но от 12 август започна ремонт на булеварда между бул. “Гешов” и бул. “Гоце Делчев”. Подменя се настилката на платното в посока “Бояна”. Алтернативни маршрути са бул. “Черни връх” и бул. “Цар Борис III”. За изграждане на нови трамвайни релси от вчера е затворено кръстовището на ул. “Граф Игнатиев” и ул. “Г. С. Раковски”. Тролей № 9 преминава по бул. “Левски” до началото на септември, когато трамвайното трасето ще е готово. Ремонтът на ул. “Граф Игнатиев” ще продължи и след 15 септември. От 13 август ремонтират настилката на бул. “Левски” от Ректората до паметника на Апостола. До 22 август движението е двупосочно в една лента, а след това ще се прехвърли в другото платно. Променя се маршрутът на тролейбусни линии 1, 2 и 4 в посока Софийския университет. От днес по бул. “Арсеналски” между бул. “Черни връх” и бул. “П. Каравелов” се ремонтират тротоарите и движението е стеснено. До 24 август се подменя водопровод по бул. “Дж. Баучер” от ул. “Св. Т. Търновски” до ул. “Якубица”. До 20 август се забранява се влизането на коли бул. “Хр. Колумб” в участък от 170 м от ул. “Пр. Таракчиев” към ул. “Н. Бончев”. Продължава строежа на трасето за трамваи и автобуси по бул. “К. Величков”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Ремонтират седем ключови трасета в София\t\t\t"}
{"url": "https://trud.bg/%d0%bd%d0%b0%d0%b4-69-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d0%b2-%d1%81%d0%b8%d1%80%d0%b8%d0%b9%d1%81%d0%ba/", "text": "Десетки жертви след взрив в сирийския град Сармада, провинция Идлиб. До този час е потвърдена смъртта на 69 души, но броят им вероятно ще нарасне над 100. 17 от загиналите са деца. Мощната експлозия е станала в приземния етаж на жилищен блок. Там вероятно е имало склад с боеприпаси на въоръжената опозиция. Почти всички жертви са цивилни. Очаква се да бъдат открити още загинали. Идлиб е един от малкото райони, които все още са под контрола на бунтовниците. Руският външен министър Сергей Лавров тази вечер е в Анкара, където конфликтът в Сирия ще е основан тема в разговорите му с турските власти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " Над 69 души загинаха при взрив в сирийския град Сармада"}
{"url": "https://trud.bg/%d0%ba%d0%b0%d0%bb%d0%bf%d0%b0%d0%b2%d0%b8-%d0%b4%d0%b8%d1%81%d0%ba%d0%be%d0%b2%d0%b5-%d0%b3%d1%80%d1%8a%d0%bc%d0%bd%d0%b0%d0%bb%d0%b8-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8%d1%8f/", "text": "Агенцията по вписванията няма резервен център Евтини и калпави дискове са станали причина да гръмне Търговския регистър, научи “Труд”. Изчезнала е информация, част от която може и да не се възстанови, а друга ще се въвежда ръчно от хартиени носители. Още в петък Агенцията по вписвания съобщи, че са блокирани Търговският регистър и регистърът на юридическите лица с нестопанска цел (ЮЛНЦ) и няма да работят през уикенда. В неделя от Министерството на правосъдието обявиха, че са сезирали прокуратурата, ДАНС и МВР да бъде проверена версията за евентуален саботаж или хакерска атака. Четвърти ден днес системата не работеше, а читатели на “Труд” алармираха за проблеми със справките още от средата на миналата седмица. От Агенцията по вписванията съобщиха само, че работата на системата ще бъде възстановена поетапно за неопределено време. От сряда – 15 август, ще могат да се правят единствено справки за актуалното състояние на фирмите. И уточниха, че “причините са изцяло технически и не са резултат от злонамерена външна намеса”. За времето на нарушаване на достъпа до регистрите, действия спрямо данните в тях не са извършвани и възможности за злоупотреби не съществуват. Източници на “Труд” бяха категорични, че става въпрос за тежка авария с дискове. Тя е засегнала информацията, въвеждана след 1 януари 2018 г., тъй като според наредба на правосъдния министър агенцията е длъжна да архивира базата данни в края на всяка календарна година. Бивши служители на Агенцията по вписванията от IT сектора припомниха, че през далечната 2010 г. правителството е отпуснало пари за купуване на допълнителен сторидж (за системата за съхраняване на данни). Тогава обаче не се е стигнало до приключване на обществената поръчка и техника така и не била доставена. Практика било за Търговския регистър да се купуват некачествени и евтини дискове, които дефектират. Затова и са съвсем реални опасенията, че информацията е невъзстановима и ще се наложи да бъде вкарана отново от хартиени носители, а след това и да бъде проверена. Няма яснота каква част от цялата информация се пази на хартиени носители, но във всички случаи щяло да се наложи да се изисква и от съдилища, нотариални кантори и др. За разлика от НОИ, ГРАО и МВР Агенцията по вписвания няма резервни центрове, в които да се съхранява целият масив от данни. Още от 2009 г. периодично се появяват идеи за създаване на два такива – един в Южна и един в Северна България, но нищо не е направено. Според данни от различни източници досега за Търговския регистър са похарчени между 50 и 70 млн. лв. Проверка в обществените поръчки показва, че последния търг за поддръжка на системата е от 2016 г.  Договорите с фирмите са изтекли през 2017 г. “Труд” научи, че една от причините Европа да не ни иска в Шенген е липсата на сигурност на компютърните ни системи. В подобно окаяно състояние е и ГРАО, с тази разлика, че те имали резервен център, в които се съхраняват дублираните данни.   Блокирани са всевъзможни дейности Спирането на Търговския регистър и на регистъра за ЮЛНЦ блокира работата на отделни адвокати и цели кантори в цялата страна, оплакаха се юристи. Някои от тях изброиха част от дейностите, които са невъзможни: 1. Регистрация на фирма или ЮЛНЦ. 2. Дерегистрация на дружества при ликвидация. 3. Смяна или промяна в управлението на фирма или ЮЛНЦ. 4. Установяване и прехвърляния на собствеността. 5. Проверка за запори върху дружествени дялове. 6. Услуги при нотариуси и в банки, при които се изисква справка в регистрите. 7. Услуги в НОИ, НАП и други държавни институции, за които също се правят справки за фирменото състояние. Отделно е блокирана и работата на адвокати, които работят с клиенти от чужбина и получават заявки за проверка на български фирми или ЮЛНЦ.   Васил Велев, председател на Асоциация на индустриалния капитал: Целият търговски оборот е спрял Заради блокирането на Търговския регистър целият търговски оборот в страната е спрял. Не могат да се регистрират сделки, да се впишат нови компании или прехвърляне на дялове. Важно от тук нататък е да се види дали цялата информация ще се възстанови. Надяваме се тя да е надеждно дублирана. Очевидно Агенция по вписванията не може да се справи на ниво с поддържането на регистъра. Тя е оставена сама да се спасява, а трябва да й се окаже помощ от Министерство на правосъдието и Министерски съвет. От 1 октомври трябва да стартират нови услуги на регистъра, което явно няма да се случи.   Проблемите започнали след окрупняването Проблемите с Търговския регистър започнали от началото на тази година, когато към него била прибавена и базата данни на Регистъра на юридическите лица с нестопанска цел, разказаха експерти. Според тях окрупняването изобщо не е било съпроводено с модернизация на сървърите или назначаване на допълнителни служители. Част от техниката била още от 2006-2007 г., когато се подготвяло пускането на Търговския регистър. Втори ключов момент бил разширяващият се през годините достъп до системата от външни точки и понижаването на таксите за ползване на базата данни. Това дало възможност на хакери да се упражняват върху системите за защита. Симптомите, че Търговския регистър ще гръмне били забелязани още в последните дни на юни, когато до 30 юни трябвало да бъдат подадени фирмените отчети, а ситемата не ги приемала или блокирала при обработването им.   Проверявайте и после правете сделки Данните са достъпни за всеки Търговският регистър (ТР) е електронна база данни за търговците и свързаните с тях факти и обстоятелства, който по закон подлежат на вписване в агенция, създадена за целта. ТР ни е нужен най-вече, когато извършваме плащания и сключваме. Не направим ли справка в него, за да проверим истина ли е това, което нашият евентуален бизнеспартньор казва за себе си и за компанията си, рискуваме да бъдем измамени, обясняват юристите. В регистъра всеки гражданин може да намери следните данни, които задължително се записват: названието и адреса на фирмата, предметът на дейността й, имената на собственика и на съдружниците му, членовете на ръководството й, и нейната защитеност (само този, който я е регистрирал, има право да използва името й). Данните са актуални, защото Законът за търговския регистър и регистъра на юридическите лица с нестопанска цел (ЗТРРЮЛНЦ) задължава всеки да подаде в 7-дневен срок заявление при учредяването на дружеството, както и промени в него, направени след общо събрание на акционерите. За целта се плаща такса, чийто размер е различен, както и заявленията, които се подават. Вписват се и данни от притежателите на електронен подпис. Системата е замислена в интерес на сигурността на търговския оборот. До нея всеки човек има безплатен и свободен достъп. Той може да се обърне с въпрос към Агенцията по вписванията, която има клонове по места или да посети сайта й. Информацията му се дава във вид на справка или удостоверение – писмено, устно или като електронен документ. Удостоверението, за разлика от справката, е официално и може да послужи по предназначение в кантора на нотариус или при съдебен спор. Данните в регистъра са подредени по търговци – в партиди с два раздела: “вписани обстоятелства за търговеца” и “обявени актове за търговеца” Към всяка партида се води електронно дело с книжата, доказващи обстоятелства и актовете. Това дело не е достъпно за всеки – не и за този, който няма електронен подпис или сертификат, издаден от агенцията по образец. Като цяло, информацията от регистъра не е тайна – притежанието й прави търговските сделки сигурни и прозрачни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Калпави дискове гръмнали Търговския регистър\t\t\t"}
{"url": "https://trud.bg/%d1%82%d1%80%d0%b5%d1%82%d0%b8-%d0%b2%d0%b8%d1%81%d0%be%d0%ba%d0%be%d0%bf%d0%be%d1%81%d1%82%d0%b0%d0%b2%d0%b5%d0%bd-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd%d0%b0-%d1%84%d0%b1%d1%80/", "text": "Ново уволнение във ФБР. Този път е отстранен Питър Строк, месеци след разкриването на разменени от него анти-Тръмп смс-и в агенцията. Той е третият високопоставен служител на бюрото, уволнен по време на управлението на Доналд Тръмп, предава БНР. Адвокатът на Строк Айтан Гьолман заяви, че неговият клиент е ветеран с 21-години опит във ФБР, но е бил уволнен в нарушение на стандартната практика. По думите на Гьолман заместник-директорът на бюрото е пренебрегнал отделa за професионална отговорност на ФБР, който е трябвало да разглежда случая. Президентът Тръмп и неговите съюзници в продължение на месеци обвиняваха Строк и го сочеха като пример за водената анти-Тръмп кампания в бюрото и в департамента по правосъдие. Строк беше отстранен от специализираното разследване след като беше разкрито, че е изпращал смс-и със съдържание, насочено срещу президента и изпълнени с политически послания до колегата си и любовник Лиза Пейдж. По-рано тази година главният прокурор Джеф Сешън повдигна обвинения срещу заместник-директора на ФБР Андрю МакКейб след доклад, в който се твърди, че е виновен за изтекла информация пред репортери и по този начин е подвел разследващите с действията си. Бившият директор на ФБР Джеймс Коми също беше уволнен от Тръмп през май миналата година, след като заместник-главният прокурор Род Розенщайн излезе с критичен доклад как Коми е използвал частен имейл сървър при разследването на ФБР за хакнатите имейли на Хилъри Клинтън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.13", "title": " Трети високопоставен служител на ФБР е отстранен"}
{"url": "https://trud.bg/%d0%ba%d0%be%d0%bb%d0%b0-%d1%83%d0%b4%d0%b0%d1%80%d0%b8-%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d1%85%d0%b5%d0%bc%d1%83%d1%81/", "text": "Малко преди 19 часа бил в дежурната оперативна част на ОДМВР- Шумен бил приет сигнал за възникнал пътен инцидент. Съобщено било, че водач на лек автомобил „Мазда“ с великотърновска регистрация, който се движил по АМ „Хемус“ от Шумен в посока Варна близо до разклона Каспичан- Нови пазар застигнал автобус и го ударил отзад. Следствие на удара автобусът получил повреда в двигателя и отбил в аварийната лента. По-късно друг автобус от фирмата превозвач пристигнал на място и пътниците вече пътуват по маршрута си, съобщават от полицията. Водачът на „Мазда“-та К.К./39г./ е правоспособен, тестван е за алкохол. Пробата му е отрицателна. Водачът на автобуса също е с отрицателна проба за алкохол. Няма пострадали при пътния инцидент, уточняват от ОДМВР-Шумен.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Кола удари автобус на Хемус"}
{"url": "https://trud.bg/gipsy-kings-%d0%bf%d0%b5%d1%8f%d1%82-%d0%b7%d0%b0-%d0%b3%d0%be%d1%81%d1%82%d0%b8-%d0%bd%d0%b0-fibank/", "text": "И това лято Банско беше музикална арена на джаз изпълнители от цял свят – станалият вече световноизвестен Банско Джаз Фест се проведе за 21-ви път. Концертите привлякоха над 60 000 посетители, които се заслаждаваха на изпълненията на популярни музиканти и банди от цял свят. Специалната VIP джаз вечер на Fibank (Първа инвестиционна банка), която традиционно се провежда по време на феста, се състоя в петък на 10-ти август 2018 в градината на „Ла Веранда” в Кемпински Хотел Гранд Арена Банско. Сред гостите бяха клиенти, партньори и приятели на банката. Стилният коктейл започна в 19:30 ч. с кулинарни изненади и специални гости – легендарната група Gipsy Kings.От сцената звучаха любими хитове на публиката като Bamboleo, DjobiDjoba, Volare, Un Amor. Gipsy Kings за пореден път показаха, че хубавата музика няма възраст. Групата издава първия си албум през 1987 г., който за кратко става мултиплатинен. Те имат продадени над 25 милиона албума, нoсители са на много световни награди, сред които „Грами” и „Латино Грами”. След коктейла гостите получиха комплимент от Fibank и с осигурен транспорт от организаторите стигнаха до площада, където се насладиха на изумителните изпълненията на Lisa Simone и Matt Bianco. Атмосферата беше наситена с танци, джаз и свежия полъх на Пирин планина. А след 23 ч. партито продължи в пиано бар Sing Sing „Кемпински“, като специален гост беше британската банда The David Dower Trio. Международният джаз фестивал в Банско е най-големият летен музикален форум в България. Музикалното събитие вече 16 години се осъществява с подкрепата на Fibank (Първа инвестиционна банка), която за поредна година бе генерален спонсор. За разлика от много други фестивали, непросъществували във времето поради липса на финансова подкрепа, която може да доведе до фалит на организаторите, фестивалът в Банско се проведе за 21-ви път това лято. За поредна година феновете на джаза в България се радваха на безплатни концерти и за една седмица забравиха проблемите си благодарение на подкрепата и партньорството на Fibank (ПИБ) с мажоритарни собственици Ивайло Мутафчиев и Цеко Минев. По мнение на всички присъствали този фестивал бе незабравимо преживяване за сетивата.  ", "date": "2018.08.13", "title": " Gipsy Kings пеят за гости на Fibank"}
{"url": "https://trud.bg/%d0%b4%d0%b5%d1%8f%d0%bd-%d0%ba%d0%b0%d0%bc%d0%b5%d0%bd%d0%be%d0%b2-%d0%b4%d0%b8%d0%b4%d0%be-%d0%b2%d0%bb%d0%b8%d0%b7%d0%b0-%d0%b2%d1%8a%d0%b2-%d1%84%d0%b5%d1%80%d0%bc%d0%b0%d1%82/", "text": "Певецът Деян Каменов, познат като Дидо от Д2, влиза в четвъртия сезон на риалити предаването „Фермата“. Музикантът избра да се включи в предстоящия сезон на шоуто, което тази година е под мотото „Съединение“, където заедно с други популярни и редови участници ще се бори за голямата награда от 100 000 лева. Той е и първата известна личност, която продуцентите и водещите на предаването Иван Христов и Андрей Арнаудов разкриват. „Дидо не е типичната рок звезда. Той спортува, ходи по планините, живее здравословно, човек, който се опитва да живее в хармония с природата – все теми, които засягаме във „Фермата“, сподели Андрей за участието му. От 13 години Дидо е фронтмен на Д2 – една от най-успешните и обичани български рок групи, която е излизала на една сцена със световни звезди като Bon Jovi, Guns N’ Roses и Aerosmith. 34-годишният музикант коментира, че „Фермата“ е предизвикателство, което отдавна е чакал, едно връщане към детство и природата, която обожава. „Фермата“ е предаване, което винаги ми е харесвало и съм го смятал за смислено“, разказа първият известен участник в предстоящия сезон на шоуто. Дидо призна, че на влизане в предаването ще вземе със себе си само една празна чаша. „Искам да се почувствам в непозната среда, в непозната обстановка, с непознати предизвикателства, и да попивам, да се науча на нещо ново – да гледам на живота от различен ъгъл. Природа и конкуренция. Какво по-хубаво от това? Влизам, за да водя битка и да я спечеля“, допълни фронтменът на Д2. Макар че е роден в София, Дидо има сериозен опит с живота на село, тъй като всяка ученическа ваканция е прекарвал при баба си и дядо си. Те са хората, които са го научили на тънкостите в селската работа. И до ден днешен, във всеки един свободен момент, той не забравя да ги посещава и да им помага. Цени и се възхищава на всичко българско и вярва, че има причина да е роден точно тук: „И просто всеки път като се кача в планината, или си отида при баба и дядо разбирам, че има причина да сме родени тук.“ Новият сезон на „Фермата“ започва през септември. „В рамките на „Фермата“ 4 ще се опитаме да направим един експеримент, за да видим, какво би се случило, ако всички българи се върнат и заживеят под един покрив“, сподели пред Би Ти Ви Андрей Aрнаудов. Продуцентът на предаването разкри още, че в този сезон ще има повече съревнования и дуели, както и че участниците са 20, но реално прага на Фермата ще прекрачат 21 човека, сред които и една звезда от световна величина със специален статут.", "date": "2018.08.13", "title": " Деян Каменов – Дидо влиза във „Фермата“\t\t\t"}
{"url": "https://trud.bg/13-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%b8%d0%b7%d1%81%d0%ba%d0%be/", "text": "13-годишен велосипедист е пострадал при пътен инцидент в Разград, а шофьор на 72-години е ранил пътничка в автомобила си, след като отнел предимство на друга кола. И двете произшествия се разминали без тежко ранени, уточняват от полицията. Момчето е било блъснато в неделя към 19,50 часа, когато внезапно изскочило на улицата пред „Ауди А4”. 30-годишният шофьор на колата направил всичко възможно да отклони автомобила от малкия колоездач. Детето е настанено в болница за наблюдение и за щастие няма опасност за живота му. Пак в неделя 72-годишният Д.Х., който управлявал „Рено сценик”, отнел предимството на варненска „Мазда”. Инцидентът е станал на главния път Русе – Варна. В резултат на произшествието е пострадала 70-годишна жена от първата кола. Тя е със счупена ключица на дясната ръка. Нито 72-годишният шофьор от Разград, нито водачът на варненската кола И.И. (22г.) са били употребили алкохол, уточняват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " 13-годишен велосипедист в болница, изскочил пред кола\t\t\t"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d1%81%d1%82%d1%80%d0%b5%d0%bb%d1%8f-%d1%81-%d0%b2%d1%8a%d0%b7%d0%b4%d1%83%d1%88%d0%bd%d0%b0/", "text": "Криминално проявен мъж е стрелял с въздушна пушка по домашно куче. Животното е ранено. Инцидентът е станал в района на вилната зона на парка „Росенец“ край Бургас. Това съобщиха от ОД на МВР-Бургас. Кучето е двугодишно, порода „немски шпиц“ и е собственост на 40-годишна бургазлийка. По нейни данни извършителят на стрелбата, който бил в компанията на млада жена, се оттеглил с лек автомобил „Опел Тигра“, с бургаска регистрация. Своевременно отзовалите се на сигнала полицейски служители спрели в близост до хижа „Странджа“ в парка „Росенец“, въпросния лек автомобил, като констатирали, че същият е шофиран от 32-годишната криминално проявена Н.В., придружавана от криминално проявения Д.М., 33-годишен, и двамата от Бургас. В автомобила е открита въздушна пушка заедно със седем сачми, за която не са представени документи. Водачката Н.В. е тествана за употреба на алкохол и наркотични вещества, като дрегерът отчел – 0,6 промила алкохол в издишания въздух, а наркодрегерът положителна проба за употреба на канабис и опиати. Н.В. е задържана за срок от 24 часа, като по случая е образувано бързо полицейско производство. След разговори с очевидци на стрелбата по кучето е констатирано, че извършител е Д.М., който също е задържан за срок от 24 часа. По случая е образувано досъдебно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Криминално проявен стреля с въздушна пушка по домашно куче край Бургас"}
{"url": "https://trud.bg/95-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%bf%d0%be%d0%b6%d0%b0%d1%80%d0%b0-%d0%b2-%d0%bc%d0%b0%d1%82%d0%b8-%d0%bf%d0%be%d1%87/", "text": "Списъкът на жертвите от смъртоносния огън в Рафина-Мати достигна до 95, след като друг хоспитализиран почина днес в болница в Атина. Става дума 63-годишен мъж, хоспитализиран в болница КАТ. З0 души остават хоспитализирани още в болници след пожара от 23 юли. Според последна информация 81 от жертвите са идентифицирани до момента чрез тест ДНК.", "date": "2018.08.13", "title": " 95 станаха жертвите от пожара в Мати, почина 63-годишен"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf%d0%b0-%d0%bf%d0%be-%d0%b2%d0%be%d0%bb%d0%b5%d0%b9%d0%b1%d0%be%d0%bb-%d0%bf%d1%80%d0%b8%d1%81%d1%82%d0%b8%d0%b3%d0%b0/", "text": "Световната купа по волейбол пристига във Велико Търново на 20 август. Трофеят, който ще бъде връчен по време на предстоящото през септември в България и Италия Световно първенство по волейбол за мъже, ще бъде изложен предварително в няколко български града. Старата столица става част от „Трофи Тур“, а купата ще бъде представена в парк „Марно поле“ на 20 август, от 18,00 до 19,00 ч. Всеки фен на волейбола ще може да се докосне до отличието. Инициативата е на Международната федерация по волейбол, Българската федерация по волейбол и се провежда с подкрепата на Община Велико Търново. На входа на парк „Марно поле“ откъм зелената арка ще бъде обособен специален щанд. Там ще бъде изложен ценният трофей и ще бъде популяризирано както предстоящото Световно първенство по волейбол за мъже, така и участието на българския национален отбор. Надпреварата ще се проведе в България и Италия от 9 до 30 септември. България ще домакинства няколко етапа на първенството – в Русе, Варна и София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.13", "title": " Световната купа по волейбол пристига във Велико Търново"}
