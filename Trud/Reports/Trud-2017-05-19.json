{"url": "https://trud.bg/%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0-%d1%81%d0%b8-%d0%bd%d0%b0%d0%bc%d0%b5%d1%80%d0%b8-%d1%81%d0%b5%d0%bb%d0%b5%d0%ba%d1%86%d0%b8%d0%be%d0%bd%d0%b5%d1%80/", "text": "Проблемите на Аржентина с треньорския пост са решени. Това стана ясно, след като наставникът на „Севиля“ Хорхе Сампаоли разкри намеренията си да напусне Примера дивисион в името на своята родина. „Сега всичко зависи от Аржентинската асоциация по футбол и от „Севиля“, които трябва да се договорят помежду си – разкри Сампаоли на пресконференцията преди последния мач на тима му срещу „Осасуна“ – Не мога да напусна клуба без съгласието на президента. Много съм благодарен на „Севиля“, но това все пак е предложение от Аржентина”. 57-годишният специалист има опит като селекционер, след като води Чили в периода 2012-16 година.", "date": "2017.05.19", "title": " Аржентина си намери селекционер"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%bf%d1%80%d0%b8/", "text": "Областен информационен център (ОИЦ) – Велико Търново приключи информационната кампания „Заедно за Европа“ за региона. Инициативата е национална, провежда се от Мрежата от 28 информационни центъра в страната и има за цел популяризиране приноса на европейските фондове за развитието на България.На 25 април 2017 г. ОИЦ – Велико Търново проведе Форум „Европа в моя регион“ по време на който бе представена статистика за европейските проекти и инвестиции в област Велико Търново през 2007-2017 г. и информация за предстоящото Председателството на България на Съвета на ЕС през периода януари-юни 2018 г.От 25 април до 10 май 2017 г. пред Факултета по Изобразително изкуство в центъра на старата столица бе експонирана Фотоизложба „Европа в моя регион“. Експозицията от 18 пана бе организирана от ОИЦ – Велико Търново и чрез нея бяха представени 36 успешно реализирани проекта в десетте общини от Великотърновска област.За периода 9 – 16 май 2017 г. екипът на ОИЦ – Велико Търново организира „Дни на отворените врати“ с посещения и представяне на успешни проекти във всяка една от десетте общини в областта.За дните на отворени врати бяха поканени представители на медиите, студенти от ВТУ от специалности имащи отношение към управлението на проекти, социалните дейности, връзките с обществеността, предприемачеството и бизнеса.На 9 май 2017 г. – Деня на Европа в Професионалната гимназия по туризъм „Д-р Васил Берон“ в старата столица се проведе интердисциплинарен открит урок „Идеята за обединена Европа от Имануел Кант до днес“ и представяне на проекта „Обвързване на професионалното образование и обучение в ПГТ „Д-р В. Берон“ с местния туристически бизнес“ реализиран по Оперативна програма „Развитие на човешките ресурси“ (ОПРЧР) 2007-2013 г.На 10 май бе посетено пейнтбол игрище в Сухиндол, изградено със средства по Програмата за развитие на селските райони 2007-2013 г. и новата пречиствателна станция на гр. Павликени, построена със средства по Оперативна програма „Околна среда“ 2007-2013 г.В Горна Оряховица бяха посетени основно ремонтираните по ОП „Регионално развитие“ паркове „Христо Ботев“ и „Пролет“, а в Лясковец бе представен проекта, с който е изградена Къща за гости „Епохи 1871“ с финансиране от ПРСР чрез МИГ „Лясковец-Стражица“.В рамките на организираното от ОИЦ – В. Търново посещение в гр. Свищов бяха разгледани пристанищният комплекс, районът на парка „Калето“, градски площи и прилежащите четири улици, изцяло обновени със 3 126 227 евро от Програмата „Трансгранично сътрудничество Румъния –  България“ 2007-2013 г.В гр. Елена бе посетен спортен комплекс „Чумерна“, който е основно реконструираният и обновен по Програмата за развитие на селските райони, заедно със стадионите в селата Майско и Константин. Също по Програмата за развитие на селските райони е ремонтиран покрива на храм „Св. Николай“ в гр. Златарица, който бе друг от посетените обекти в региона.В Стражица бе представен проектът на община Стражица, с който по ПРСР 2007-2013 г. е обновена художествената галерия в града. В Полски Тръмбеш на място бе разгледан Центъра за социална рехабилитация и интеграция за пълнолетни лица, чието финансиране е осигурено по ОП „Развитие на човешките ресурси“ (ОПРЧР) 2007-2013 г.Областен информационен център – Велико Търново е подготвил за разпространение брошура за своята дейност за периода 2012-2017 г., както и брошура с информация и снимки от успешни проекти в общините от Великотърновски регион.Националната информационна кампания „Заедно за Европа“ е посветена е на 10 години членство на България в Европейския съюз и 60 години от създаване на Европейски социален фонд (ЕСФ). Инициативата е свързана и с навършване на 6 години функциониране на Мрежата от 28 информационни центъра.Годишнината и финалът на кампанията „Заедно за Европа“ ще бъдат отбелязани на 20 май в Габрово със среща на представители на мрежата от ОИЦ от цялата страна, своеобразен домакин на която ще бъде Областен информационен център – Габрово.", "date": "2017.05.19", "title": " Областният информационен център приключи кампанията „Заедно за Европа“"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d0%be%d0%bb%d0%b8%d1%84%d0%be%d1%80%d0%bc%d0%b8-%d0%b2%d1%8a%d0%b2-%d0%b2%d0%be%d0%b4%d0%b0%d1%82%d0%b0-%d0%bd%d0%b0-%d0%b2%d0%b0%d1%80%d0%bd%d0%b5/", "text": "Колиформи са открити в питейната вода на с. Доброглед при извършени микробиологични проби в периода 1-15 май, съобщиха от РЗИ-Варна.По същото време отклонения от нормите са установени и при мониторинг на химичния състав на водата в 7 селища от региона. В Доброглед, Изворско, Изгрев, Генерал Киселово, Левски, Аврен и Дюлино има повишено ниво на нитратите, а в последните две села – и наднормени количества калий, показват данните на РЗИ.От инспекцията са издали предписание на „ВиК-Варна“ ООД да проучи причините за фекалното замърсяване в Доброглед и да вземе нужните мерки за отстраняване на проблема.", "date": "2017.05.19", "title": " Откриха колиформи във водата на варненско село"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-283/", "text": "Александър Мацурев, депутат от ГЕРБ в 44 НС, 34 г.Проф. Антони Славински, председател на Настоятелството на НБУ, бивш министър на транспорта и съобщенията, 71 г.Златка Димитрова, Мис Плеймейт.Иван Генов, депутат от БСП в 44 НС, 64 г.Кристин Димитрова, поетеса.Любомир Еленков, член на УС на Национален синдикат на пожарникарите „Огнеборец“, 56 г.Мая Бабурска, актриса.Мая Бежанска, актриса.Михаил Билалов, актьор, 52 г.Наталия Гуркова, манекенка.Тодор Янчев, треньор по футбол, 41 г.", "date": "2017.05.19", "title": " Днес да почерпят"}
{"url": "https://trud.bg/%d0%b4-%d1%80-%d0%b2%d0%b0%d1%81%d0%b8%d0%bb-%d0%ba%d1%83%d1%80%d1%82%d0%b5%d0%b2-%d0%bf%d0%be%d0%ba%d0%be%d1%80%d0%b8%d0%bb-%d0%bc%d0%be%d1%80%d0%b5%d1%82%d0%b0-%d0%b8-%d0%be%d0%ba%d0%b5%d0%b0%d0%bd/", "text": "80-годишният мореплавател се завърна на родна земя след околосветско пътешествие, продължило 22 месецаСамотната му обиколка започна от Варна на 5 август 2015 г.С българския флаг на мачтата, оцелял от бури и ветрове, д-р Васил Куртев от Каварна се завърна у нас с яхтата “Одесос” след самотната си околосветска обиколка. Посрещането на 80-годишния повелител на морета и океани в шпалир от ветроходите на местния яхт клуб се превърна в истински празник на Морска гара Варна.В негова чест свири представителният духов оркестър на ВМС, закичиха го и с олимпийския символ – лавров венец. “Аз имах една мечта, сбъднах я и съм щастлив!”, каза докторът при слизане на родния бряг след 22 месеца плаване, през които е изминал 26 000 мили. А за да се прибере жив и здрав, казва, че и Господ му е помогнал, защото “кто в море не ходил, тот Богу не молился”.Д-р Куртев, който по професия е стоматолог, стартира самотната си обиколка от Варна на 5 август 2015 г. с 11-метровата яхта на покойния си брат Неделчо, която са правили заедно.Маршрутът му е минал през Средиземно море, след това пресякъл за трети път в живота си Атлантическия океан и продължил през Панамския канал, Тихия океан, стигнал до Френска Полинезия и Маркизките острови.На 22 януари посрещнал сам в средата на Индийския океан 80-годишния си юбилей. Следвало Арабско море, опасният със сомалийските пирати Аденски залив и Червено море, където го застигнала пясъчна буря.В края на миналата седмица д-р Куртев пресече Дарданелите и затвори кръга на околосветската си обиколка. На нос Емине е свършило горивото на лодката и затова с няколко часа закъснение в 17,30 ч в сряда храбрият мореплавател акостира на родния бряг. Печели три пъти „Златен глобус“Д-р Васил Куртев е трикратен носител на наградата за най-добро българско морско ветроходно постижение “Златен глобус”. За първи път я печели за обиколка на Черно море с яхтата си “Норд”. По-късно е отличен и за участието си в “Остар”, а през 2010 г. – за плаването си от Каварна до Нюпорт, Роуд Айлънд, с яхта “Бизоне”.Околосветската си обиколка направи в 40-годишнината от пътешествието на първия български мореплавател кап. Георги Георгиев.", "date": "2017.05.19", "title": " Д-р Васил Куртев, покорил морета и океани в самотна обиколка с яхта самоделка: Имах една мечта и успях да я сбъдна"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89/", "text": "Сблъсъци между полицаи и протестиращи избухнаха тази нощ в Атина, предаде .Близо 2000 души се събраха в гръцката столица, в знак на протест срещу предстоящ вот в парламента за нови финансови реформи. Според демонстрантите, готвените от управляващите мерки ще доведат до срив в икономиката за поне три години напред. Снощният протест беше предшестван от обща стачка на гръцките синдикати в сряда. ", "date": "2017.05.19", "title": " Сблъсъци между полицаи и протестиращи в Атина"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81-%d0%bd%d0%be%d0%b6-%d0%bd%d0%b0-%d0%b3%d0%b0%d1%80%d0%b0-%d0%b2-%d0%bc%d0%b8%d0%bb%d0%b0%d0%bd%d0%be-%d1%80%d0%b0%d0%bd%d0%b5%d0%bd/", "text": "Мъж от северноафрикански произход рани с нож полицай и войник на главната ж.п. гара в Милано снощи, предаде , като се позовава на италиански вестници.Двамата нападнати били откарани в болницата, единия с рана на ръката, а другия – на врата, но състоянието им не е сериозно, съобщиха вестниците „Република“ и „Кориере дела сера“.По техни данни нападателят бил задържан от полицията. Установено е, че той е вече е бил арестуван за свързани с наркотици престъпления. ", "date": "2017.05.19", "title": " Нападение с нож на гара в Милано, ранен е полицай и войник"}
{"url": "https://trud.bg/%d1%81-%d1%80%d0%b5%d1%88%d0%b0%d0%b2%d0%b0%d0%bd%d0%b5-%d0%bd%d0%b0-%d0%ba%d1%80%d1%8a%d1%81%d1%82%d0%be%d1%81%d0%bb%d0%be%d0%b2%d0%b8%d1%86%d0%b8-%d0%bc%d0%be%d0%b6%d0%b5-%d0%bb%d0%b8-%d0%b4%d0%b0/", "text": "Публикуваната в „Държавен вестник” нова Наредба за единните държавни изисквания за придобиване на висше образование по специалността „Право“ и професионална квалификация „юрист“ хвърли в смут академичната общност, практикуващи юристи и бъдещи студенти.Деканите на ЮФ на СУ „Св. Кл.Охридски“ и на Великотърновския университет „Св.св. Кирил и Методий“ от страниците на в.Труд (16.05.2017 г.) изразяват недоумение.  Уважаваните проф. Сашо Пенов и проф. Цветан Сивков ще питат Министерството на правосъдието „…как точно да я прилагаме.“Наредбата се преписва като „ заслуга“ на проф. Огнян Герджиков– негова мечта от дълго време, която се сбъдва след като той като премиер подписва постановлението за приемането й. Това не е съвсем вярно.От Доклада на министъра на правосъдието, съпътстващ внасянето на акта в МС, в края на 2016 г  разбираме, че в началото на април 2015 г със заповед на министъра на правосъдието е била сформирана работна група ръководена от заместник-министър на правосъдието, включваща експерти от администрацията на Министерството на правосъдието, на Министерство на образованието и науката, както и външни експерти – университетски преподаватели в различни области на правото, съдии от Върховния касационен съд и Върховния административен съд, както и директорът на Националния институт на правосъдието. Според същия доклад „ наред със становищата на отделните юридически факултети, беше потърсено и мнението на съсловните организации на магистратите….. Потърсена беше институционална помощ от няколко други държави членки на ЕС – Франция, Германия, Нидерландия и Белгия, които имат референтни модели на юридическо образование и привличат значителен брой чуждестранни студенти. За целите на анализа на актуалното състояние на юридическото образование бяха взети предвид и сравнителни анализи за моделите на юридическо образование в Испания, Хърватска и Норвегия“.Звучи респектиращо и авторитетно, резултат на почти двугодишната работа на експерти, фокус групи, проведени кръгли маси, семинари, социологически изследвания и множество други финансово обезпечени нормативни усилия. Нищо обаче не се споделя за финансирането на специалност „Право“ осигуряваща кадри за развитието на България като правова държава, макар този въпрос да се урежда в други наредби.Каква е статистиката и  анализа на юридическото образование към момента.През последните години общият брой на приеманите ежегодно във всички юридически факултети студенти е приблизително 2000. (Когато кандидатствах в ЮФ на СУ през 1986 г  бройките бяха 22 места за страната, т.е. стократно увеличение за 30 години).  Общият брой на обучаваните към 2016 година съответно възлиза на близо 10 000. Според трайната тенденция специалност „Право“ завършват около 95% от приетите в първи курс студентиВ България функционират девет юридически факултета, три в столицата и шест в различни областни градове в страната. Шест от факултетите са в държавни висши училища, три в частни. Наблюдава сеприпокриване на хабилитирания преподавателски състав в редица от университетите.В рамките на проведените форми на проучване и консултиране ясно се очертава мнението, че броят на факултетите, осъществяващи обучение по специалността “Право”, е прекомерен за нуждите на професията. (Това са само част от изводите в Доклада на МП, който по същество преписва Доклада на работната група).Какво е предложението на Министъра на правосъдието – „Предвид значителния брой студенти, които се обучават по специалността „Право“ през последните години, и с оглед на съществените отлики в общото равнище на подготовка на студените в редовно и в задочно обучение, се предлага специалност „Право“ да се изучава единствено в редовна форма на обучение.“  Това се казва размах – „режем“ задочната форма, за да не се роят много и „некадърни“ юристи. Вероятно ще представлява интерес за аудиторията колко юристи „задочници“ в момента управляват България.Вторият такт на подобен размах би следвало да е с наредба да ограничим броя на юридическите факултети , да закрием част от държавните висши училища, да забраним завършилите юристи в частните висши училища да заемат държавна работа и т.н. Звучи налудничаво, но  историята на висшето образование в България помни подобни „управленски“ решения. Например с приетата през 1938 г. Наредба-закон за частните висши училища се забранява на същите да откриват специалности, които съществуват във факултетите на Софийския университет, Варненската търговска академия и Висшето търговско училище в Свищов. Завършилите студенти в частните училища на могат да заемат държавна или общинска служба /чл.1 от Наредбата/. С цитираната царска наредба се „посича“ Свободния университет за политически и прани науки , правоприемник на който днес е УНСС и др. училища.Азбучна истина е , че наредбата не може да противоречи на закона,дори и при уреждане на специфична материя, стесняване на приложното му поле следва да е сериозно аргументирано…В общ план, новата наредба е зле преписана стара Наредба от 1996 г. Новите „приноси“, са свързани със „специализирани магистърски програми“ /чл.1, ал.3/, увеличаване хорариума на учебната дисциплина „право на ЕС“, изрично предвидените като „нови“ дисциплини – екологично право , държавна служба, здравеопазване и т.н. Какви са фактите обаче – специализирания учебен план и към момента е уреден за магистрите /специализанти/ в ЗВО /чл.66, ал.4 и др./, промяна в часовете  за дисциплината „право на ЕС“ и др.се постига  с изменение на действащата наредба , а академично свободния факултетен съвет би могъл и без наредба да предвиди „нуждата“  юристите да се учат на здравеопазване.Защо твърдя, че е зле преписана от старата наредба.Първо – по старите наредби, поколения кандидат –студенти държахме приемен изпит по български език и по история. Сега в чл.2  е предвидено –  “ Конкурсните изпити проверяват нивото на владеене на българския книжовен език, хуманитарна култура и аналитичните способности на кандидатите“  . Писмени конкурсни изпити, се провеждат при условия и ред, определени от висшето училище. Питам – има ли пречка, някое висше училище да предвиди като форма на конкурсен изпит решаване на кръстословици, кой казва , че кръстословицата не „носи“  информация за правилно, книжовно изписване на думите, аналитичност, та дори и енциклопедичност, разбира се без технически термини, защото изследваме „хуманитарната култура“, каквото и да означава това.Второ – не му е работа на който и да е министър да вменява на висшето училище задължение да „осигури обучение“ по допълнителни учебни дисциплини /чл.5, ал.5/. Не само заради академичната автономия, но заради простата истина , че нормотворчеството регулира трайни, устойчиви обществени отношения, а не „модерни“ към момента отношения, свързани с изучаване на „вътрешния пазар на ЕС“, „околна среда“ и др. . В утрешния ден, примерно би могло да бъде актуално „Бежанско право“, вместо „Банково право“, най-малкото защото тълпите от бежанците ще надвишават многократно банките. Редакцията на отменения текст на чл.7, ал.4  бе по-добра – „По предложение на факултетния съвет и в съответствие с правилника на висшето училище в учебния план на специалността „Право“ могат да се въвеждат и други задължителни учебни дисциплини.“Трето – по старата наредба за специалността „Право“ формите на обучение бяха редовна и задочна. Това са формите  и за голяма част  от другите специалности – „Икономика“, „Стопанско управление“, „Социология“ и много други. Нима към момента няма пренасищане на пазара и от подобни специалисти. Част от специалностите от регулираните професии също са в тези две форми – „Инженер инвестиционно проектиране“, Геодезия и др. Тяхната обществена значимост и отговорност е не по – малка от отговорността при юристите. Там където се допуска само редовно обучение / „Медицина“, „Архитектура“ и др./ спецификата на курса налага това. А не аргумента, че са много медиците и архитектите.Четвърто – вносителите на новата наредба, въпреки че предвиждат в нея разширено изучаване на правото на Европейския съюз, самите те явно не са запознати добре с него.Наредбата противоречи на чл.14, т.1 от Хартата на основните права на  Европейския съюз, 2012/C 326/02 – Всеки има право на образование, както и на достъп до професионално и продължаващо обучение. На тази разпоредба съответства принципа и програмата за учене през целия живот, надграждане, усъвършенстване и адаптиране към променящите се условия за реализация. Като това обучение не може да бъде за сметка на другото право , защитено от Хартата – правото на труд /чл.15/. Задочната форма на обучение е единствената възможност, за редица трудово заети лица, които желаят придобиване на специалност “право“, без откъсване от работната среда./ Например – за работещите в сферата на МВР на практика се „забранява“ придобиване на необходимите им правни знания./Пето – дори в  правно-технически аспекти наредбата търпи сериозна критика:   – в изпитните комисии за пръв път се предвижда участие, вместо на служител от МПр, на адвокат с 15 годишен стаж, наред с двамата хабилитирани преподаватели.. Не е ясно обаче, колегата – адвокат, освен с 15 годишен стаж, следва ли да притежава и професионален опит в съответната област, за да се предложи от Висшия адвокатски съвет. Безспорно „наказателен“ адвокат, няма да е полезен в изпит по граждански процес, например. И по какъв начин се установява тази професионална специализация. Въпросът не е за подценяване, още повече , че адвоката може да „измести“ съдията или прокурора от ВКС, ВАС, съответно от ВКП и ВАП, които до момента бяха част от изпитните комисии. Следва да се отчете и факта,  че за пръв път е предвиден и жребий, като форма на случаен подбор, за избиране на хабилитирания преподавател, външен за висшето училище, но дали броят на хабилитираните преподаватели е достатъчен, за да се обезпечи изпита е неясно, както е неясно как ще се поемат разходите на външните лица – по време на писмения изпит, изрично се допуска ползването на нормативни актове /чл.15, ал.6 /, а за устния изпит  подобна възможност не е уредена.Шесто – новата наредба ще  влезе в сила  от учебната 2018/2019 г. А приемните изпити, за посочената учебна година,  ще следва да се проведат по старата ? Началото на академичната година се определя със заповед на ректора, тя е различна за отделните висши училища, за разлика от  началото на  учебната година в училищното образование.За да не се отегчава читателят, ще спра до тук. Макар че сериозния разговор за висшето образование винаги е актуален, започнат и недовършен. Но този разговор, изисква и сериозна работа и то на законодателно ниво. Проблемите не са в Наредбите, а в диспропорциите и в различната философия в законите, регулиращи тази сфера. Почти три десетилетия след демократичните промени, концепциите във висшето образование са взаимно изключващи се. Свръхцентрализация по Закона за висшето образование и свръхдецентрализация по Закона за развитие на академичния състав. Ако си изясним мястото на Държавата в образователния процес , от там нататък ще е лесно. Защото от историята на създаване на Сорбоната знаем, че важното във висшето образование са преподавателите и студентите. Дори и сграда да нямат, академичния дух е с тях. След това се намесва Държавата, министрите и Наредбите.И накрая нещо весело за въпросната наредба – тя дава правна дефиниция на „юридически факултет“ – факултет, в който се обучава по специалността „Право“ /т.5 на  Параграф 1 от ДР/,  дефинира понятието „кръжок“, от което разбираме , че конференцията е форма на кръжок /чл.8, ал.3/, пропусната е само дефиницията за „седЕнката“, но за нея питайте двама бивши министри.", "date": "2017.05.19", "title": " С решаване на кръстословици може ли да се кандидатства за юрист"}
{"url": "https://trud.bg/%d0%b5%d0%b4%d0%b8%d0%bd%d0%b8%d1%8f%d1%82-%d0%be%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%b8%d0%bd%d1%86%d0%b8%d0%b4%d0%b5%d0%bd/", "text": "Единият от работниците, които пострадаха при производствена авария в „Стомана” – Перник вчера е в трайно критично състояние, съобщиха от „Пирогов”, предаде .Мъжът, който има 75% изгаряния е с нестабилни жизнени показатели. Лекарите ще могат да дадат гаранции за живота му най-рано след изминаването на 24 часа от инцидента.Другият пострадал работник, който има 30% изгаряния е в стабилно, но тежко състояние и предстои да бъде опериран.Разследването на аварията продължава. Инспекцията по друга обяви, че е започнала проверка.При инцидента се е взривила Трета електро-стомано-добивна пещ. Едната от версиите е, че пещта е била включена по спешност, след като Първа пещ била претоварена и е аварирала.Според друга версия в пещта е попаднала вода, която заради високата температура също може да е причина за взрива.Има сигнал и за друг инцидент в „Стомана” – Перник вчера, за щастие без пострадали и щети, съобщава още БТВ. ", "date": "2017.05.19", "title": " Единият от пострадалите при инцидента в „Стомана“-Перник е в трайно критично състояние"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb/", "text": "Премиерът Бойко Борисов и председателя на Върховния касационен съд ще се срещнат днес по молба на Лозан Панов в сградата на Министерския съвет.Двамата ще обсъдят взаимодействието между трите власти с оглед на последните събития в съдебната система, както и евентуални законодателни и конституционни промени, свързани с функционирането на България като правова държава, се казва в съобщението на съда.Само преди дни председателят на ВКС призова с писмо президента Румен Радев да сформира комисия за скандала ЦУМ гейт и отказа на Висшия съдебен съвет да образува комисия за участието на главния прокурор в него. Президентът изрази недоумение, че председателят на ВКС да го призовава за действие в разрез с Конституцията. ", "date": "2017.05.19", "title": " Бойко Борисов се среща с председателя на ВКС Лозан Панов"}
{"url": "https://trud.bg/%d0%b4%d0%bd%d0%b5%d1%81-%d0%b5-%d0%bc%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b5%d0%b7%d0%b8%d0%ba-%d0%b8-%d0%bb%d0%b8%d1%82/", "text": "13 500 квестори ще следят за реда при провеждането на държавните зрелостни изпити, а в залите е осигурено видеонаблюдение. Всички места са номерирани и за всеки ученик е определено конкретно място.За първи път тази година матурите ще се оценяват електронно в 41 центъра.Изпитът започва точно в 8.00 часа и е с продължителност четири астрономически часа. Учениците трябва да се явят 30 минути преди началото. Длъжни са да носят документ за самоличност и служебната бележка за допускане до изпита. Зрелостниците трябва да пишат само с черен химикал. Изпитът по български има три модула- първият трае един час и се състои от 30 въпроса със затворен отговор, които носят 30 точки. Вторият също е един час и включва 10 въпроса със свободен отговор и работа с текст, като носи 40 точки. Третият модул е интерпретативно съчинение или есе, което носи останалите 30 точки до общия сбор от 100.За да се избегне възможността за преписване вариантът за всеки следващ модул ще се съобщава след приключване на предходния, а ученикът няма да има право да работи по приключен вече модул. Така темата, върху която ще работят зрелостниците, ще се разбере около 10.00 часа.", "date": "2017.05.19", "title": " Днес е матурата по български език и литература за 12 клас"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bf%d1%80%d0%b8%d0%b5-%d0%bd%d0%be%d0%b2%d0%b8%d1%82%d0%b5-%d0%bc%d0%b5%d1%80%d0%ba%d0%b8/", "text": "В четвъртък гръцкият парламент прие мерките за нови икономии, с които правителството се надява да гарантира облекчаването на дълга и изплащането на заема от кредиторите от Европейския съюз и Международния валутен фонд този месец, предава АФП.Законът предвижда 4,9 млрд. евро съкращаване на пенсиите и данъчните облекчения за периода между 2018 г. и 2021г. Промяната е била приета от 153 депутати от управляващата партия, а общо 128 са гласували срещу мярката.", "date": "2017.05.19", "title": " Гръцкият парламент прие новите мерки за икономии"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d0%bf/", "text": "Мотористи излизат на демонстрация пред Съдебната палата преди първото дело срещу таксиметров шофьор, който миналия септември причини , при която загина 29-годишният Боян Митев.На 22 септември при непозволен обратен завой на булевард „Симеоновско шосе“ Боян губи живота си.Днес трябва да е първото дело срещу причинилия катастрофата.Мотористите напомнят, че младежът е само един от многото в черния списък на мотосезон 2016.Те събират подписка за обезопасяване на „Симеоновско шосе“ с бетонни блокове, които да не позволяват обратни завои. До момента са събрани над 2000 подписа.", "date": "2017.05.19", "title": " Мотористи на протест пред Съдебната палата, искат мерки срещу инцидентите"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%b8-%d0%bd%d0%b0-%d1%82%d0%b5%d0%b6%d0%ba%d0%be%d1%82%d0%be%d0%b2%d0%b0%d1%80%d0%bd%d0%b8-%d0%ba%d0%b0%d0%bc%d0%b8%d0%be%d0%bd%d0%b8-%d0%b8%d0%b7%d0%bb%d0%b8/", "text": "Протест на два гранични пункта – „Кулата-Промахон“ и „Дунав мост“ при Русе организират водачи на тежкотоварни камиони. Поводът е дългото чакане и образуването на километрични колони от тирове през последните години, предаде .От Съюза на българските транспортни работници казаха, че с протестите, които организират искат да привлекат вниманието на властите към проблема и да се вземат конкретни мерки . Предстои днес да решат дали ще има и как ще проведат протестите.", "date": "2017.05.19", "title": " Шофьори на тежкотоварни камиони излизат на протест"}
{"url": "https://trud.bg/%d1%85%d0%b5%d0%b4%d0%b0-%d0%b3%d0%b0%d0%b1%d0%bb%d0%b5%d1%80-%d0%b8-%d1%82%d0%be%d1%82%d0%b0%d0%bb%d0%bd%d0%b0-%d1%89%d0%b5%d1%82%d0%b0-%d0%b2-%d0%bf%d1%80%d0%b5/", "text": "„Хедър Габлер“ и „Тотална щета“ са поставките, които ще бъдат представени в предпоследната вечер от театралния фестивал „Тара-ра-бумбия“ в Благоевград. От 19.00 часа ДКТ „Иван Димов“- Хасково ще представи на сцената на ДТ „Никола Вапцаров“ един спектакъл, който тази година бе номиниран за престижните награди „Икар“.В пиесата от Хенрик Ибсен под режисурата на Крис Шарков участват Ина Добрева, Благой Бойчев, Васил Читанов, Биляна Георгиева и Ивайло Драгиев. Те се превъплъщават в образите на Ибсеновите герои в „Хеда Габлер“. Впечатляващата сценография е на Ралица Тонева, костюмите са дело на Илияна Кънчева. Музикалната среда е изработена от Георги Георгиев от група“Остава“. „Хеда Габлер” е съвременна адаптация на пиесата на Хенрик Ибсен – един от най-поставяните драматурзи, повлиял на голяма част на театралната драматургия от 20-ти и 21-ви век, както и на киното. „Хеда Габлер” е семейна драма, модерен любовен петоъгълник.„Тотална щета“ е заглавието на спектакъла, който театрална група „Метеор“ и ДНКПространство за съвременен танц и пърформанс, който започва от 21.00 часа на Камерна сцена в благоевградския театър. Екипът включва автора- Ани Васева, режисьор- Ани Васева , драматург Боян Манчев,художник Георги Шаров, музика Константин Марков. В ролите влизат Леонид Йовчев, Галя Костадинова, Нино Гомес. „Тотална щета“ е комедия за щетата, която си нанасяме, живеейки. За любовта, красотата, изкуството. За безпричинните афекти.Спектакъл от, за и с хора, животни и цветя. ", "date": "2017.05.19", "title": " „Хеда Габлер“ и „Тотална щета“ в предпоследната вечер от големия театрален фестивал „Тара-ра-бумбия“ в Благоевград"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%89%d0%b5-%d0%be%d0%bf%d1%80%d0%b0%d0%b2%d1%8f-%d0%b8%d0%bc%d0%b8%d0%b4%d0%b6%d0%b0-%d0%bd%d0%b0-%d0%b0%d1%80%d0%bc%d0%b8%d1%8f/", "text": "Веднага след първото си посещение във военно формирование – 68-а бригада „Специални сили“, което по общо признание е елитно, Красимир Каракачанов реши, че трябва да оттегли внесения в парламента от служебното правителство Доклад за състоянието на отбраната и въоръжените сили през 2016 г. Не е съгласен с някои оценки, особено с тази, че „българските въоръжени сили вече само частично са в състояние да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на колективната отбрана на НАТО и Общата политика за сигурност и отбрана на ЕС“. Настоява и за повече препоръки в документа. Тези разсъждения министърът направи на първото заседание на комисията по отбрана, когато представи своя екип.Ще се наложи обаче да върне времето назад. Според Закона за отбраната и въоръжените сили „Министерският съвет ежегодно до 31 март внася в Народното събрание доклад за състоянието на отбраната и въоръжените сили, по който Народното събрание се произнася с решение“. Кабинетът на Огнян Герджиков го внесе на 24 април, но има оправдание, защото в определения срок нямаше парламент. Но това е най-малкият проблем на фона на най-важните решения за армията, които закъсняват не с месеци и дни, а с години и десетилетия.От политическа гледна точка Красимир Каракачанов най-вероятно е прав. Всеки, който се постави на негово място, ще му бъде неудобно да отиде на срещата на върха на НАТО в Брюксел след една седмица с тази констатация. Ясно е, че с промяната на формулировката едва ли въоръжените ни сили изведнъж ще започнат напълно да изпълняват своите конституционни задължения. И едва ли със смекчаване на иначе острите проблеми МО ще получи повече пари в бюджета си.От военна гледна точка обаче Красимир Каракачанов не е прав, или може би частично не е прав. В момента дефицитът от кадри във въоръжените ни сили е около 8100 военнослужещи, в т.ч. 5600 кадрови и 2500 резервисти. Тук съм склонен да вярвам на неговия заместник генерал-лейтенант от запаса Атанас Запрянов. Съгласно военните теории, казва той, ако некомплектът на част или съединение е под 10 процента, се нарушава частично боеспособността им, ако процентът е под 30, те са небоеготови. С оглед на средата за сигурност, посочва заместник-министърът, ние не можем да си позволим въоръжените сили да нямат пълен комплект и пълни способности. Логично е, що се отнася до армията, да има връзка между боеспособността и изпълнението на конституционните задължения. В този случай обаче прозира противоречие между министъра и експертите. Последните са същите, които писаха доклада. Само министърът е друг.Впечатляват първите изявления на Красимир Каракачанов, с които той защитава труда на военнослужещите и не буди съмнение в искреността си да имаме армия с адекватни способности. Тази му позиция обаче би могла да се приема като несъгласие не само с оценката на служебния кабинет за състоянието на отбраната и въоръжените сили, но и с мнението на президента и върховен главнокомандващ. Знае се, че контрол върху служебното правителство има само държавният глава. Няма да бъде добре, ако оттук прозира друго противоречие, макар и частично.Каквито и изявления да се правят, без пари нищо не става. Дори и министърът да обявява за герои военнослужещите, които сами си купуват екипировката като парашутистите. На всички е ясно, че е по-добре да служиш в добре финансирана армия, отколкото в бедна и да разчиташ единствено на ентусиазма си. И така сме побеждавали във войните преди 100 години, но сега времето е друго.Не е обнадеждаваща и приетата от правителството актуализирана средносрочна бюджетна прогноза до 2020 г. С увеличение на военния бюджет от 15-20 милиона, и то чак от 2019 г., добрите намерения ще си останат само красиви приказки. В раздела за отбрана не става и дума за увеличаване на военните заплати, както е например в този за образованието. Дано не се стигне до положението от 1 януари 2020 г. войнишката заплата да бъде колкото минималната работна заплата, както е записано в прогнозата, т.е. 610 лева. Тогава няма да има нужда от доклади. По-скромен е от Николай НенчевАко зависеше от мен, заплатата на един редник нямаше да е 608 лв., а поне 1000 лв., ще направим каквото можем за увеличение на заплатите в бюджет 2018 г., обещава министър Каракачанов при посещението си в 68-ма бригада “Специални сили”. Точно преди година на въпрос на журналисти в парламента каква да бъде заплатата на войника тогавашният министър на отбраната Николай Ненчев отговори: “Според мен 2500 лева, действително с най-добри чувства, казвам го с цялата си отговорност, защото тези хора заслужават много повече.” Остана си с най-добрите чувства и с доброто желание.", "date": "2017.05.19", "title": " Каракачанов ще оправя имиджа на армията\t\t\t"}
{"url": "https://trud.bg/%d0%b1%d1%82%d0%bb-%d1%87%d0%b0%d1%81%d1%82-%d0%be%d1%82-xi-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%ba%d0%be%d0%bd%d0%b3%d1%80%d0%b5%d1%81-%d0%bf%d0%be-%d1%83%d1%80%d0%be/", "text": "След броени дни предстои откриване на традиционния Конгрес по урология, организиран от Българското урологично дружество в Слънчев бряг.Конгресът ще събере на едно място едни от най-добрите специалисти по урология, нефрология, имунология, анестезиология, образна диагностика и здравни грижи. В рамките на два дни ще бъдат представени последните тенденции и практики в тези области, а в специалното изложение, което ще се проведе в рамките на конгреса, специалистите ще могат да опознаят най-новата медицинска техника, представена от водещите производители в отрасъла.БТЛ Индъстрийз ще бъде един от участниците на изложението на конгреса, който ще представи своите последни продукти, приложими в областта на урологията – BTL-6000 Shockwave Therapy и BTL-6000 Hyper Intensive Laser 12W.BTL-6000 Shockwave Therapy (SWT) URO е най-мощният уред за радиална ударно-вълнова терапия с висока интензивност, която е изключително ефективна при лечение на хронични урологични заболявания. Възможността за лечение на простатит и еректилна дисфункция по неинвазивен път се счита като една от неговите най-важни и водещи функции.Другият уред, който БТЛ ще представи, е BTL-6000 Hyper Intensive Laser 12W. Лазерът е 50 пъти по-мощен от останалите в своята категория, оказва изключителен ефект върху засилването на оздравителните процеси и намаляването на болката и е един от най-предпочитаните медицински уреди в урологията.Очаква се от компанията да разкрият повече и за своя изцяло нов уред, който ще бъде първият по рода си в България и ще позволи на десетки родни уролози да предоставят още по-голям набор от комфортни медицински услуги на своите пациенти.Един от лекторите, който ще даде повече информация за уредите на БТЛ по време на конгреса, е д-р Васил Василев – един от най-добрите уролози у нас и създател на сайта . В практиката си, той разчита на високотехнологичната апаратура на БТЛ за ефективно и безкръвно лечение на редица урологични заболявания.", "date": "2017.05.19", "title": " БТЛ част от XI Национален конгрес по урология"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bd%d0%be%d0%b2%d0%b8-%d0%ba%d1%8a%d1%89%d0%b8-%d0%b2/", "text": "Днес, пет месеца след взривяването на влаковата цистерна, в Хитрино започва строителство на новите къщи, предаде . Церемонията за първата копка е по обед. Поканен е министър-председателят Бойко Борисов.Строителството на 10-те къщи е дарение от Камарата на строителите. Проектите са съгласувани със собствениците им, издадени са необходимите разрешителни документи.Новите постройки ще заменят разрушените около общината къщи при взрива на гара Хитрино на 10 декември.", "date": "2017.05.19", "title": " Започва строителството на нови къщи в Хитрино"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%be%d1%82-%d1%81%d1%82%d0%be%d0%bc%d0%b0%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d0%b7%d0%b0-%d0%b0/", "text": "Работници от „Стомана” – Перник разказаха пред  за първите моменти след производствената авария, която тежко рани двама техни колеги вчера.Служителите са се организирали на групи да пътуват до София, за да дарят кръв за пострадалите си колеги.„Това беше невероятен тътен. И друг път е имало подобни взривове, но ние помислихме, че е земетресение”, разказа един от работниците. Борислав Борисов е бил от първата смяна и по време на аварията се е намирал в друга сграда.„Изведнъж в цеха стана много светло, после всичко потъна в прах”, разказа друг негов колега, който е бил на мястото на инцидента.„Хората се организираха много бързо, отидохме да видим какво се случва – вече бяха извадили двете момчета, бяха свалили от тях горящите дрехи, даваха им вода и чакахме линейка”, допълва той.По думите му суматоха в цеха не е имало.„В такива случаи първата помощ не е толкова адекватна като от лекар, но нямаме такова оборудване. Дрехите им падаха на парчета, гледката беше потресаваща”, допълват още работниците.„Ние поискахме среща с ръководството, за да получим информация от какво е тази авария и да вземем мерки. Към момента нямаме отговор”, поясни Красимир Митов, председател на Националния синдикат „Защита”. По думите му ръководството на „Стомана” – Перник е „гузно” заради аварията.Работниците се притесняват да влезнат отново в цеховете след инцидента.", "date": "2017.05.19", "title": " Работници от „Стомана” – Перник за аварията: Изведнъж стана много светло, после всичко потъна в прах"}
{"url": "https://trud.bg/%d0%b8%d0%b7%d0%bb%d0%b8%d1%88%d1%8a%d0%ba-%d0%b4%d0%b0%d0%b4%d0%b5%d0%bd-%d0%b8%d0%b7%d0%bb%d0%b8%d1%88%d1%8a%d0%ba-%d0%bf%d1%80%d0%b8%d0%b5%d1%82/", "text": "Българската икономика не може да се движи в друга посока освен към все по-задълбочаващо се неравенство и нарастващ дял на живеещите в бедностВ последните отчети по консолидираната фискална програма може да се открие една сполучлива илюстрация на първия закон на класическата механика. Данните от началото на 2017 г. показват, че повечето бюджетни пера запазват праволинейното си движение и изглежда, че временното прехвърляне на щафетата към служебно правителство не оказва съществено влияние върху поведението им. Действително приходите нарастват. Хазната приключи първото тримесечие с положително салдо за над 1 млрд. лв., а ако се изключат т. нар. европейски средства, формираният излишък по националния бюджет през изтеклото тримесечие (984 млн. лв.) е с 20% по-голям, отколкото през същия период на 2016 г. За съжаление тези иначе позитивни констатации трудно би могло да се определят като някакъв резултат от проведени реформи или от повишена ефективност на данъчната администрация. По всичко личи, че постъпленията се увеличават предимно в резултат от съживяването на икономиката и стабилизирането на доходите. Затова и отчетените темпове за тримесечието са съпоставими с постигнатите за периода на работа на предишното правителство през миналата година (до края на октомври 2016 г.).Така например приходите от данъците върху доходите на физическите лица (ДДФЛ) през десетте месеца на 2016 г. бяха с 8,7% повече, отколкото за същия период на 2015 г., а през първото тримесечие на 2017 г. се увеличиха с 11% на годишна база. Интересното в случая е, че тези стойности са доста близки до темпа на нарастване на заплатите през 2016 г. (9,5%), което е показателно за слабия принос на изсветляването на икономиката към увеличаването на събираемостта. В противен случай данъците биха нараствали по-бързо от средната заплата, тъй като прехвърлянето на заети от сивата икономика към легалната по правило води до разширяване на данъчната основа (и съответно до нарастване на приходите в хазната), а средната заплата остава практически без промяна, освен ако възнаграждението за труда на тези лица не е значително по-високо от средното в страната.Известни резултати от мерките за справяне със сенчестата икономика има и те са отчетени в доклад на Министерството на финансите, публикуван преди около месец. В доклада се посочва, че през изтеклата година са „констатирани 3135 случая на недекларирана заетост“. Тъй като броят им е сравнително малък (под 0,1% от общия брой на заетите в страната), облагането на техните доходи с данъци не може да натежи съществено в общата маса на постъпленията от данъци върху доходите на физическите лица. Очакванията на обществото са насочени по-скоро към косвените ефекти от подобни мерки, а именно към потискане на мотивацията за недекларирана заетост. Малката разлика между темповете на нарастване на доходите и данъците показва, че поне засега този ефект отсъства и ако се съди от предварителните данни, едва ли може да се очаква да се прояви в близко бъдеще, тъй като според отчета за дейността на МФ в мандата на служебния кабинет към 25 април 2017 г. увеличението на приходите от ДДФЛ вече се забавя – до 6,9% спрямо същия период на миналата година.Подобна е и картината при корпоративния данък. През първото тримесечие на 2017 г. от този източник в бюджета са постъпили 587 млн. лв., което е с 9,5% повече в сравнение със същия период на миналата година. Дали това се дължи на изсветляване на икономиката и в каква степен, може да се съди от съпоставката на този темп с измененията на облагаемата печалба на юридическите лица. Само банковият сектор, например, през 2016 г. увеличава печалбата си с 416 млн. лв., или с 49,1% повече от предходната година, а той далеч не е единственият, за който 2016 г. донесе по-добри печалби.Може би най-безспорни резултати в борбата със сивата икономика се постигат по отношение на косвените данъци и служебното правителство има какво да отчете в тази област. През първото тримесечие на 2017 г. приходите от ДДС, мита и акцизи нарастват с 302 млн. лв. Отчасти това увеличение се дължи на нарастването на цените на вноса, повишението на обменния курс на долара и други независещи от служебното правителство причини, които са посочени в доклада за дейността на МФ. Принос за това увеличение имат и мерките за повишаване на събираемостта. За съжаление в нито един от споменатите доклади не се прави разграничение на резултатите от проведените мерки върху ключовите играчи в сенчестата икономика и останалите участници, чийто дял по правило е доста ограничен. За ниската ефективност на цялата кампания е достатъчно показателно обстоятелството, че през изминалата година най- съществен резултат в тази сфера е постигнат чрез томболата с касови бележки, която е насочена именно към дребните участници в неформалната икономика. В докладите не се конкретизира нито как е определен икономическият ефект от споменатата мярка (оценен за 26 млн. лв.), нито какво е неговото въздействие върху ключовите участници в сивия сектор. Вероятно тези неясноти са част от причините, поради които в тазгодишния доклад за структурните дисбаланси напредъкът на страната ни по отношение на намаляване размера на неформалната икономика беше окачествен като „известен“, а борбата със сивата икономика – като „ключово предизвикателство“.Служебното правителство приключва мандата си с положителен резултат по консолидираната фискална програма на стойност 1,6 млрд. лв. Добре закръглено салдо, което няма да оцелее до края на 2017 г. Законът за бюджета предвижда приключване на годината с дефицит и не може да бъде иначе при толкова скромни резултати по отношение на ограничаването на сивата икономика. За съжаление това е само малка част от проблемите, в решаването на които страната ни не може да се похвали с особен напредък. Не по-малък е и проблемът с липсата на целенасочени политики при изразходването на публично акумулирания ресурс. Политики, които да подсигурят нормалното изпълнение на функциите на държавата, справедливото разпределение на публичните блага и устойчивото развитие на икономиката. Политики, за които плащаме данъци и които засега липсват. Това е една от основните причини, поради които във февруарския доклад за структурните дисбаланси напредъкът на страната по отношение на подобряването на качеството на публичните разходи е окачествен като „ограничен“, което стои непосредствено над „никакъв“. Това е и причината, поради която, независимо дали със или без излишък, българската икономика не може да се движи в друга посока освен към все по задълбочаващо се неравенство и нарастващ дял на живеещите в бедност.", "date": "2017.05.19", "title": " Излишък даден, излишък приет\t\t\t"}
{"url": "https://trud.bg/co%d1%82%d0%b8p-%d1%86%d0%b0%d1%86%d0%b0%d1%80%d0%be%d0%b2-%d1%81%d1%80%d0%b5%d1%89%d0%b0%d1%82%d0%b0-%d0%bf%d1%80%d0%b8%d1%87%d0%b8%d0%bd%d0%b8%d0%bb%d0%b0-%d1%81%d0%ba%d0%b0%d0%bd%d0%b4%d0%b0%d0%bb/", "text": "Срещата причинила скандала „ЦУМ гейт“ не е била тайна. Teзи, ĸoитo нaпиcaxa в пиcмoтo дo пpeзидeнтa, чe cpeщaтa e нepeглaмeнтиpaнa в ЦУM, нe ĸaзвaт иcтинaтa. Tя нe e нepeглaмeнтиpaнa, зaщoтo в Бългapия нямa peглaмeнт. Cтигa тoлĸoвa, дocтaтъчнo ce yпpaжнявaxa c мeн. Toвa зaяви глaвният пpoĸypop Coтиp Цaцapoв пpeд  cлeд cpeщи в Бpюĸceл.БНТ: Имахте срещи в ЕК. Обсъдихте ли механизма за сътрудничество и проверка и какъв фийдбек ви дават?Сотир Цацарову главен прокурор на Р България: Не мога да скрия, че чух изключително добри добри думи, които са не толкова оценка на моята работа, а на работа на колегите прокурори, с които съм много горд. Чух една изключително добра оценка и в същото време чух всичко онова, което трябва да е направено, за да може действието на механизма логично да стигне до своя край. В този смисъл абсолютно нереалистично е, това го казвам, че защото така мислят хората в Брюксел, а защото така трябва да мислим и самите ние в България, абсолютно нереалистично е да мислим, да искаме прекратяване на механизма ей така от само себе си. Това няма да се случи, няма как да се случи по простата причина, че единствената възможност механизмът да прекрати своето действие както по отношение на другата страна – Румъния, така и по отношение на България, е това да се дължи на самите наши усилия. От всички срещи, които имах тук, мога да кажа едно – обективността на хората, които биха оценявали нашите усилия, е гарантирана.БНТ: Юнкер иска наблюдението да приключи в рамките на неговите мандат. Реалистично ли е?Сотир Цацаров: Мисля, че това, което каза Жан-Клод Юнкер, може да бъде перефразирано със следните думи: „Помогнете ни, но всъщност помогнете си сами. Единственият начин да ви оценим обективно е да постигнете напредък.“ Не може да очакваме прекратяване на механизма като израз на някакъв дар или общо политическо решение от Комисията. Дайте да бъдем реалисти за ситуацията у нас. Дайте обаче да бъдем реалисти, че тя е такава, че имаме възможност да стигнем до един много, много добър финал, ако продължим в насока, в която сме тръгнали – изменение в Наказателния кодекс, длъжностни и корупционни престъпления, изменение в Наказателно-процесуалния кодекс, нещо, на което тук много се държи и за което аз мисля, че вече има политическа воля, и то единна, е антикорупционният закон. Това са стъпки, които ние сме напълно способни да направим като държава и като правна система.БНТ: Като казахте ситуацията у нас, стана ли дума за ЦУМ гейт и за проверката на Инспектората?Сотир Цацаров: Очевидно ще трябва да разочаровам обърналите се към ЕК. Не, такъв интерес не беше проявен, такъв интерес дори не беше намекнат. По понеже започнахте с ЦУМ гейт, а и аз дълго мълчах, нека кажа няколко думи. Първо – по т. нар. сценарий ЦУМ гейт аз нямам какво да крия. Второ – предпочетох да замълча до момента, докато чуя всички или поне повечето словесни упражнения върху моето име. А те бяха подредени от момента на появата на един клип в YouTube до обръщението до държавния глава, писания до ЕК и т.н. ОК, всеки има право на това. Но след като тези упражнения продължиха достатъчно време, добре е и аз да кажа няколко думи – просто не защото съм се пазил, а защото реших, че човек трябва да подходи към това с разум, търпение и трябва да подходи с мисъл, съзнавайки истинските цени на тези, които са в центъра на този режисиран театър.Добре, среща в ЦУМ – нерегламентирана, забранена, нарушение на закона, с което нарушение на закона главният прокурор поставя пряко, ако цитиране едно писмо до президента, под въпрос устоите на правата държава. Хайде да говорим сериозно и реално. Срещата не е нерегламентирана по простата причина, че у нас регламент за такива срещи няма. В същото време всички тези, които твърдят, че срещата е нерегламентирана, не казаха и дума за това, че ако такива срещи са толкова грешни, дайте да въведем и механизъм, в който всички тези срещи станат явни, ама не само моите, но и на председателя на ВКС, на членовете на ВСС, а защо не и на хората от изпълнителната власт. Нека всичко това бъде регламентирано. Но в момента този, който казва, че такъв регламент има, очевидно лъже. Това не е оправдание, разбира се. Срещата освен всичко друго била тайна – срещата не е тайна, срещата е в ЦУМ, на 200 м от Съдебната палата.БНТ: Защо точно в ЦУМ?Сотир Цацаров: Защото си представете, че някой от участниците не е искал да се появи в Съдебната палата. Аз не намирам нищо нередно да се видя с хора, с които хора аз отивам да се видя с изначалното съзнание, че няма да дискутирам проблеми, свързани с моята длъжност и ще си тръгна без да обещавам, ангажирам, злоупотребявам с длъжността си. Така че не съм отишъл на скрито място, не съм отишъл по нощите, не съм отишъл да се крия някъде си. Отишъл съм с охраната от НСО, от която не мога по закон дори да се откажа. Тя е постоянно с мен през целия ми ежедневен живот. Някой ще ми каже, че нямам право на лични срещи. Не. Ще тръгна да говоря за повече детайли от тази среща. Не. Мисля, че при такива срещи човек трябва да притежава елементарна коректност и възпитание. Иначе може би трябваше и аз да пусна един клип в YouTube, но едва ли бих докарал в такава трапезна обстановка.Да кажем и още нещо – срещата не е с обвиняеми лица, срещата не е с разследвани лица, нито с лица, които са обект на проверка. Нека бъдем съвсем честни в това, когато се правят упражненията върху името на главния прокурор. Независимо от това дали аз имам позитивни или негативни чувства към към лицето Сашо Дончев, той не е обект на проверка, Сашо Дончев не е престъпник. Георги Гергов също не е престъпник. Следователно се стигна до положение, в което нещата се преекспонираха съвсем целенасочено. За да се срамувам, аз трябва да съм обещал нещо незаконно, да съм извършил нещо незаконно или да съм откликнал на молба за намеса. Такова нещо не съм направил и няма да направя. Всеки опит да ми се вменяват такива грехове и едва ли не престъпления е, меко казано, необоснован.БНТ: Кого имате предвид като казвате едно от лицата отказва да се яви в прокуратура. Кого имате предвид Дончев ли?Сотир Цацаров: Никого нямам предвид по една проста причина – смятам, че когато в личния си живот някой се среща с хора, просто трябва да има елементарна коректност и възпитание. Не очаквайте от мен да разкрия битовите подробности на тази среща. Няма от какво да се страхувам по простата причина, че няма от какво да се срамувам. Да задам един въпрос на тези, които се опитват да поддържат този огън ежедневно: Грешно е да се срещнеш на 200 метра от Съдебната палата, в ЦУМ, с Георги Гергов и Сашо Дончев.Грешно обаче не е тогава да посетиш адвокатска кантора на една от най-маститите адвокатски фирми в София – това не е грешно. Грешно е аз да отида на тази среща, не е грешно член на ВСС – същият този, който пише писъмца навсякъде, да се срещне с лидер на политическа партия. Той в какво качество се среща? Едно не мога да разбера – какво е самочувствието на тези хора да мерят моя морал, а да забравят себе си. Или просто им е удобно да го направят, защото биха лъснали техните поразии.БНТ: С кой лидер на политическа партия се е срещал въпросния господин от ВСС?Сотир Цацаров: Не очаквайте от мен да затъна толкова. Няма да сляза на това ниво. Не могат хора, които се опитват да скрият собствените си грехове или да намерят завеса за собствените си страхове, да се упражняват с мен. До тяхното ниво просто няма да сляза. По същия ще кажа за колегата председател на ВКС – зная добре механизма на неговия избор, ценностната му система, устойчивостта на характера му и професионалните му способности. Няма да ги коментирам и няма да ги кажа по една проста причина: първо – от тук, от Брюксел, българският председател на ВКС не може да бъде коментиран или очернян; второ – върховен съд и съдии ще има и след Лозан Панов, прокуратура и прокурори ще има след Сотир Цацаров и не може да въвличаме институциите в личностните си конфликти, зад които стоят политически амбиции. Ако някой желае да го прави, аз в неговия тон няма да вляза, но едва ли може да очаква, че може да се упражнява върху мен.", "date": "2017.05.19", "title": " Coтиp Цацаров: Срещата, причинила скандала „ЦУМ гейт“, не е била тайна"}
{"url": "https://trud.bg/%d1%81%d0%b0%d1%89-%d0%bd%d0%b0%d1%81%d0%be%d1%87%d0%b8%d1%85%d0%b0-%d1%81%d0%b0%d0%bc%d0%be%d0%bb%d0%b5%d1%82%d0%be%d0%bd%d0%be%d1%81%d0%b0%d1%87%d0%b0-%d1%80%d0%be%d0%bd%d0%b0%d0%bb%d0%b4/", "text": "Военноморските сили на САЩ насочиха към Корейския полуостров самолетоносача „Роналд Рейгън“. В региона вече е „Карл Винсън“, припомня . Телевизията е позовава на два източника във въоръжените сили на САЩ.Във вторник самолетоносачът напусна японското пристанище Йокосука, след като завърши период на техническо обслужване и съответните тестове. С пристигането на мястото корабът ще се заеме с отработване на безопасно изстрелване и приемане на самолети от палубата си. Двата големи кораба ще участват и в съвместни учения на фона на увеличаването на напрежението в региона.„Карл Винсън“влезе в Японско море на 29 април. Той участва в започналите на 23 април съвместни учения на САЩ и Япония. Ученията би трябвало да окажат натиск върху Северна Корея, която значително засили ракетната си програма като изстреля серия балистични ракети.Последния старт бе на 14 май. Пхенян нарече изпитанието „успешно“ и посочи целта му – пренасяне на „голяма тежка ядрена бойна глава“.", "date": "2017.05.19", "title": " САЩ насочиха самолетоносача „Роналд Рейгън“ към Корейския полуостров"}
{"url": "https://trud.bg/%d0%b2%d0%ba%d0%b0%d1%80%d0%b0%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%88%d0%be%d1%84%d1%8c%d0%be%d1%80-%d1%83%d0%b1%d0%b8%d0%bb-%d1%82%d1%80%d0%b8%d0%bc%d0%b0-%d0%bd%d0%b0-%d0%bf/", "text": "По искане на Окръжна прокуратура – Велико Търново, съдът замени взетата мярка за неотклонение „гаранция“ със „задържане под стража” на шофьор, нарушил правилата за движение и причинил смърт на трима.Прокуратурата е привлякла Бисер А. в качеството на обвиняем за това, че на 26.11.2016г., около 01.30 часа, на път гр. Лясковец – гр. Долна Оряховица, шофирайки лекия си автомобил „Форд Мондео”, не съобразил скоростта си  на движение със състоянието на пътя –  мокра и хлъзгава пътна настилка и с конкретните условия на видимост – нощно време, с намалена поради мъгла видимост, не спрял, при възникнала  опасност за движението и допуснал пътно транспортно произшествие със спрелия в неговата пътна лента  лек автомобил ВАЗ 2121, в резултат на което причинил по непредпазливост смъртта на намиращите на пътното платно зад автомобила  Марио Н., Николай П. и Тони  П.; средна телесна повреда на Данчо К. и средна телесна повреда на пътуващия в л.а. „Форд Мондео” Тодор К., като деянието е извършено в пияно състояние.На обвиняемият е била взета мярка за неотклонение „гаранция“ в размер на 2 000 лева, внесена на 30.11.2016г., и наложена забрана да напуска пределите на Република  България с постановление на Великотърновската окръжна прокуратура от 28.11.2016г.На 29.03.2017г. полицейски служители  от Горна Оряховица при връчване на призовка на Бисер А. да се яви на 03.04.2017г. на разпит в качеството на обвиняем, установили, че същия не е на адреса и че е отпътувал за Кралство Нидерландия при роднините си. Тогава Бисер А. е обявен за общодържавно издирване. Същият е установен и задържан за 72 часа на 15.05.2017 г., с оглед осигуряването му пред съда за разглеждане на искането за замяна на взетата му мярка за неотклонение „гаранция“ със „Задържане под стража”.Съдът прие за основателни доводите на прокуратурата, че обвиняемият е нарушил взетата мярка за неотклонение „гаранция“, като не е изпълнил задължението си да не променя местоживеенето си, без да уведоми писмено съответния орган за новия си адрес, поради което уважи искането на прокуратурата и замени взетата мярка за неотклонение с по-тежка– „Задържане под стража“.Определението на Окръжен съд – В. Търново подлежи на обжалване пред Апелативен съд – В. Търново. ", "date": "2017.05.19", "title": " Вкараха в ареста шофьор, убил трима на пътя в пияно състояние и нарушил забрана да напуска страната"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d0%ba%d0%b2%d0%b0%d1%80%d1%82%d0%b0%d0%bb-%d0%b2%d0%b0%d1%80%d0%be%d1%88%d0%b0/", "text": "С края на учебната година настъпва дългоочакваната лятна ваканция. Тази година, за първи път, в Благоевград лятото ще бъде изпълнено с интересни занимания и курсове в старинния квартал  „Вароша“. Център за личностно и творческо развитие на децата на Благоевград подготвя и представя богата програма за децата, които ще предпочетат да останат в родния град. Преподавателите от  Центъра сформират летни групи, в които децата ще се занимават в различни области на изкуството.Инициативата започва от началото на месец юни и всеки работен ден ще се провеждат занимания по приложно изкуство, танци, занимания по рисуване, керамика, готварство, мода и дизайн.  Всички занимания през лято 2017 ще бъдат безплатни за участниците.На открито ще бъдат провеждани и уроци по танци.   Ще бъдат организирани конкурси и състезания за всички, както и  подреждани изложби с рисунки и картини от участниците в дейностите.Целта на проекта е да забавлява децата, да развива интереса им към различните изкуства.  Идеята е учениците да участват в извън класни занимания, да научават нови неща, същевременно с това да създават нови приятелства и усъвършенстват уменията си.", "date": "2017.05.19", "title": " Благоевградският квартал „Вароша“ се превръща в арт център за занимания на ученици през летните месеци"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d1%85%d0%b0%d0%b7%d0%bd%d0%b0%d1%82%d0%b0-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b5/", "text": "Хазната на държавата е пълна, каза в пред  председателят на бюджетната комисия в парламента Менда Стоянова.По думите й за първото тримесечие преизпълнението на приходите е с над 650 млн. лева.Във фискалния резерв в момента има около 12,5 млрд. лева.„Това, че има пари в резерва е добре, означава, че държавата е финансово стабилна”, каза Стоянова.Пари за всички едновременно няма и няма как да има, категорична беше тя. „Преди това трябва някой да ги изработи и то с висока добавена стойност, не с минималната си работна заплата”, отбеляза Менда Стоянова.Не виждам причина минималната работна заплата да не стане 610 лв. до 2020 г., каза Стоянова. Тя отбеляза, че тригодишната бюджетна прогноза, приета от правителството, предвижда в следващите 3 г. да има по около 10% ръст на минималната работна заплата всяка една от годините.Бюджетът предвижда ръст на средната работна заплата и доходите въобще и е нормално минималната работна заплата да расте по същия начин, каза председателят на бюджетната комисия.", "date": "2017.05.19", "title": " Менда Стоянова: Хазната на държавата е пълна, във фискалния резерв има около 12,5 млрд. лева"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d0%b5%d1%81-%d0%bf%d0%be%d1%81%d1%82%d0%b0%d0%b2%d1%8f/", "text": "28-те министри на отбраната от ЕС решиха да поставят под единно командване чуждестранните военни операции на ЕС, предаде . На срещата им в Брюксел е взето политическо решение за засилено партньорство между държавите в отбраната и за отделяне на допълнителни финансови средства за бойни групи за бързо реагиране.Заключенията представи върховният представител по външната политика и сигурността Федерика Могерини: „Взехме много важни решения за подобряване нашите структури за управление на кризи. Очакваме скоро да започне да действа звено за способности за планиране и провеждане на военни операции в рамките на съществуващия Военен секретариат на Европейския съюз за целите на планирането и провеждането на военни мисии без изпълнителни функции. То ще поеме отговорност за оперативното планиране на 3-те мисии за обучение в Сомалия, Централна Африка и Мали“.Могерини уточни, че решението на политическо ниво е окончателно и няма да се преразглежда. ", "date": "2017.05.19", "title": " Министрите на отбраната на ЕС поставят под единно командване чуждестранните военни операции"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%80%d0%b5%d0%b4%d0%b0%d0%ba%d1%82%d0%be%d1%80-%d0%bd%d0%b0-%d1%82%d1%80%d1%83%d0%b4-%d0%bf%d0%b5%d1%82%d1%8c%d0%be-%d0%b1%d0%bb%d1%8a%d1%81-2/", "text": "Лозан Панов заедно с антуража си вкара политика в правосъдието. Това е най-печалният от всички факти. Вкараш ли политика в правосъдието, ти вкарваш отрова. Това каза главният редактор на в. „Труд“ Петьо Блъсков в интервю за „България он еър“.Той допълни, че шефът на ВКС е бил инжектиран да направи политическа реч, целяща поемане на контрола над правосъдието.„ЦУМ гейт не е скандал. Един бизнесмен нещо го притеснява, иска среща и главният прокурор му казва, че няма да стане. Изкуственото насаждане на разправия пречи на съдебната система“, заяви Блъсков.Той обясни, че се води игричка да има гигантски скандал, тръгващ от кръга „Капитал“, който винаги е разполагал с министри и е участвал във властта.", "date": "2017.05.19", "title": " Главният редактор на „Труд“ Петьо Блъсков: Лозан Панов заедно с антуража си вкара политика в правосъдието"}
{"url": "https://trud.bg/%d0%b7%d0%b0%d0%bc-%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%b5%d0%ba-%d0%be%d1%82%d0%b3%d0%be%d0%b2%d0%b0/", "text": "„България е постигнала впечатляващ напредък“ с тези думи Параскеви Мишу, заместник-генерален секретар на ЕК, отговарящ за Механизма за сътрудничество и оценка (МСО), посрещна главния прокурор Сотир Цацаров в Брюксел на 18 май 2017 г., съобщиха от пресцентъра на българската прокуратура.„Вече виждаме вашите действия по изпълнението на препоръките в мониторинговите доклади. Надяваме се всичко да продължи по този начин“, каза още г-жа Мишу. Тя допълни, че има известни слабости, но се надява компетентните за това институции да вземат адекватни мерки. „През тази година трябва да се фокусираме върху препоръките заедно, за да може тя да е,ако не последна, то поне предпоследна за МСО“, каза още зам.-генералният секретар на ЕК. Тя оцени като отлична работата на прокуратурата. „За нас е важно,че България вече не прави грешки. Затова не бихме искали да видим връщане назад. МСО не е политика и не е инструментариум за политика. И ние не сме позитивни, а сме реалисти – когато видим успехите,ги оценяваме обективно и честно“, подчерта г-жа Мишу.„Пред България стоят много предизвикателства във връзка с предстоящото Председателство на ЕС догодина“, заяви г-н Фонсека Морильо, зам.-директор на Генерална дирекция „Правосъдие и потребители“ в ЕК пред българския главен прокурор. Предстоящата година е важна и за създаването на Европейската прокуратура и за реформите в Евроджъст, подчерта той. България и българското държавно обвинение са важен партньор в тези процеси, заяви г-н Морильо.Главният прокурор Сотир Цацаров представи пред домакините си готовността на Прокуратурата на Република България да участва на експертно равнище при подготовката на нови НК и НПК. Той представи и резултати по изпълнението на препоръките както по МСО, така и по независимия експертен анализ, изготвен от европейски прокурори през 2016 г. Бяха дискутирани и предстоящите избори за членове на Висшия съдебен съвет от прокурорската колегия.Особен акцент в разговорите бе редуцирането на броя на прокуратурите в страната.Главният прокурор на България се срещна в Брюксел и с федералния прокурор на Кралство Белгия Фредерик Ван Льов. Той присъства на заседанието на Прокурорския съвет, в чийто състав влизат федералният прокурор и 5-те генерални прокурори на Кралство Белгия.Съгласно подписаното Споразумение за сътрудничество между двете прокуратури в хода на разговорите беше обсъдена реформата на федералното обвинение в Белгия. То предвижда намаляване на броя на прокуратурите. По този начин ще се редуцира администрацията и ще се оптимизират разходите,без да се намалява броя на прокурорите. Понастоящем в Белгия работят ок. 1400 прокурори. Целта е магистратите да бъдат мобилни и най-подготвените от тях да поемат тежките случаи, поясниха белгийските домакини.От своя страна Цацаров заяви, че в България предстои прекрояване на съществуващата съдебна карта по отношение на броя на прокуратурите. „За целта отправихме запитване към Конституционния съд, чието становище е, че подобна реформа не противоречи на основния ни закон. Децентрализацията в българската прокуратура е въпрос, който вълнува съдебната система“, каза още Цацаров. Според него, подобна стъпка е от значение и за повишаване на доверието в българските правоохранителни органи. Всеки горестоящ прокурор е длъжен на дава единствено писмени насоки и указания на долустоящите прокурори. Това се отнася и по отношение на методическите указания, които дава главният прокурор, подчерта още Цацаров.Белгийската федерална прокуратура има правомощия да наблюдава всяко дело от образуването му до внасянето му в съда. Тя осъществява контрол над полицейските служби и по отношение на цялостното разследване. Същият е принципът и за българските правоохранителни органи,посочи г-н Цацаров.Понастоящем в Белгия се подготвя изцяло нов Наказателен кодекс и текат професионални дебати по темата,сподели г-н Льов.Особено внимание в хода на разговорите беше отделено на делата за тероризъм.", "date": "2017.05.19", "title": " Зам–генералният секретар на ЕК, отговаряща за евродокладите, към Цацаров в Брюксел: България е постигнала впечатляващ напредък"}
{"url": "https://trud.bg/%d0%b6%d0%b5%d0%bd%d0%b0-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d1%81%d0%ba%d0%b0%d1%87%d0%b0%d0%b9%d0%ba%d0%b8-%d0%be%d1%82-%d1%88%d0%b5%d1%81%d1%82%d0%b8%d1%8f-%d0%b5%d1%82%d0%b0/", "text": "Жена се самоуби в столицата, като скочи от шестия етаж на болницата на МВР, предаде . Сигналът е получен около 7.30 часа тази сутрин. При падането си жената е загинала на място.По случая се води разследване.Ще се изясняват и подробности около инцидента. ", "date": "2017.05.19", "title": " Жена се самоуби, скачайки от шестия етаж на болница в София"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-8-%d1%81%d0%ba%d0%be%d1%80%d0%be%d1%81%d1%82%d0%b8-%d0%b2-peugeot/", "text": "През 2014-а Peugeot 308 стана кола на годината в Европа. През 2017-а моделът преминава фейслифт и се доближава визуално и технически до настоящата кола на годината – Peugeot 3008. Наградите и пазарните успехи дават основание на френския „лъв” да крачи гордо по пътищата. Сега той ще вирне глава още по-високо, тъй като обновеният Peugeot 308 е първият автомобил на марката с 8-степенен автоматик и добавя в двигателната си гама още един дизелов мотор.Външните промени след фейслифта се забелязват най-отчетливо в предната част. Лъвът от емблемата слиза от капака върху решетката, както е при нашумелия SUV Peugeot 3008. Френският „хищник” има истински блясък в очите благодарение на интегрирани във фаровете светодиоди, които създават характерна светлинна индикация. Задните LED светлини са оформени типично за марката като триизмерни следи от одраскване с нокти.Значително повече от дизайнерските корекции са техническите подобрения. Новото Peugeot 308 получава най-модерните електронни асистенти от по-големия си брат Peugeot 3008. Водачът работи с осем системи от последно поколение, включително активна сипрачка и предупреждение при неволно пресичане на маркировката. Това е и първият модел на групата PSA, оборудван с адаптивен автопилот със стоп функция. Маневрите по паркиране се улесняват от 180-градусова задна камера и функция, която измерва наличното разстояние и на практика управлява автомобила при заемането му.По отношение на комуникациите Peugeot 308 добавя технологията Mirror Screen за копиране на екрана на смартфона върху сензорния дисплей на автомобила за по-лесна и безопасна работа. Новата сателитна 3D навигация с гласово управление е свързана с услуга за следене на трафика в реално време и позволява на водача да оптимизира маршрута предвид пътните условия.Под предния капак на Peugeot 308 се появява нов 1,6-литров дизелов мотор с мощност 130 конски сили. Върховият 2,0-литров дизелов вариант със 180 конски сили е свързан с 8-степенна автоматична трансмисия от ново поколение с бързи и плавни смени на предавките и функция старт-стоп при скорости до 20 км/ч. Тази кутия ще се появи и в други модели на марката. Всички двигатели са оборудвани с нови системи за контрол на емисиите въглероден диоксид, бензиновите получават филтър за твърди частици. Така гамата на Peugeot 308 отговаря на екологичните норми Euro 6c. И бензиновите, и дизеловите мотори предлагат добър баланс между динамика и нисък разход на гориво.", "date": "2017.05.19", "title": " За първи път 8 скорости в Peugeot"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b8%d1%81%d0%ba%d0%b0%d0%bc%d0%b5-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc/", "text": "Зам.-министър в правителството с хитлеристки поздрав и вицепремиер с майтапчийски снимки от „Бухенвал“, докъде докарахте европейска България? Заради властта и парите ли сте готови да пренебрегнете изконни европейски и български ценности? Искаме оставката на Валери Симеонов. Това каза в декларация от ПГ на „БСП за България“ Корнелия Нинова.„Понеже си позволявате да обвързвате случая с казаното от Крум Зарков няма да пренебрегна този въпрос“, коментира тя. „Ние сме различни от вас и отликата е в следното – когато Крум Зарков произнесе тази реплика, БСП я определи като грешка. ГЕРБ определя днешната ситуация като майтап“, заяви Корнелия Нинова.„Казах на Крум Зарков веднага и светкавично трябва да се извиниш и той го направи. Бойко Борисов каза на всеки се е случвало в командировка да си прави такива майтапи“, обясни тя. „Извинение от едната страна, а от другата – човешко било да си правиш снимки с хитлеристки знаци“, посочи Корнелия Нинова.Не спечелихме изборите, но ви дадохме законодателна програма, направи коментар към ГЕРБ още Корнелия Нинова на парламентарния. „Парламентът не работи пълноценно, мисля че дори поставихме рекорд за най-краткото заседание, как изглежда това извън тази зала- зле“, посочи тя. „Правителството няма законодателна програма, в предизборната кампания обещавахте, че сте готови да управлявате и влизате с летящ старт“, коментира тя и уточни, че стартът се оказва не летящ, а фалстарт.Корнелия Нинова обясни, че от началото на работата на парламента има внесени 6 законопроекта – 4 от тях от БСП, 1 от „Воля“ и 1 от ГЕРБ, както и 1 оттеглен от ГЕРБ и „Обединени патриоти“. „Преди изборите – доходи и сигурност на народа, сега тези същите неща само че за управляващите“, посочи лидерът на БСП. Тя обясни, че по време на парламентарния контрол ГЕРБ са задали 1 въпрос, „Обединени патриоти“- 3, а БСП- 48. „По-важното е, че министрите на Бойко Борисов са отговорили само на 5“, заяви тя. „Управляващите не изпълняват и ангажимента си за парламентарен контрол“, каза още Корнелия Нинова. ", "date": "2017.05.19", "title": " Нинова: Искаме оставката на Валери Симеонов"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bf%d1%80%d0%b5%d0%b1%d0%b8-%d0%b6%d0%b5%d0%bd%d0%b0-%d0%bd%d0%b0-%d0%bf%d1%8a%d1%82%d1%8f-%d0%b7%d0%b0-%d0%be%d0%b4%d1%80%d0%b0%d1%81%d0%ba%d0%b0%d0%bd%d0%b0/", "text": "43-годишен мъж нападна и нанесе побой на жена след лек инцидент на пътя с автомобилите, които двамата управлявали.Пострадалата, която е чужда гражданка, е настанена в болница, а биячът ще бъде изправен на съд, съобщиха от Областната дирекция на МВР в Монтана.Произшествието е станало в четвъртък към 10.30 ч. Евгени Г. пътувал със „Сеат Толедо” към центъра на областния град, а Олена Т. /42 г./ била зад него с автомобил „Мазда”. Близо до ж.п. прелеза на Монтана мъжът спрял колата си, но при опит да го заобиколи жената леко одраскала „Сеата”. Вбесен, шофьорът последвал „Маздата” и след като Олена спряла недалеч от общинския пазар, я нападнал. Бабаитът засипал жената с обиди, ругатни и юмруци. След сигнал за скандала на мястото пристигнала полиция.Олена Т., която е украинка и живее във Вършец, е била отведена в болницата, където лекарите установили травми по лицето и тялото й и комоцио. Жената е настанена в хирургично отделение без опасност за живота.Срещу Евгени Г. е образувано досъдебно производство за хулиганство на пътя, за което го грозят до 3 години затвор. Според криминалисти, макар че досега не е лежал зад решетките, бабаитът е познат на органите на реда. В Бобовдол той е регистриран за кражба, а в Дупница е бил съден за обсебване, но чрез споразумение се отървал с 200 лева глоба. При проверка на автомобила на Евгени Г. е установено, че той е технически неизравен, съставен му е акт и са му връчени две наказателни постановления.", "date": "2017.05.19", "title": " Шофьор преби жена на пътя за одраскана кола"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%ba%d1%8a%d0%bc-%d0%b1%d1%81%d0%bf-%d0%b8%d1%81%d0%ba%d0%b0%d1%82%d0%b5-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b4%d0%b0-%d1%80/", "text": "С тона, който зададохте искате постоянно да рушите доверието към българския парламент. Това каза председателят на ПГ на ГЕРБ Цветан Цветанов във връзка с декларацията на БСП.„Декларацията и тонът го зададохте Вие от ляво, защото от ПГ на ГЕРБ знаем какъв е вашият подход и бяхме готови с два вида декларация“, коментира той. „Вие поръчахте това да бъде днес в парламента, моля бъдете коректни“, посочи Цветан Цветанов. „Ако бяхте достатъчно коректни, градивни и се отнесете с необходимото уважение към тези хора, които днес са в залата, щяхме да имаме декларация за предстоящия празник 24 май“, каза още той. ", "date": "2017.05.19", "title": " Цветанов към БСП: Искате постоянно да рушите доверието към българския парламент"}
{"url": "https://trud.bg/%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%ba%d0%be%d0%b9%d1%82%d0%be-%d0%b8-%d0%b4%d0%b0-%d0%b5-%d0%b3%d0%bb%d0%b0%d0%b2%d0%b5%d0%bd-%d0%bf%d1%80%d0%be%d0%ba%d1%83%d1%80%d0%be/", "text": "Не бива по никакъв начин да се политизира, или да се поставя въпроса като личностен конфликт. Който и да е главен прокурор, не мисля, че при тези правомощия, аз или някой друг да бъдем по-добри. Това каза председателят на ВКС Лозан Панов след срещата си с Бойко Борисов.Запознах премиера с доклада от експерти на ЕС. Без съдебна реформа от прокуратурата, такава в дълбочина реформа не може да се случи, каза още Панов.Определено реформата трябва да бъде в дълбочина, такава за съжаление не се случи. Ето защо запознавайки премиера с нея, моля темата да бъде отново въведена в парламента. Очаквам и настоявам да имам среща с президента и представителите на политическите партии, заяви Панов.Изменения в конституцията се правят със 160 депутати, каза след срещата бившият министър на правосъдието и настоящ външен министър Екатерина Захариева. В нашата програма имаме разписани няколко неща. Като намаляване на парламентарната квота, която трябва да бъде квота на гражданите. т.е. ние ще водим разговори за постигане на съгласие, но няма да спрем останалите промени. Има редица действия, които могат да се извършват на законодателно ниво, обясни Захариева.Нека да не се опитваме да компрометираме процеса, призова Захариева. Спешни промени в законите, няма да чакаме с другите важни изменения. В 17-те препоръки на ЕК дума не се споменава за изменение в конституцията. Призивът ни е Висшият съдебен съвет да бъде отговорен.Аз приветствам институционалната среща между г-н Панов и минисътр-председателя Борисов, каза министърът на правосъдието Цецка Цачева. Днес апелирах за повече конкретика за това да се работи за съдебната реформа.Апелирам прагматично да се дадат конкретни текстове – какво се разбира под дълбочина на реформата. Мисля, че постигнахме съгласие с г-н Панов, каза още Цачева.", "date": "2017.05.19", "title": " Лозан Панов: Който и да е главен прокурор, при тези правомощия, аз или някой друг няма да бъдем по-добри"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%bd%d0%b0-%d0%ba%d0%be%d0%bb%d0%b0%d1%82%d0%b0-%d1%83%d0%b1%d0%b8%d0%b5%d1%86-%d0%be%d1%82-%d1%82%d0%b0%d0%b9%d0%bc%d1%81-%d1%81%d0%ba%d1%83%d0%b5/", "text": "Шофьорът на колата, която се , чул гласове, предаде Би Би Си, позовавайки се на източници от правоприлагането.При инцидента .         26-годишният Ричард Рохас е арестуван два пъти заради каране в нетрезво състояние. Полицията подозира, че той е бил пиян и при вчерашния инцидент.Кметът на Ню Йорк Бил де Блазио каза, че Рохас е бивш военен от въоръжените сили на САЩ.Медии заснеха момента на ареста му на Таймс скуеър:  От полицията съобщиха, че случаят се разследва, но го определиха като инцидент. Няма индикации да е бил акт на тероризъм.Преди да се забие в тълпата пешеходци, колата е излязла от контрол.По информация от Ройтерс шофьорът е очаквал да умре. След като го арестували той казал: „Трябваше да ме застреляте! Исках да ги убия.“Вижте какво засне читател на „Труд“в Ню Йорк на мястото на инцидента.", "date": "2017.05.19", "title": " Шофьорът на колата-убиец от Таймс скуеър чувал гласове"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%81%d1%82-%d0%b2-%d0%b5%d0%bd%d0%b5%d1%80%d0%b3%d0%b5/", "text": "Въпреки спекулациите, че енергийното министерство ще бъде поверено на „Обединените патриоти“, Бойко Борисов заложи на стария си министър Теменужка Петкова. И ако преди три години, при съставянето на второто правителство на ГЕРБ, номинацията й беше определена като „изненадата в кабинета“, сега секторът прие връщането й на поста с облекчение. В предишния мандат Петкова доказа, че може да бъде твърда при вземането на решения, а в същото време достатъчно диалогична в един изключително тежък сектор, какъвто е енергетиката.В предишния мандат Теменужка Петкова имаше нелеката задача да свие дефицита на Националната електрическа компания, да продължи процедурата по преразглеждане на дългосрочните договори с американските централи ТЕЦ “Марица-изток” 1 и 3, както и да започне дългоотлаганата либерализация на енергийния пазар. На нея се падна и задачата да вземе бързи мерки по арбитражното дело, в което “Атомстройекспорт” осъди НЕК да плати 600 млн. евро за поръчаното оборудване за АЕЦ “Белене”. Беше взето решение държавата да предостави помощ за изплащане на задълженията на НЕК.Така ще бъде развързан един от най-сериозните възли в енергийния сектор в България, каза тогава Теменужка Петкова. Според нея, плащайки задължението на НЕК, ще бъдат минимизирани основните рискове, а именно – трупането на лихви, възможността “Атомстройекспорт” да поиска обявяването на НЕК в несъстоятелност, както и продаването на оборудването на трета страна.И въпреки че България си плаща дълга, остава въпросът какво ще стане с поръчаното оборудване. Първите компоненти вече са доставени в България, а до август ще дойде и останалата част, като на практика страната ни ще разполага с два реактора.“Казусът АЕЦ “Белене” трябва да бъде довършен по възможно най-добрия за обществото начин. Длъжни сме, защото е похарчен толкова сериозен финансов ресурс”, обяви Петкова. И лансира идеята проектът за изграждане на втора атомна централа да бъде пуснат за приватизация в срок до 6 месеца. За целта активите и пасивите ще бъдат отделени в самостоятелно дружество, което да бъде предложено за приватизация.По думите й така най-добре ще се види какъв е реалният интерес на инвеститорите към него. И добави, че към проекта все още има интерес от китайски инвеститори. За кандидати за централата се спрягаха и френската EDF, както и голям американски фонд. През новия мандат обаче срещи с инвеститори не са водени, съобщиха за “Труд” от енергийното министерство.Освен “Белене” сред приоритетите на Теменужка Петкова са и завършването на процеса на пълна либерализация на електроенергийния пазар и този на природен газ, както и предстоящото решение на Европейската комисия по антимонополното дело срещу БЕХ, “Булгаргаз” и “Булгартрансгаз”.Стандартно един процес на пълна либерализация на електроенергийния пазар протича между три и пет години, но имайки предвид особеностите на местния пазар, смятам, че петгодишен период е съвсем реалистичен срок, твърди енергийният министър. Тепърва ще се уточни какъв да бъде механизмът, по който ще бъдат компенсирани енергийно бедните българи. Предложението на ресорното министерство беше да се въведе социална тарифа, която ще покрива до 100 киловатчаса на месец електрическа енергия за лицата, които са на парно или на газ, и 150 киловатчаса – за хората, които ползват бойлер за подгряване на водата. Бизнесът реагира остро и се обяви против социалните тарифи.Връщайки се на поста, Теменужка Петкова завари и нови цени на газ, парно и ток. И въпреки че като кандидат-депутат тя апелира Министерството на енергетиката, като принципал на “Булгаргаз”, да потърси резерви, за да не се стига до ръст на цената на синьото гориво, от 1 април 30-процентното поскъпване е факт. Предстои да видим дали министърът ще успее да изиска от газовото дружество да намери резерви, за да няма ново повишение от 1 юли, каквато заявка вече е дадена. Не допуска своеволияДа не забравяме, аз съм контролен орган по професия, казва за себе си Теменужка Петкова. Така тя отговори на въпрос дали не се опасява от “своеволия” на своите заместници. Става въпрос за назначаването на Красимир Първанов като неин заместник. Първанов беше уволнен от тогавашния министър на енергетиката Трайчо Трайков, след като въпреки забраната на Трайков беше подписал Допълнение 12 към договора с “Атомстройекспорт” за строителството на АЕЦ “Белене”.Контролът и отговорността са мои и няма да допусна своеволия на своите заместници, категорична е министър Петкова. Тя има опит в следенето на харчовете на държавните пари, след като оглавяваше Агенцията за държавна финансова инспекция. От 1992 г. до 2000 г. е била финансов ревизор и експерт в Столичното управление “Държавен финансов контрол”, а в служебния кабинет на Георги Близнашки е заместник-министър на финансите. За неяРаботи визионерскиВ качеството си на министър на енергетиката госпожа Теменужка Петкова работи визионерски, поставяйки базовите индустрии в основата на успешното развитие на България, районите и местните общности. Позиционирайки важността и значението на добивната индустрия за просперитета на нацията, тя създава висока добавена стойност за икономиката като цяло. Личност с висока почтеностМинистър Петкова е личност с висока почтеност, безспорна експертност и целеустременост при реализирането на важните решения в българската енергетика. КЕВР има много добро взаимодействие с нея, при ясно съблюдаване на принципа за независимост на енергийния регулатор. Постигна успехи с реформите в сектораТя постигна доста успехи с реформите в сектора и особено в либерализацията на електроенергийния пазар. Пожелавам й в този мандат да бъде по-смела и активна в областта на либерализацията на газовия пазар и по-нататъшните реформи в Българската енергийна борса. Ще продължим дискусиитеРадваме се, че г-жа Теменужка Петкова отново е министър на енергетиката, защото с нея ще продължим дискусиите, започнали през предишния мандат, и ще внедрим всички мерки за либерализацията на пазара.", "date": "2017.05.19", "title": " Теменужка Петкова – Финансист в енергетиката"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bd%d0%b5-%d0%bc%d0%be%d0%b3/", "text": "Нашият призив е нека да работим заедно. Нека да гледаме в една посока и нека възможно най-бързо да намалим напрежението, за да осъществим тези реформи, не защото имаме 17 препоръки, а защото българските граждани очакват и не могат повече да чакат справедлива съдебна система. Това заяви на брифинг в Министерски съвет заместник министър-председателят по правосъдната реформа и министър на външните работи Екатерина Захариева, след .Освен вицепремиера Захариева в срещата участие са взели още правосъдният министър Цецка Цачева и началникът на кабинета Румяна Бъчварова.„Беше общо споделено мнението, че това е една от най-важните реформи, защото българските граждани очакват справедливост. Очакват бързина и ефективност в съдебната система”, заяви Захариева и напомни, че правителството е поело ангажимент да възможно най-скоро да се изпълнят 17-те препоръки от доклада на ЕК.", "date": "2017.05.19", "title": " Екатерина Захариева: Българите не могат да чакат повече за справедлива съдебна система"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0-%d1%82%d0%be%d0%bf%d1%8a%d0%bb-%d0%be/", "text": "150 души от различни възрастови групи получават топъл обяд в община Благоевград. Социалната услуга се предлага  до края на 2019 година, съгласно договор по Оперативната програма за храни и/или основно материално подпомагане от Фонда за европейско подпомагане на най-нуждаещите се лица за периода 2014-2020 г.Хората в нужда получават топла супа, основно ястие и хляб. Програмата обхваща различни целевите групи, сред които лица и семейства на месечно подпомаган, лица с доказана липса на доходи и близки, които да се грижат за тях, самотно живеещи лица и семейства, получаващи минимални пенсии за осигурителен стаж и възраст, пенсии за инвалидност; наследствени пенсии.Целта на  програмата е подобряване качеството на живот и осигуряване на помощ и подкрепа на най-нуждаещите се лица и семейства.", "date": "2017.05.19", "title": " Община Благоевград осигурява топъл обяд на 150 деца и възрастни в нужда"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-%d0%b2%d1%82%d1%83-%d1%81-%d0%bd%d0%b0%d0%b3%d1%80%d0%b0%d0%b4%d0%b8-%d0%be%d1%82-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0/", "text": "Студенти от Катедра География при Исторически факултет на ВТУ „Св. св. Кирил и Методий” грабнаха първо и трето място в категория “Студенти от други ВУЗ” на националния конкурс „Наследството на Нютон”. В конкурса участваха курсанти, студенти и ученици от Бургас, Разград, Габрово, Павликени, Велико Търново и други населени места.Конкурсът е организиран от НВУ „Васил Левски” и е посветен на Исак Нютон – физик, математик, астроном, философ, алхимик и богослов. 2017 година е обявена за година на Исак Нютон, в която се навършват 373 години от неговото рождение. Участниците бяха групирани в три категории – „Курсанти и студенти НВУ”, „Студенти от други ВУЗ” и „Ученици”.Вероника Никифорова от IV курс и Йордан Георгиев от I курс са носителите на първа и втора награда за постери. Те провокираха чрез своите постери не само физичната същност на откритията, но и техните географски измерения. Отборът на ВТУ участва с 5 постера, а студентите Нели Ченкова и Светлана Страхилова от специалност География, Вероника Никифорова и Павлин Василев от специалност Български език и география, и Йордан Георгиев от специалност Регионално развитие и геоикономика изразиха своето отношение към геофизиката чрез креатвиност и идейност.В Регионалната библиотека „П. Р. Славейков” – гр. Велико Търново е представена изложбата „Наследството на Нютон”, в която могат да бъдат видяни най-добрите постери до края на месец май. Те представят живота на Исак Нютон, неговите открития и техните приложения.Отличените участници бяха наградени на тържественото откриване на изложбата лично от заместник-началникът на НВУ полк. Веселин Мадански.", "date": "2017.05.19", "title": " Студенти от ВТУ с награди от конкурс за постери „Наследството на Нютон” – 2017"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%be%d0%b4%d0%be%d0%b1%d1%80%d0%b8-%d0%b7%d0%b0%d0%ba%d0%be%d0%bd/", "text": "Японското правителство одобри закон, който дава правото на император Акихито да се оттегли и да отстъпи позицията си, съобщава Ройтерс.Император Акихито, който е 83-годишен, заемащ поста си от почти 30 години, е изразил притеснения, че напредналата възраст и проблемите със здравето могат да му попречат да изпълнява задълженията си.Предложеният законопроект, който се очаква да бъде одобрен от парламента през юни, ще позволи абдикация от страна единствено на император Акихито, като подобна практика ще бъде избягвана за в бъдеще.В момента японското законодателство не допуска напускане на трона, като позицията император се заема пожизнено.Абдикацията на император Акихито се очаква да влезе в сила в края на 2018 г., като негов наследник ще бъде принц Нарухито, един от синовете му, коментират от агенцията.", "date": "2017.05.19", "title": " Японското правителство одобри закон, позволяващ абдикацията на император Акихито"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%b0%d0%ba%d0%be-%d0%bd%d1%8f%d0%bc%d0%b0-%d0%be%d1%84%d0%b5%d1%80%d1%82%d0%b8-%d0%b7%d0%b0-%d1%82%d0%be%d0%bb-%d1%81/", "text": "Нашата основна цел е максимално бързото разглеждане на офертите и класиране. Нека да не изпадаме в хипотези. Ако срокът е кратък и няма подадени оферти днес до 17.00 часа, както е обявена процедурата, ще удължим срока отново. Това каза регионалният министър Николай Нанков пред журналисти в Народното събрание за .„Срокът за подаване на оферти е удължен с 1 ден, защото трябва да се подадат оферти и всеки ден е ценен“, обясни той.„Нека да видим дали днес ще има подадени оферти. Ако няма подадени оферти, може да го пуснем 7-дневно. Предният път се обжалва именно заради 7-дневния срок. Сега предполагам, че се обжалва заради еднодневния срок“, коментира министърът.Според него явно лобито, което иска България да не въвежда моделът на ТОЛ-такси и да се продължи със сегашната система на винетно облагане, търси процедурни фатки.„Досега сме изгубили, не министерството и държавата, а обществото, тъй като това са средства за изграждане на инфраструктура и рехабилитация, за пътна безопасност, над 600 млн. лева“, посочи Николай Нанков.„Войната по пътищата наистина е сериозен проблем, трябва да спечелим войната за ТОЛ-овете, за да решим проблема и да спечелим войната по пътищата“, коментира той.„Факт е, че ТОЛ-системата ще бъде инструмент за борбата с контрабандата. Електронната система е свързана именно с системата на митниците, на НАП, на МВР. Това е един наистина справедлив и солидарен модел за заплащане“, обясни регионалният министър.„Отговорите на всички въпроси, които ми се задават в зала, ще дойдат когато имаме въведена смесена система на ТОЛ-такси и електронни винетки и когато приходите в бюджета справедливо и респективно нараснат неколкократно“, каза още Николай Нанков.В момента 300 млн. са приходите на годишна база от таксите за винетки към 2016 година в АПИ. Прогнозите са, че от ТОЛ-такси още първата година те ще нараснат минимум с 500 млн. лева.Според регионалния министър пътният сектор ще може да се самофинансира, да се самоиздържа, няма да разчитаме на държавния бюджет, на заемни инструменти, дори след време и на фона от ЕС. Ще има необходимия ресурс за изграждане на нови отсечки, рехабилитация и качествено поддържане.Относно това дали , Николай Нанков заяви – „не съм работил с колегата, за да кажа дали е ценен кадър, но гледайки автобиографията като основни качества, мисля, че беше прекрасен професионалист. Не мога да се наема да коментирам личните профили и неща. Нямам още заместник, но трябва изключително много на МРРБ“, каза още регионалният министър.", "date": "2017.05.19", "title": " Николай Нанков: Ако няма оферти за ТОЛ-системата, ще удължим срока"}
{"url": "https://trud.bg/%d0%b4%d0%b0%d0%bc%d0%b0%d1%81%d0%ba-%d0%be%d1%81%d1%8a%d0%b4%d0%b8-%d0%b0%d1%82%d0%b0%d0%ba%d0%b0%d1%82%d0%b0-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0/", "text": "Сирийският режим осъди „безсрамната атака“, която водената от САЩ  в южната част на близкоизточната република, предаде АФП.„В четвъртък в 16.30 часа, т.нар. международна коалция атакува една от позициите на сирийската армия на пътя Ал Танф, довеждайки до редица загинали и причинявайки материални щети“, заяви военен източник пред държавната сирийска телевизия.„Безсрамната атака на т.нар. международна коалиция разобличава фалшивите й твърдения, че се бори с тероризма“, добави военният.По данни на базираната в Лондон Сирийска обсерватория за човешките права в резултат на въздушните удари са загинали най-малко осем души.", "date": "2017.05.19", "title": " Дамаск осъди атаката на международна коалиция в Сирия"}
{"url": "https://trud.bg/%d0%be%d1%82-%d0%ba%d0%b0%d0%ba%d0%b2%d0%be-%d0%b8%d1%81%d0%ba%d0%b0%d1%82%d0%b5-%d0%b4%d0%b0-%d1%81%d0%b5-%d0%be%d1%82%d1%8a%d1%80%d0%b2%d0%b5%d1%82%d0%b5-%d0%be%d1%82-%d1%85%d1%8a%d1%80%d0%ba/", "text": "– Не се нерви! Нервните клетки не се възстановяват!– Млъкни! Зъбите също!***– Една баничка със сирене.– Това не са банички със сирене, а с късмети.– Как така?– Ами, цял късмет е да намериш сирене вътре.***Развод по взаимно съгласие. Съпрузите се разбрали за всичко, останало само детето:– Жена, детето ще го взема аз, а на тебе, ще ти направя друго.***Подаръците биват два вида: такива, които не харесваш, и такива, които не получаваш.***В цирка докарват нов тигър. Старите тигри го наобикалят, за да го поздравят с „Добре дошъл“.– Жалко, че не можеш да се запознаеш и с последния ни дресьор – казва един от тигрите. – Той беше толкова мил, любезен, спокоен, състрадателен, малко жилав, но все пак добър.***Седят си двама приятели в кръчмата, по едно време единият пита:– Абе, Иване, ако преспя с жена ти, ние с теб какви ставаме?А другият му отговаря:– Квит, Пешо, квит.***Личен приятел на Веско Маринов му споделя:– Слушах твоя албум.– Последния ли?– Много се надявам да е последният.***Пациент се оплаква на доктора:– На жена ми не й харесва, че хъркам.– От какво искате да се отървете – от хъркането или от жената?***Мъж отива на работа със синини по лицето. Колегите го питат какво се е случило.– Вчера отивам на бар. Там се запознах с една страхотна мадама…– И к‘во?– Поседяхме, пийнахме си, поприказвахме си и я изпратих до тях. Тя ме покани да се кача…– И после?– И там също пийнахме. Гледам я аз – в нея всичко казва „да“. Очите й казват „да“, устните й шепнат „да“, тялото й казва „да“…– И?– И после дойде мъжът й…. и каза „не“….***Малко момченце говори с приятеля на разведената си майка:– Чичо Пешо, а какво правихте с мама, докато бях при баба?– Отидохме да вечеряме в ресторант, после на кино…– А после?– После отидохме у нас на чашка кафе…– А после?– После откарах мама до вас…– Чичо Пешо, ти да не си импотентен?***– Тате, тате, трябват ми спешно пари!– Иванчо, кога ще разбереш, че в живота има и по-важни неща от парите?– Разбрал съм, тате. Но като ги водя тези неща в кафето, струва пари.***Катаджия спира кола:– Господине, имате ли представа колко поднасяше колата ви?– Пил съм 8 бири.– Това не е извинение да оставяте жена ви да кара.***След поредна загуба треньорът успокоява футболистите:– Спокойно, момчета, ако не бяхте вие, те нямаше да спечелят мача.***Съпругът казва на жена си:– Ето, прочети тази статия за рибите! От нея можеш да се научиш как се мълчи!– Но преди това ти се научи от тях как се пие само вода!***Телефонът звъни рано сутринта. Съпругът го вдига, слуша малко и отговаря сърдито:– Откъде да знам, аз да не съм метеоролог?! – и затръшва слушалката.Жена му в леглото до него го пита:– Кой беше?– Не знам – ядосано отговаря съпругът. – Някакъв глупак питаше дали хоризонтът е чист.***Влиза блондинка при сексопатолог:– Докторе, нещо не е наред в сексуалния ми живот.– Според мен всичко ви е нормално – казва лекарят след прегледа. – Откъде ви дойде мисълта, че нещо не е наред?– Тогава защо мъжът ми ме използва пет пъти по-малко, отколкото в интернет?***Двама наркомани се качили на покрива на небостъргач. Гледат надолу и си говорят. Първият:– Братче, високо ли сме се качили, според теб?– Ами, ако паднеш, сигурно пет дни ще летиш до земята.– Добре де, а според теб, ако скоча, дали ще умра?– Ами възможно е, това са пет дни без вода и храна.***– В днешно време няма истински приятели. Вчера помолих Иван за 100 лева назаем, а това говедо ми отказа!– Искам да те предупредя, че с него сме от едно стадо.***Млада дама тича към полицай и крещи:– Помощ, помощ, един пиян мъж иска да ме изнасили!Полицаят я оглежда критично и отговаря:– Наистина ще да е много пиян!***Отива мъж на средна възраст при кардиолог. След прегледа. Лекарят:– Препоръчвам ви повече движение. Най-малко 2-3 км дневно!Болният:– Ок, но преди или след?Лекарят:– Преди или след какво?Болният:– Преди или след като разнеса пощата, аз съм пощальон.", "date": "2017.05.19", "title": " -От какво искате да се отървете – от хъркането или от жената?"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-40-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd/", "text": "Близо килограм марихуана откриха и иззеха криминалисти на РУ-Поморие и колегите им от ОДМВР- Бургас. Задържаха 40-годишен местен жител, съобщиха от пресцентъра на МВР.Акцията по противодействието на притежанието и разпространението на наркотици е реализирана вчера от служители на „Криминална полиция” в Районно управление – Поморие.В нея активно се включили и колегите им от Първо Районно управление – Бургас .В хода на извършено претърсване в дома на криминално проявения К.К./40г./ от Поморие, те открили тайно помещение, обособено на четвъртия етаж. То било изцяло пригодено за отглеждане и сушене на канабис и снабдено със съответното оборудване за това.От помещението проверяващите иззели девет канабисови растения, засадени в саксии и достигнали различна височина, множество отрязани стебла от растенията, оставени за сушене, листа и съцветия под формата на зелена тревна маса. Общото иззето количество е около 1 кг.К.К. е задържан с полицейска заповед за срок от 24 часа. По случая е образувано досъдебно производство, работата по което продължава под наблюдението на прокуратурата.", "date": "2017.05.19", "title": " Задържаха 40-годишен мъж за разпространение на наркотици в Поморие\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d1%8f%d0%b2%d0%b0%d0%bb%d0%b8/", "text": "Служители на сектор „Криминална полиция” при РУ – Силистра задържаха мъж, заподозрян в разпространение на наркотици. Полицейската операция е проведена на 18 май на територията на областния град, съобщиха от пресцентъра на МВР.Действайки по сигнал за пласиране на дрога, на бул. „Македония” криминалистите спрели лек автомобил „Сузуки” с четирима мъже, у единия от тях – П.С. /25 г./, били намерени 0.7 г суха тревна маса, идентифицирана като канабис с полеви наркотест.В последвалите действия по разследване на случая полицейските служители установили, че наркотикът бил закупен от 29-годишния Б.Х. В гараж, ползван от него като автосервиз, при претърсване били открити 10.4 г суха тревна маса, реагирала като канабис при полевия тест, и електронна везна.Претърсване било извършено и във вилна постройка, собственост на Б.Х., в околностите на Силистра. Там също била намерена електронна везна, както и четири машинки за разтрошаване на канабис.Б.Х., който е известен на полицията, и П.С. са задържани за срок до 24 часа.Разследването на случая продължава, образувано е досъдебно производство.", "date": "2017.05.19", "title": " Хванаха двама мъже, разпространявали наркотици в Силистра"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%80%d1%8a%d0%ba%d0%be%d0%b2%d0%be%d0%b4%d0%b8%d0%bb%d0%b8-%d0%bc/", "text": "Гръцката полиция разби мащабна мрежа за трафик на наркотици, ръководена от двама българи, информира . При обиск в колите и домовете на арестуваните полицията е открила всякакъв вид наркотици. Операцията по проследяване на мрежата е продължила няколко месеца, с участие на полицията в Серес и спецчасти от отдела за борба с организираната престъпност.Двама българи са ръководили вноса на наркотичните вещества от България, тяхното разпространение в Гърция и са събирали приходите от продажбите.Ръководител и организатор на мрежата е българин, който контролирал трафика от затвора, където излежава няколкогодишна присъда. С вноса и разпространението се занимавал друг българин, когото полицията арестува в Солун в момент на предаване на поредната пратка хероин. Открити са и над 2 килограма хероин в тайник, намиращ се в близост до града, използван като склад от трафикантите, а също и автомат „Калашников“и пистолети.За разпространение на наркотичните вещества са задържани 14 гърци. Тяхната дейност е достигнала дори до остров Крит.Полицията има доказателства, че мрежата за наркотици е действала почти година.Българите се намират в полицията в Серес под строга охрана. При тези обвинения ги очакват над 20 години затвор, коментират адвокати, запознати със случая.", "date": "2017.05.19", "title": " Задържаха двама българи, ръководили мрежа за трафик на наркотици в Гърция\t\t\t"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%bd%d0%b5-%d0%bf%d1%80%d0%b8%d0%b5%d0%bc%d0%b0%d0%bc-%d0%bf%d0%be%d1%81%d1%82%d0%b8%d0%b3%d0%bd%d0%b0%d1%82%d0%be%d1%82%d0%be/", "text": "В никакъв случай не бих могла да приема, че това, което е направено до момента – промяната на Конституцията, с която се постигнаха много важни и значими неща като прекия избор на съдиите, прокурорите и следователи, повечето отговорности на Инспектората, завишените изисквания към магистратите, да се омаловажа и да се нарича мимикрия. Това заяви на брифинг в Министерски съвет министърът на правосъдието Цецка Цачева, след , на която е обсъждана съдебната реформа и евентуални бъдещи законови и конституционни промени.Заявеното от правосъдния министър бе в отговор на изказването на председателят на ВКС Лозан Панов, че „всяка мимикрия на реформа води до неверие в правосъдието”.Във връзка с проведената среща Цачева заяви: „Трябва да има такъв диалог и в такъв формат. Открито да се поставят проблемите така, както различните власти ги виждат в общия ни приоритет – продължаване на реформата в съдебната власт”.Тя подчерта, че е водила такъв разговор с председателя на ВКС в своя кабинет веднага след встъпването си в длъжност. „Днес аз апелирах за повече конкретика в това, под което г-н Панов разбира да се работи в дълбочина за съдебната реформа”, смята Цачева.Правосъдният министър призова да бъдат направени конкретни предложения за законодателни промени.„Какво се разбира под дълбочина на реформата? Всички останали трябва да сме наясно, че само с понятия бланкетни и общи формулировки ние рискуваме да останем там, където сме в момента. Постигнахме съгласие в г-н Панов. Излизайки оттук аз съм готова той да предложи конкретните текстове, които да се обсъдят в работен порядък и те да станат законодателна инициатива”, допълни министър Цачева.", "date": "2017.05.19", "title": " Цецка Цачева: Не приемам постигнатото в съдебната реформа да се определя като „мимикрия“"}
{"url": "https://trud.bg/%d0%bc%d0%be%d0%bd-%d1%89%d0%b5-%d0%b2%d0%ba%d0%bb%d1%8e%d1%87%d0%b8-%d0%bf%d1%81%d0%b8%d1%85%d0%be%d0%bb%d0%be%d0%b7%d0%b8-%d0%b8-%d0%bf%d0%b5%d0%b4%d0%b0%d0%b3%d0%be%d0%b3%d0%b8%d1%87%d0%b5%d1%81/", "text": "Национална среща на психолозите и педагогическите съветници, които работят в българските училища, ще излъчи представители, които МОН ще включи в работни групи за промяна на нормативни актове в системата на предучилищното и училищното образование, информират от МОН.Това бе решено на среща на заместник-министъра на образованието и науката Деница Сачева с инициативна група, която настоява за промяна в статута, дейностите и условията на труд на психолозите и педагогическите съветници.Основна цел на прегледа на нормативната уредба е да се предотврати отпадането от образователната система и овладяване на агресията в училище. Ще бъде изготвен стандарт за добро управление на образователните институции. Работните групи в МОН приоритетно ще обсъждат делегираните бюджети, проблемите на професионалното и приобщаващото образование. ", "date": "2017.05.19", "title": " МОН ще включи психолози и педагогически съветници в промяната на образователните стандарти"}
{"url": "https://trud.bg/%d0%b2%d1%8a%d1%80%d1%85%d1%83-%d0%b0%d0%bb%d0%b1%d0%b5%d0%bd%d0%b0-%d0%be%d1%82-%d0%b9%d0%be%d0%b2%d0%ba%d0%be%d0%b2-%d0%bf%d0%b8%d1%81%d0%b0%d1%85%d0%b0-%d0%b7%d1%80%d0%b5%d0%bb%d0%be%d1%81/", "text": "Над 50 хил. зрелостници се явиха на матура по български език и литература. Изпитът започна точно в 8.00 часа и беше с продължителност четири астрономически часа. Абитуриентите писаха интерпретативно съчинение или есе по разказа „Албена“ от Йордан Йовков.Те трябваше да се явят 30 минути преди началото на изпита.Матурата по български се състоя в три модула – тест от 30 въпроса със затворен отговор,  10 въпроса със свободен отговор и работа с текст и интерпретативно съчинение или есе.По традиция изпитният вариант беше изтеглен от журналист в Mинистерството на образованието в 5 ч. сутринта.До този момент нямаме никакви сигнали за купуване или за продаване на матури, каза Евгения Костадинова, директор на Дирекцията „Съдържание на предучилищното и училищното образование“ в МОН.Седмокласниците държат изпит по същия предмет на националното външно оценяване днес.Тяхната матура започна в 10 ч. и трябва да е приключила към 12:30 ч. Резултатите от „малките матури” ще служат на седмокласниците за вход към гимназии.Около 15:30 ч. следобед на сайта на образователното министерство ще бъдат публикувани изпитните варианти и ключът към отговорите и за двата изпита.", "date": "2017.05.19", "title": " Върху „Албена“ от Йовков писаха зрелостниците"}
{"url": "https://trud.bg/%d0%b1%d0%b0%d0%b1%d1%85-%d0%b7%d0%b0%d0%bf%d0%be%d1%87%d0%b2%d0%b0%d0%bc%d0%b5-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d0%b4%d0%b2%d0%be%d0%b5%d0%bd-%d1%81%d1%82%d0%b0%d0%bd/", "text": "Българска агенция по храните започва проверки на храни, предлагани от световни компании, дали продуктите, които пускат на българския пазар са с по-ниско качество, съобщиха от агенцията за „Труд“.Експрети ще взимат проби от търговската мрежа в страната, като продуктите ще се изследват в наши лаборатории. Още не е уточнено как ще се взимат пробите в чужбина, обясниха от БАБХ. В проверките ще участват и експерти от Комисия за защита на потребителите и Федерация за защита на потребителите. Взимането на пробите започва от понеделник – 22 май и ще продължи до края на юни.Ще се изследват шоколадови изделия, безалкохолни напитки, месни и млечни продукти, детски храни, уточни земеделският министър Румен Порожанов. А компаниите производители са от Швейцария, Дания, Холандия, Франция.", "date": "2017.05.19", "title": " БАБХ: Започваме проверки за двоен стандарт при храните"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b8%d1%85%d0%b0-%d0%bb%d0%be%d0%b7%d0%b0%d0%bd%d0%b0-%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d0%b8-%d0%b2%d0%b5%d1%80%d0%b3%d0%b8%d0%bd%d0%b8%d1%8f/", "text": "Премиерът Бойко Борисов подписа заповеди за назначаването на Лозана Василева и на Вергиния Кръстева за заместник-министри на земеделието, храните и горите. Това съобщиха от пресцентъра на Министерски съвет.Лозана Василева е доктор по икономика. От 2014 г. е заместник-изпълнителен директор на Държавен фонд „Земеделие“.Вергиния Кръстева е завършила Университета за национално и световно стопанство. От 2016 г. е началник отдел в дирекция „Директни плащания“ на ДФ „Земеделие“.", "date": "2017.05.19", "title": " Назначиха Лозана Василева и Вергиния Кръстева за зам.-министри на земеделието, храните и горите"}
{"url": "https://trud.bg/%d0%bb%d1%8e%d0%b1%d0%b8%d0%bc%d0%b5%d1%86-%d0%bd%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d1%8e%d0%bd%d0%b0%d0%b9%d1%82%d0%b5%d0%b4-%d0%b8%d0%b4%d0%b2%d0%b0-%d0%b2/", "text": "Един от любимците на феновете на „Манчестър Юнайтед“, бившият офанзивен полузащитник Дуайт Йорк, ще бъде част от благотворителния мач в София между фондациите на Димитър Бербатов и Луиш Фиго.„Той е легендарен нападател на „Манчестър Юнайтед“. След 9 години в „Астън Вила“ преминава на „Олд Трафорд“ и още в първия си сезон се превръща в ключова фигура за спечеления требъл през 1999 г. – Шампионската лига, титлата в английската Висша лига и Купата на Англия – написа Бербатов в своя профил във Фейсбук. – Избран е за Играч №1 във Висшата лига за сезон 1998-1999. Става голмайстор на Висшата лига. Става голмайстор и в Шампионската лига. По пътя към трофея бележи на „Байерн“ (Мюнхен), „Барселона“, „Интер“ и „Ювентус“, за да се стигне до паметния финал отново с „Байерн“ и уникалния обрат от 0:1 до 2:1 в продължението на мача. С Анди Коул бяха заформили убийствен тандем в отбора на сър Алекс Фъргюсън. През сезон 1999-2000 вкарва още повече голове в Англия, а „Манчестър Юнайтед“ отново печели титлата. През следващата кампания триумфира като шампион за трети пореден път. На ниво национални отбори той държи рекорда за футболиста в света с участие в най-много различни квалификации за световни първенства – цели 6 (1990, 1994, 1998, 2002, 2006, 2010). Класира Тринидад и Тобаго и за първото световно в историята през 2006 г., за което е обявен за спортен посланик на страната си.Легендарният Дуайт Йорк! Очакваме го в отбора на Фиго за мача на годината на 14 юни в София!“.", "date": "2017.05.19", "title": " Любимец на феновете на „Юнайтед“ идва в София"}
{"url": "https://trud.bg/%d0%bc%d0%b0%d1%80%d0%b0%d1%82%d0%be%d0%bd-%d0%bf%d0%be-%d0%b1%d1%8f%d0%b3%d0%b0%d0%bd%d0%b5-%d1%81%d1%8a%d0%b1%d0%b8%d1%80%d0%b0-%d0%b0%d1%82%d0%bb%d0%b5%d1%82%d0%b8-%d0%be%d1%82-%d1%86%d1%8f%d0%bb/", "text": "Община Благоевград подкрепя насърчаването на физическа активност, като организира лекоатлетически маратон, който ще се проведе на 20 май (събота) в Благоевград. Стартът на спортното събитие ще бъде даден в 10:00 часа от площад „Георги Измирлиев“.Дължината на трасето е 7,3 км., което прави маратона единствен по рода си за Югозападна България. В надпреварата ще се включат атлети от цялата страна, като състезателите ще бъдат разделени в следните групи: юноши и девойки до 16 години, мъже и жени. Началната точка на маршрута е зала „22 септември“, след което участниците ще продължат в посока площад „Македония“, парк „Бачиново“, където е предвидена обиколка на езерото и ще се върнат обратно по същия маршрут, с крайна цел площад „Георги Измирлиев“ № 1.За най-добре представилите се участници са предвидени и награди. Регистрацията за участие в маратона ще бъде в събота от 8:45 часа до 9:45 часа пред зала „22 септември“. ", "date": "2017.05.19", "title": " Маратон по бягане събира атлети от цялата страна в Благоевград"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb/", "text": "Министърът на туризма Николина Ангелкова и кметът на Община Варна обсъдиха предприетите мерки за гарантиране на нормалното протичане на летния сезон в региона.Двамата коментираха и възможностите на Варна за развитие на културно-историческия и балнео- и СПА туризма. Николина Ангелкова посочи, че на територията на общината успешно могат да се комбинират няколко вида туризъм. Тя коментира още, че през 2016 г. в цялата област са пренощували над 1,1 млн. лица, което в сравнение с 2015 г. е ръст от 21,3%.Иван Портних съобщи на министъра, че общината е предприела необходимите действия, за да се осигурят задължителните дейности като осигуряване на спасителни постове, медицинско обслужване и почистване на плажовете, които имат посетители, но са останали без стопани.", "date": "2017.05.19", "title": " Министърът на туризма Николина Ангелкова и кметът на Община Варна обсъдиха предприетите мерки за гарантиране на нормалното протичане на летния сезон в региона"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%b3%d1%80%d0%b0%d0%b1%d0%b8%d1%82%d0%b5%d0%bb/", "text": "Апел за съдействие за издирването на опасен грабител отправи полицията във Варна. На 29 януари около 23,40 ч мъж на около 20-25 г., висок около 180 см с червена маска на лицето е нахлул в магазин за хранителни стоки, насочил е оръжие към продавача и е прибрал оборота от 150 лв.По случая е образувано досъдебно производство. Въпреки множеството оперативно-издирвателни дейности обаче до момента самоличността на грабителя не е установена.Затова ОДМВР-Варна разпространи запис от охранителните камери в обекта, запечатали нападението и призова всеки, който разпознае обирджията или разполага с информация в помощ на разследването, да сигнализира на тел. 112, 052/615166 или в най-близкото поделение на МВР.Анонимността е гарантирана, декларираха от пресцентъра на полицията.Запис, заснет от камера в магазина, може да видите .", "date": "2017.05.19", "title": " Полицията издирва въоръжен грабител"}
{"url": "https://trud.bg/%d1%84%d0%b8%d0%bd%d0%b0%d0%bb%d1%8a%d1%82-%d0%bd%d0%b0-%d0%b5%d0%b2%d1%80%d0%be%d0%bb%d0%b8%d0%b3%d0%b0-%d0%bd%d0%b0-%d0%b6%d0%b8%d0%b2%d0%be-%d0%bf%d0%be-mtel-sport-2/", "text": "Mtel Sport 2 ще следи в реално време заключителните двубои от най-силния турнир по баскетбол на Стария континент – . Олимпиакос, ЦСКА Москва, Реал Мадрид и Фенербахче достигнаха до Финалната четворка в Истанбул и всеки от тях има амбиции да грабне титлата. Събота ще бъде ден за почивка след петъчните полуфинали, а в неделя ще бъдат разпределени медалите в надпреварата. Решителната вечер стартира в 18:00 часа с мача за 3-4-то място, а началото на големия финал ще бъде дадено точно в 21:00 часа. Преди, по време и след двубоите ще има специално студио с гост-анализатори.В събота от 20:00 часа Mtel Sport 1 ще излъчи документалния филм „Христо Стоичков”, посветен на легендата на българския футбол. Филмът е част от поредицата на Barça TV, която отдава заслуженото на най-добрите футболисти в историята на клуба. Феновете на Стоичков ще видят любопитни моменти, свързани с кариерата на звездата в Барселона, попадането му в каталунския „дрийм тийм” и спечелването на Златната топка.Голям финал в неделя ще има и в Рим, където най-силните в тениса спорят за титлата в Internazionali BNL d’Italia. Шампионският сблъсък ще бъде в 17:00 часа и ще бъде излъчен на живо по Mtel Sport 1. На същия канал ден по-рано ще бъдат предавани и двата полуфинала – първият сблъсък е с начало 15:30 часа, а вторият ще започне в 21:00 часа. Испанецът Рафаел Надал, който е фаворит номер 1 и тук, продължава с победния си ход, като от големите му съперници само Новак Джокович „оцеля” преди четвъртфиналите.През уикенда предстои кръг номер 4 от надпреварата в MotoGP, който може да се проследи директно по Mtel Sport 2. Поредна спирка за „кервана” на две колела ще бъде пистата Льо Ман във Франция. След първите три кръга лидер е легендата Валентино Роси, който има две втори и едно трето място до момента. Втори е съотборникът на Роси в Yamaha Маверик Винялес, а третата позиция се заема от неговият сънародник Марк Маркес, който се състезава за Honda.В събота феновете на MotoGP ще могат да видят третата тренировка от 10:45 часа и квалификацията, чието начало е 13:30 часа. Стартът на самото състезание ще бъде даден в неделя от 11:50 часа, а загрявката преди това започва в 10:40 часа и също ще се излъчва на живо по Mtel Sport 2.", "date": "2017.05.19", "title": " Финалът на Евролига на живо по Mtel Sport 2"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b5%d0%b4%d0%b8%d0%bd%d0%b8%d1%8f%d1%82-%d0%be%d1%82-%d0%ba%d0%be%d0%b8%d1%82%d0%be/", "text": "При специализирана полицейска операция, проведена съвместно със служители на Дирекция „Вътрешна сигурност“ и Областна дирекция на МВР – В. Търново вчера са задържани двама мъже на 34 и 46 години от Елена, единият от които служител на Районното управление в балканското градче.В хода на проведената операция са събрани данни относно извършваната от двамата нерегламентирана дейност със акцизни стоки без бандерол. Срещу полицейския служител е започнато и дисциплинарно производство. Работата по документиране на случая продължава под ръководството на Районна прокуратура – Елена.", "date": "2017.05.19", "title": " Задържаха двама мъже, единият от които полицай, за търговия с акцизни стоки без бандерол"}
{"url": "https://trud.bg/%d0%be%d0%bf%d0%b0%d1%81%d0%bd%d0%b0-%d0%b2%d1%8a%d0%b7%d0%b4%d1%83%d1%88%d0%bd%d0%b0-%d0%bc%d0%b0%d0%bd%d0%b5%d0%b2%d1%80%d0%b0-%d0%b4%d0%be%d0%b2%d0%b5%d0%b4%d0%b5-%d0%b4%d0%be-%d0%bd%d0%b0%d0%bf/", "text": "Американски военен самолет WC-135, следящ за признаци на радиация в международното въздушно пространство над Източнокитайско море, е бил пресечен от два китайски изтребителя Су-30, съобщи Си Ен Ен.По думи на екипажа на американския самолет, цитирани от Си Ен Ен, изтребителите са предприели опасни маневри, като единият се е приближил на около 45 м, а другият е летял непосредствено над американския самолет. Тези действия са описани като „непрофесионални“ от представители на американските военновъздушни сили.Случаят се разследва от американска страна, като е бил отнесен към Китай по съответния дипломатически и военен път, допълват от ВВС на САЩ.За американският WC-135 не е прецедент да патрулира в Североизточна Азия. В миналото е използван да събира информация за севернокорейски ядрени опити.Сходни инциденти не са честа практика, въпреки че през февруари е установен аналогичен случай. За периода 2015-2016 са документирани само два, случили се през 2016. ", "date": "2017.05.19", "title": " Опасна въздушна маневра доведе до напрежение между САЩ и Китай\t\t\t"}
{"url": "https://trud.bg/%d1%85%d0%b0%d0%ba%d0%b5%d1%80%d0%b8-%d1%81%d0%b0-%d0%bf%d1%80%d0%be%d0%b1%d0%b8%d0%bb%d0%b8-%d1%81%d0%b8%d1%81%d1%82%d0%b5%d0%bc%d0%b8-%d0%bd%d0%b0-%d0%bc%d0%b8%d1%82%d0%bd%d0%b8%d1%86%d0%b8%d1%82/", "text": "Специализираната прокуратура и ГДБОП разследват международна организирана престъпна група, занимаваща се с контрабанда на стоки, без знанието и разрешението на митниците, както и ползването на компютърни системи за извършване на промени, изтриване, добавяне или унищожаване на компютърни програми, съобщиха от държавното обвинение.Установено е до момента, че хакери са създали зловреден софтуер, който чрез въвеждането му в компютърни информационни системи на Агенция Митници осигурява отдалечен достъп до митническите информационни системи. По този начин се приключват различни митнически режими без реално да има движение на стоки. Приключвани са транзити без съответните товарни автомобили да са се явили в митнически пунктове, без реално да осъществено пренасяне на стоки през границите и без да е извършен какъвто и да е контрол.Действията се извършват едновременно на територията на градовете София, Добрич, Варна, Драгоман и Калотина.До момента по реда на ЗМВР са задържани 23 лица, извършват се претърсвания и изземвания в домове, офиси на фирми и служебни помещения в сградата на Агенция „Митници“ в столицата.Сред задържаните лица са хакери, представители на търговци, бивши и настоящи митнически инспектори.", "date": "2017.05.19", "title": " Хакери са пробили системи на митниците\t\t\t"}
{"url": "https://trud.bg/%d1%88%d0%b2%d0%b5%d1%86%d0%b8%d1%8f-%d0%bf%d1%80%d0%b5%d1%83%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be/", "text": "Главният прокурор на Швеция Мариан Ню реши да прекрати 7-годишния казус по обвиненията в изнасилване срещу Джулиан Асанж, съобщава „Гардиън“.По думите на Ню причината за това е липсата на съдействие от страна на Еквадор.Основателят на Уикилийкс, заплашен от екстрадация в Швеция заради обвиненията, се укрива в посолството на Еквадор в Лондон през 2012 г. Сега след края на разследването той условно може да напусне пределите на посолството.В такъв случай обаче обаче английските власти ще задържат Асанж, защото има друго издадено съдебно постановление по негов адрес за по-дребно нарушение, коментира „Гардиън“. Също така решението на шведския прокурор трябва да бъде одобрено от английския съд.По тази причина Асанж, представляван от адвокатите си, отказва да напусне еквадорското посолство от опасения за възможна екстрадация в САЩ, където ще бъде съден за изтичането на хиляди секретни и дипломатически документи в интернет.В тази връзка американският министър на правосъдието Джеф Сешънс е изразил мнение, че арестуването на Асанж е „приоритет“. Официално в САЩ все още не са повдигнати обвинения, но се предполага, че те са в процес на изготвяне. ", "date": "2017.05.19", "title": " Швеция преустановява разследването по обвиненията в изнасилване срещу Джулиан Асанж"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b2%d1%8a%d1%80%d0%bd%d0%b0%d1%85%d0%b0-%d0%bf%d0%be%d1%80%d1%82%d0%bc%d0%be%d0%bd%d0%b5-%d1%81-3000-%d0%bb%d0%b2-%d0%bd%d0%b0-%d0%bc%d0%bb%d0%b0%d0%b4/", "text": "Ученици върнаха портмоне с 3000 лв. на млада жена в Кърждали, съобщиха от МВР.Децата били на екскурзия в Златоград и вчера следобед, докато се разхождали в парка, попаднали на портмоне с 3 000 лева и документи за самоличност. Веднага съобщили на учителката си – ръководител на групата и заедно отишли в полицията.Служителите на реда действали незабавно, открили собственичката и й съобщили хубавата новина. Пристигналата 23годишна жена, която се грижела за двете си невръстни деца, не намирала думи, с които да изрази радостта си. За проявената доброта и честност, тя им благодарила сърдечно.", "date": "2017.05.19", "title": " Ученици върнаха портмоне с 3000 лв. на млада майка в Кърджали"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-2-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b8-1000-%d0%bb/", "text": "Две години затвор и 1000 лева глоба поиска бургаската окръжна прокуратура за  Петър Низамов – Перата. Обвинението е повдигнато в хода на  възобновеното дело днес срещу прочутия ловец на бежанци.  Така държавното обвинение обжалва оправдателната присъда на районните съдии.Прокурорът Красимира Кателиева обяви, че  присъдата не е правилна. Тя бе категорична, че по делото са налични доказателства, че подсъдимият Низамов е извършител на престъпленията, за които е обвинен. „Затова ще настояваме тази оправдателна присъда да бъде отменена“, каза Кателиева.Обвинението не представи нови доказателства, но поиска отново да бъдат издирени и разпитани тримата афганистанци. Съдът обаче прецени, че посочените от мъжете лични данни може и да не са верни и издирването може да посочи само адреса им.Низамов припомни, че Районният съд е преценил, че не е важно кой е връзвал хората, а че не е имало умисъл. „Прокуратурата ще поддържа обвинението, защото тя е субординирана. Всичко идва отгоре. Самото дело тръгна отгоре, от Цацаров. Така е нормално и прокуратурата да го поддържа докрай“, заяви  Перата.", "date": "2017.05.19", "title": " Прокуратурата иска 2 години затвор и 1000 лева глоба за Перата\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b0%d0%bf%d0%b0%d1%88-%d0%be%d0%b3%d1%80%d0%b0%d0%b1%d0%b8%d0%bb-%d0%bc%d0%be%d0%bc%d0%b8%d1%87%d0%b5-%d1%81-%d0%bd%d0%be%d0%b6/", "text": "Полицията в Монтана започна издирване на нагъл обирджия, нападнал с нож и ограбил на улицата 15 годишно момиче. Грабежът е станал в петък  около 15 минути след полунощ на кръстовището на улиците „Св. Св. Кирил и Методий“ и  „Васил Левски“ в областния град.15-годишната Габриела И. била пресрещната от непознат, на възраст между 20 и 30 години. Той я заплашил с нож и взел от нея 10 лева и мобилен телефон „Huawei P 8 Light“. Сигналът за грабежа е бил подаден към 4 часа от майката на детето. Местопроизшествието е посетено от дежурна оперативна група на РУ Монтана.По случая е образувано досъдебно производство. Най-вероятно криминалистите заедно с Детска педагогическа стая ще изяснят и как непълнолетно момиче се е озовало само посред нощ  на тъмните улици.", "date": "2017.05.19", "title": " Издирват апаш, ограбил момиче с нож"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2%d1%8f%d1%80%d0%b2%d0%b0%d0%bc%d0%b5-%d0%b2-%d0%b4%d0%be%d0%b1%d1%80%d0%be%d1%82%d0%be-%d0%b3%d1%80%d0%b0%d0%b4%d0%b5/", "text": "Във взривеното шуменско село Хитрино започна строежът на 11 нови домове на мястото на изпепелени и срутени. Почти 5 месеца и половина след адската трагедия на 10 декември, в петък с молитва на райнния мюфтия Месут Мехмедов и Варненския и Великопреславски митрополит Йоан беше даден старт на новото начало. Премиерът Бойко Борисов, който е и почетен гражданин на Хитрино, лично дойде да види какво е свършено до момента. „Оптимист съм. Тези, които имат жертви, плачат, но поне виждат, че ще получат имотите си. Ако имаше начин да върнем жертвите – цена няма, щяхме да я платим“, откровен беше министър-председателят.Той присъства на първата копка на нов дом на Шенай Хюсеин, която загуби съпруг и син изпод отломките на взривената къща и я успокояваше, когато сълзите й рукнаха. Утешава и 23-годишната Рейхане Рагуб. Момичето и неговата 12-годишна сестра останаха без родители и къща след трагедията. Партия ГЕРБ поема строителството на дома на двете осиротели деца. Изграждането на останалите 10 къщи ще бъде дарение от фирми, членове на Камарата на строителите, които още в петък започнаха работа.„Поехме ангажимент в студена декемврийска утрин, а сега първата копка бележи началото на същинското строителство. Помагат сериозни компании, които държат на думата си, искам да ги поздравя за благородния жест“, каза шефът на Камарата инж.Николай Станков. Обеща, че до края на годината пострадалите семейства ще имат отново свои домове и ще възстановят нормалния си живот. Станков благодари и на колегите си от Камарите на архитектите и на инженерите в инвестиционното проектиране, които помогнали безвъзмездно.До 20 дни започва изграждането на още 14 къщи с отпуснатите от държавата средства за социални нужди /общо 5 млн.лв. б.а/, каза кметът на Хитрино Нуридин Исмаил. Вече са сключени договори с фирми, които правят ремонти по покривите на засегнатите домове, отремонтирани са 7-8 покрива, одобрени са още 45 къщи за възстановяване, каза градоначалникът. „Оттук нататък ще се случват видими промени в Хитрино, досега бяха административните и на хартия“, каза Исмаил. Той обеща на премиера Борисов, че кметското ръководство и обществения съвет ще положи всички услия след 1 г. и половина Хитрино да бъде за пример и „да бъде кукла, както вие си пожелахте“.Вече са внесени всички проекти /за ремонт на улици, осветление, водопроводи, сградите на младежкия дом, здравната служба и други б.а./ за финансиране от ЕС за 20 млн.лв. и се очаква тяхното разглеждане. До няколко месеца ще бъдат одобрени и ще бъдат възложени на строители. „Догодина в късната есен Хитрино ще има съвсем друг вид. Бъдете спокоен г-н Борисов. Целта ни е да бъдем пример как се излиза от една тежка ституация“, каза кметът Исмаил.Премиерът изрази надежда, че кметът на Хитрино и обществения съвет ще покажат прозрачно пред обществото къде е отишъл всеки лев и тези от даренията, събрани от цяла България. „Природните бедствия няма да спрат и когато има нужда обществото да се консолидира и да помогне на пострадалите, където и да са те, нека да имаме това като модел и пример как да се действа“, каза той.Борисов благодари специално на владиката и мюфтията за отправените топли думи към насъбралите се християни и мюсюлмани. „Мисля, че в България етническата толерантност, това да можем да живеем мюсюлмани и християни заедно, да се обичаме, уважаваме, да строим, е единственото правилно и добро нещо“, каза премиерът.Борисов обеща помощ и на малкия бизнес, на фирмаджиите, които не са имали застраховки, а са загубили магазини и заведения. „Ще намерим начин, освен с дарения, с друго не може. Няма законов начин, ще намерим дарители“, обеща той на потърпевшите. Помолен да коментира държавнически теми опонира – „това е държавата, жълтите павета не са държавата, това са хората, местата, където владика и мюфтия са заедно“. Рейхане: Не мога да се зарадвам„Не мога да се зарадвам, защото загубих най-ценното – родителите си. Хубаво е, че ще ни построят къща и аз ще се върна да живея тук, защото със сестра ми имаме прекрасни спомени“, каза пред „Труд“ Рейхане минути след като беше направена първа копка на новия им дом, който ще бъде изграден от ГЕРБ. След трагедията Рейхане е била дълго в болница, по лицето й още стоят белези от изгаряния. Предстои и нова операция на очите, защото не вижда добре. „От къщата ни нищо не остана, само аз и синът ми“, плачеше и в петък Шенай. „Харесва ми проектът, но и нашата къща не беше лоша. Налага се да започнем отново със златното момче, което единствено ми остана“, откровена е майката.По-късно Бойко Борисов инспектира строителството на спортна зала „Арена Шумен“.", "date": "2017.05.19", "title": " Бойко Борисов в Хитрино: Вярваме в доброто, градежа и просперитета на България"}
{"url": "https://trud.bg/%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b0%d1%82%d0%b0-%d0%bf%d0%b0%d0%bb%d0%b0%d1%82%d0%b0-%d1%81%d1%82%d0%b0%d0%b2%d0%b0-%d0%bc%d1%83%d0%b7%d0%b5%d0%b9/", "text": "Телефонната палата в София ще бъде дом на уникални експонати и колекции в областта на изкуството и световното културно-историческо наследство. Това обявиха от „НГ Проперти“ ЕАД, която е новият собственик на сградата. От там уточняват, че придобиването й е продължение на дългогодишните интереси и инвестиции на г-н Васил Божков в посока запазването и популяризирането на културно-историческото наследство на България. В момента екип от експерти от знакови световни музеи и архитектурни студиа подготвят проекти за интериорното оформяне на сградата.", "date": "2017.05.19", "title": " Телефонната палата става музей"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d0%bb%d0%ba%d0%b8-%d0%bf%d0%b0%d1%80%d1%82%d0%b8%d0%b8-%d1%81%d0%b5-%d0%bb%d0%b5%d0%bf%d1%8f%d1%82-%d0%ba%d0%b0%d1%82%d0%be-%d0%ba/", "text": "„Когато се създават междуличностни конфликти между висши представители на съда, прокуратурата, следствието и като кърлежи се прилепят към тях малки политически партии и фракции, нищо добро не може да очаква съдебната система“, заяви премиерът Бойко Борисов в Шумен.„Казах и на г-н Панов по-рано днес, че по всички теми на съдебната система може да се разчита на мен, но да не се обслужват политически партии. Аз съм оптимист. Ще намерим най-доброто решение и реформата в съдебната система няма да бъде просто дума, защото хората искат бърз процес и справедливост. Ако въпреки различията си гледаме напред в една посока, ще имаме добри резултати“, каза още Борисов.На въпрос дали на срещата са обсъждали срещата между Сотир Цацаров и Сашо Дончев, Борисов отговори, че е по-притеснен от срещите на омбудсмана Мая Манолова и на шоумена Слави Трифонов с Корнелия Нинова. Премиерът припомни концерта на „Шоуто на Слави“ на Орлов мост, който по думите му е предизвикал тежки негативни настроения срещу ГЕРБ преди парламентарните избори.„И госпожа Нинова после говори за парарелна държава – ето това е параралена държава“, посочи Борисов. Що мен никой не ме покани през това време в ЦУМ на среща, щях да се почувствам поласкан, попита шеговито премиерът.Довчера за Патриотите госпожа Нинова, с цялото ми уважение към нея, казваше, че са им единствен възможен партньор, припомни Борисов по повод позицията на лидера на БСП относно скандалите с нацистки поздрави на снимки на представители на „Обединени патриоти“.Той обяви за напълно неприемливо шегуването с концентрационни лагери и нацистка идеология. „Същото обаче важи и за тези, които се шегуваха с лагерите в Белене, в Скравена и с милионите жертви на Сталин“, допълни Борисов.", "date": "2017.05.19", "title": " Премиерът: Малки партии се лепят като кърлежи към конфликтите в съдебната система\t\t\t"}
{"url": "https://trud.bg/%d0%bf%d1%80%d0%be%d1%86%d0%b5%d1%81%d1%8a%d1%82-%d1%81%d1%80%d0%b5%d1%89%d1%83-%d0%b0%d0%bd%d0%b8%d1%82%d0%b0-%d0%bc%d0%b5%d0%b9%d0%b7%d0%b5%d1%80-%d1%82%d1%80%d1%8a%d0%b3%d0%bd%d0%b0-%d0%be%d1%82/", "text": "Процесът срещу Анита Желева-Мейзер, обвинена за причиняване по непредпазливост на смъртта на съпруга си Николай Димов и предлагане на подкуп на полицай тръгна от нулата във Варненския окръжен съд.В края на миналата година 52-годишната участничка в конкурси за красота бе осъдена от друг състав на същия съд на 3 г. затвор. Преди месец обаче апелативните съдии върнаха делото за ново разглеждане заради съществени процесуални нарушения.Сега защитата на Мейзер ще се бори за отпадане на обвинението в предлагане на подкуп, а майката на удушения със свински опашки културист Николай отправи граждански иск към снаха си в размер на 300 000 лв. Тя бе конституирана и като частен обвинител. Адвокатите й настояха за отвод на прокурора Виолета Радева с мотива, че не е взела предвид данни, които сочат, че Николай е убит умишлено. Поискаха и връщане на делото в досъдебна фаза. Съдът обаче не уважи двете молби.„Очаквам справедливост. Надявам се да бъда разбрана и да обясня всичко, както е“, заяви подсъдимата преди началото на заседанието. Магистратите обаче отказаха и нейната молба да бъде пусната под домашен арест. Мейзер се връща зад решетките в Сливен до 11 юли, когато в съда ще бъдат призовани свидетели и вещи лица по делото.", "date": "2017.05.19", "title": " Процесът срещу Анита Мейзер тръгна от нулата\t\t\t"}
{"url": "https://trud.bg/%d0%b1%d1%83%d0%bd%d1%82-%d0%b7%d0%b0-%d0%bf%d0%b0%d1%80%d0%b8-%d0%b2%d1%8a%d0%b2-%d0%b2%d0%b5%d1%80%d0%b5%d1%8f/", "text": "Старши треньорът на „Верея“ Александър Томаш ще заложи на резерви и юноши в реванша с „Пирин“ от баражите за Лига Европа в Първа професионална лига. Причината е, че голяма част от титулярите отказват да играят срещу „орлетата“, тъй като не са взимали заплати от 4 месеца. Футболистите не желаят и да тренират, докато шефът на тима Галин Михайлов не се разплати. Първият двубой между „Верея“ и „Пирин“ завърши 1:1.", "date": "2017.05.19", "title": " Бунт за пари във „Верея“\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d1%89%d0%b5-%d0%bf%d0%be%d0%bc%d0%b0%d0%b3%d0%b0%d1%82-%d0%b7%d0%b0-%d0%ba%d0%bb%d1%8e%d1%87%d0%be%d0%b2%d0%b8-%d0%bf%d1%80%d0%be%d0%b5%d0%ba%d1%82%d0%b8-%d0%b2%d1%8a/", "text": "Учени ще помагат на община Варна за разработка на ключови за града проекти. Това стана ясно, след като кметът на града Иван Портних и председателят на БАН акад. Юлиан Ревалски подписаха меморандум за сътрудничество между общината и академията. „Много са примерите за добрата ни съвместна дейност – по проектирането на охранителните канали в Аспарухово и на Рибарското селище, което предстои да бъде изградено в района.Споразумението ще допринесе и за развитието на Варна като Град на знанието“, обяви кметът. „Тук са разположени четири изключително важни звена на БАН – Центърът по хидро и аеродинамика, Институтът по метеорология и хидрология, Институтът по рибни ресурси, Институтът по океанология. Искаме да покажем на цяла България, че БАН гледа на регионите със специално внимание.Сигурен съм, че сътрудничеството с Варна ще бъде от голяма полза и за нас, защото науката и изследванията са двустранен процес – това, което идва от практиката мотивира нови изследвания“, отбеляза акад. Ревалски.След церемонията той връчи грамоти на ученици от НХГНИ „Константин Преславски“, спечелили първа награда в сесията на Ученическия институт на БАН с проекта си „Женската ченгенска носия като културен знак“.", "date": "2017.05.19", "title": " Учени ще помагат за ключови проекти във Варна"}
{"url": "https://trud.bg/%d1%86%d1%81%d0%ba%d0%b0-%d1%89%d1%83%d1%80%d0%bc%d1%83%d0%b2%d0%b0-%d1%80%d0%b0%d0%b7%d0%b3%d1%80%d0%b0%d0%b4-%d1%81-%d0%bf%d1%81%d0%b8%d1%85%d0%be%d0%b0%d1%82%d0%b0%d0%ba%d0%b0/", "text": " Психоатаки прехвърчат часове преди дербито „Лудогорец“ – ЦСКА. Старши треньорът на „червените“ Стамен Белчев изрази своята увереност в крайния успех в Разград, въпреки че столичният тим все още няма победа за първенство срещу своя съперник. „Искаме да победим – обясни Белчев преди двубоя тази вечер – Излизаме за успех, това е ясно. Казах на момчетата – това са най-хубавите мачове за сезона. Трябва да бъдем максимално концентрирани. Уверен съм, че този път нещата ще ни се получат. Ние ще празнуваме след последния съдийски сигнал“. „Армейците“ се намират в серия от 7 мача без поражение, а последната загуба дойде именно от „Лудогорец“ при 0:2 на „Армията“ на 1 април. Поражението тогава доведе до серия от дискусии относно истинността на попаденията на гостите. Един от опитните футболисти на столичния тим, бранителят Станислав Манолев, също изрази увереност в крайния успех. Бившият играч на ПСВ „Айндховен“ и „Фулъм“ дори прогнозира победа с 2:0. Доброто настроение в лагера на „червените“ бе леко помрачено от новината, че Петър Жеков е бил приет по спешност в болница. По последни информации легендата на тима е в стабилно състояние и няма опасност за живота му. В Разград цари еуфория, защото „зелените“ ще получат своята шеста титла. За празненствата са ангажирани изпълнителите Лео, Рафи, Играта, Спенс и Крисия.", "date": "2017.05.19", "title": " ЦСКА щурмува Разград с психоатака"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%bc%d0%b0%d1%80%d0%b8%d1%83%d1%81-%d0%ba%d1%83%d1%80%d0%ba%d0%b8%d0%bd%d1%81%d0%ba%d0%b8-%d0%b7%d0%b0%d0%ba%d1%80%d0%b8%d0%b2%d0%b0-%d0%bd%d0%b0/", "text": "Няколкократният носител на престижната награда „Икар“ Мариус Куркински ще представи моноспектакъла „Черното пиле“ пред публиката на Благоевград в последната вечер на юбилейното V издание на театралния фестивал „Тара-ра-бумбия. Постановката на ПК“Ажур Пико“ по Николай Хайтов, ще бъде играна от  21:00 часа на Голяма сцена на ДТ „Никола Вапцаров“, с която ще постави финал на  тазгодишното издание на „Тара-ра-бумбия“.В „Черното пиле“ Мариус Куркински включва три разказа на Хайтов – „Мерак“, „Пазачът на овесената нива“ и „Черното пиле“. Ето какво споделя актьорът за постановката: „Хора, които живеят трудно, страдат, понякога изпадат в грехове, но винаги търсят разкаяние и никога не пропускат великите мигове на радост и любов. В разказите на Хайтов душата на българина е чиста и неопетнена, там хората не са нагазили в никакви отношения с комерсиалното, в същото време страдат от живота, но не се жалват, а го преборват“.Мариус Куркински е творец, талант, човек,  чиито успех трудно може да се нарече „кариера“. Талантът му е по-силен и пробивен от обикновената амбиция, а животът му все повече се затваря само и единствено в работата: до степен, в която самият той твърди, че „иска да се превърне в театър“. Той е гений, любимец на цял български народ с много представления, спектакли и моноспектакли.Интересът към Мариус Куркински е огромен и от няколко дни билетите за моноспектакъла са разпродадени. Освен „Черното пиле“, тази вечер от 18:00 часа ще бъде изиграна и постановката „Вампир“ на ДТ „Никола Вапцаров“. Спектакълът е дело на Маргарита Мачева. Светът в пиесата „Вампир” е изграден от строги закони, поставени  преди чувствата, желанията и личния избор. Тяхното прекрачване тласка към пропаст. Невъзможността на човека да реализира стремленията и страстите си, го води към саморазрушение и смърт. Тази смърт не е само телесна – когато свободата е отнета и духът може да бъде пречупен. Това е пиеса за ирационалността на влеченията; за смелостта да бъдеш различен; за поривите вътре в човека и за борбата за оцеляване в един свят, в който тези пориви са забранени.Днес от 15:00 часа ще бъде представен и модул „Памет“ на театралния фестивал „Тара-ра-бумбия“ . Една своеобразна среща между публиката с театъра на Стоян Камбарев- Спомен и живот- Никога смърт….Среща разговор с водещ Кремена Димитрова. Мястото е Камерна зала на Драматичен театър „Никола Вапцаров“.В продължение на девет вечери жителите и гостите на Благоевград се докосваха до магията и тайнствеността на театъра. Видяха представления и спектакли, някои от които бяха премиерни за България. По време на фестивала, на сцените в ДТ „Никола Вапцаров“ бяха представени представления, каращи хората да настръхват, някои от които „Физика на тъгата“ от Георги Господинов, „Иванов“ от А.П.Чехов, „Животът е прекрасен“ по „Самоубиецът“ и други произведения на Николай Ердман.  В предпоследната, осма вечер на „Тара-ра-бумбия“ зрителите видяха Ибсеновите герои от „Хеда Габлер“. Пиесата бе представена от Хасковския театър ДКТ „Иван Димов“. „Хеда Габлер” постави добрите стари теми за културата и вдъхновението, за любовта и смъртта. Образът на главната героиня  е определян като „женския” Хамлет. В образите на Ибсеновите герои в „Хеда Габлер“ зрителите на „Тара-ра-бумбия“ успяха да видят Ина Добрева, Ивайло Драгиев, Благой Бойчев, Биляна Георгиева и Васил Читанов.  След края на пиесата, публиката се пренесе пред Камерна сцена и една „Тотална щета“, дело на творците от Театрална група „Метеор“ и ДНК-пространство за съвременен танц и пърформанс  Спектакълът не се занимава с проблеми. Той показа на зрителите едно  изследване на  естествените явления – живот, любов, красота, смърт и причините да ги превръщаме в проблеми. Инструментът, с чиято помощ се провежда изследването, е тялото. Използвани са всички функции, които то притежава – да произвежда движение, звук и енергия в количества, които рядко се срещат на театралната сцена. ", "date": "2017.05.19", "title": " Големият Мариус Куркински закрива на театралния фестивал „Тара-ра-бумбия“ с „Черното пиле“"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b8-%d0%b4%d0%b8%d1%80%d0%b5%d0%ba%d1%86%d0%b8%d1%8f-%d0%bd%d0%b0%d1%86%d0%b8%d0%be/", "text": "Община Благоевград и Дирекция „Национален парк Рила“ организират Ден на отворените врати по повод Международния  ден на биологичното разнообразие. Събитието ще се проведе на 22 май 2017г./ понеделник/ от 10.00 до 17.00 часа в Културно- информационен център на Община Благоевград. Мотото на инициативата е „Биологично разнообразие и устойчив туризъм“. По темата, експерти в парковата дирекция ще популяризират с презентации и беседи биологичното разнообразие в най- големия Национален парк в България и възможностите за развитие на устойчив туризъм в региона. Празникът се чества от 1993 г., когато влиза в сила Конвенцията за биологичното разнообразие.Екипът на парк „Рила“ непрекъснато организира прояви, с които да да изгради в младите хора любов към природата и отношение към заобикалящата флора и фауна.Национален парк “Рила” e разположен на 100 км. южно от София, в централните и най-високи части на Рила планина. В него се опазват: саморегулиращи се екосистеми, които притежават значително биологично разнообразие, съобщества и местообитания на редки и застрашени видове,исторически паметници със световно значение за науката и културата. Оттук извират едни от най-пълноводните и дълги реки на Балканския полуостров. Името Рила произхожда от тракийското “роула”, което означава “много вода”.", "date": "2017.05.19", "title": " Община Благоевград и Дирекция „Национален парк Рила“  популяризират биологичното разнообразие с Ден на отворените врати"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d0%b3/", "text": "Четири години ще лежи в затвора рецидивист, ограбил пенсионерка в Благоевград.Васил Борисов бил безработен и многократно осъждан, като на 27.12.2012 г. бил освободен, след изтърпяване на наказание „лишаване от свобода“ за кражба.Сутринта на 8 април 2012 година 83-годишната И. Иванова получила пенсия, сложила парите в найлонова торбичка заедно с личната си карта и връзка ключове. От пощенската станция до дома й на ул. „Синчец“ в Благоевград се придвижила пеша, без да забележи, че някой върви след нея.Тези действия на възрастната жена били проследени от рецидивиста Борисов, който я последвал с намерение да отнеме получената от нея пенсия. На площадката на втория жилищен етаж на блока той, неочаквано за пострадалата, посегнал към торбичката й. Оказаната от Иванова съпротива бързо приключила, поради физическото превъзходство на грабителя. С рязко дърпане той успял да изтръгне найлоновата чанта от ръцете на жената, след което избягал. Изплашената пенсионерка започнала да вика на висок глас за помощ и се запътила към изхода на блока.При напускане на входа, Борисов бил забелязан от няколко свидетели. Те запомнили характерните особености на телосложението и лицето на осъдения, дрехите, с които бил облечен и найлоновата торбичка, която носел.Пристигналият на място разузнавач в сектор „Криминални престъпления“ при РУ на МВР Благоевград установил наличието на охранителни камери на два търговски обекта в близост. Той извършил преглед на записите, по които разпознал извършителя на грабежа.В хода на разследването, в условията на неотложност, било извършено претърсване и изземване в жилището, обитавано от Борисов. Същият бил по категоричен начин разпознат и от свидетелите.За извършеното престъпление Борисов е осъден на четири години „лишаване от свобода“. Присъдата е влязла в сила.", "date": "2017.05.19", "title": " Четири години затвор за рецидивист, ограбил пенсионерка"}
{"url": "https://trud.bg/%d1%81%d1%82%d1%80%d1%83%d0%bc%d0%b0-%d0%b8-%d0%b2%d1%82%d0%be%d1%80%d0%b0-%d0%ba%d0%b0%d0%b1%d0%b8%d0%bd%d0%ba%d0%b0-%d0%b2-%d0%b1%d0%b0%d0%bd%d1%81%d0%ba%d0%be-%d0%bf%d1%80%d0%b8%d0%be%d1%80/", "text": "Завършването на АМ“Струма“ и изграждането на втора кабинка в Банско са основните приоритети по които ще работи групата депутати на ГЕРБ от Пиринско. Те вече са поискали от регионалния министър справка за сроковете на изпълнение на участъците на АМ“Струма“за тунела и Кресненското дефиле.С упортист и екипна работа ще действаме да има и втора кабинка на Банско, декларираха депутатите, един от които Александър Мацурев е от Банско.„Ние не се плашим нито еколози, нито от псевдопротестиращи за реализацията на приоритетите за региона и за работата ни като народни представители“,каза пък най-младия от групата Стефан Апостолов. Точно месец от началото на работата им в парламента, депутатите от ГЕРБ в Благоевградско дадоха първата си пресконференция.Областният координатор на ГЕРБ Даниела Савеклиева, Стефан Апостолов от Симитли, Александър Мацурев от Банско и Георги Динев от Петрич заявиха още, че приоритет ще бъдат и приемните и срещите с гражданите. Най-младият депутат от ГЕРБ Стефан Апостолов каза,че се чувства част от един силен отбор.„Като юмрук сме обединени и се надявам, че ще осъществим всичко онова, което сме обещали пред избирателите си.” За Апостолов групата е сплав от младост и опит, защото имат добър капитан в лицето на Даниела Савеклиева.Той вече дари първата си заплата за инвитро процедура на една нуждаеща се майка от община Симитли. Пиринската група депутати представиха и комисиите, в които членуват. Оказа се,че те имат представители във всички, така че ще решават проблеми и ще търсят решения за развитието на региона..Александър Мацурев от Банско обяви, че депутатите са обединени около изграждането на втората кабинка в Банско ,както и за развитието на курортния град, така и на целия регион.", "date": "2017.05.19", "title": " „Струма“ и втора кабинка в Банско-приоритет за пиринските депутати от ГЕРБ"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5/", "text": "Катастрофа с три автомобила затруднява движението по пътя В. Търново – Варна, в района на великотърновското село Шереметя. Сигнал за произшествието в полицията е получен в 15,40 ч., съобщават от пресцентъра на търновската полиция.По първоначална информация пострадали няма. Към мястото пътуват екипи на Пътна полиция. От Областната дирекция на МВР – В. Търново апелират към гражданите, пътуващи в тази посока да преминават през мястото на инцидента с повишено внимание.", "date": "2017.05.19", "title": " Верижна катастрофа затруднява движението по пътя Велико Търново – Варна в района на Шереметя"}
{"url": "https://trud.bg/%d1%81%d0%b2%d1%8a%d1%80%d0%b7%d0%b0%d0%bd%d0%b0-%d1%81-%d0%bc%d0%b0%d1%80%d0%b5%d1%88%d0%ba%d0%b8-%d1%84%d0%b8%d1%80%d0%bc%d0%b0-%d0%bf%d0%b5%d1%87%d0%b5%d0%bb%d0%b8-%d0%be%d1%82-%d0%b8%d0%b7%d0%bd/", "text": "Животоспасяващи лекарства, които се заплащат от НЗОК, вместо да стигнат до пациентите в България, се изнасят към европейски държави, където цените им са в пъти по-високи и някой печели много за сметка на болните у нас.Това констатира  в продължение на своето разследване за т. нар. паралелен износ на скъпо струващи лекарства.Пример: Една инжекция „Хумира“ в България струва 1600 лв., а в Германия 1878 евро.През януари 2017 г. Министерството на здравеопазването и Агенцията по храните само за месец са засипани с над 100 сигнала от пациенти, които алармират, че не могат да си намерят лекарството по аптеките.Днес, 5 месеца по-късно, нито един компетентен орган не е установил кой извършва паралелния износ, колко и как печели, нарушение ли е това, престъпление ли е и как пациентите да бъдат защитени, констатира разследването.Ахчиева показва Решение №1132 на Комисията за защита на конкуренцията от 22 декември 2016 г., произнасящо се по производство по преписка за извършване на секторен анализ на пазара на търговия на дребно с лекарствени продукти, заплащани напълно или частично от НЗОК (анализ за периода 2010-2015 г.) Въпросното решение не е взето предвид от никого, а институциите, казват, че не знаят за него.В решението са посочени конкретни фирми, които извършват паралелен износ на скъпо струващи лекарства. Там е посочена и фирмата „Трейднет България“, излизаща в търговския регистър на името на Веска Марешка, 73-годишната майка на Веселин Марешки. Тя представлява и фирмата „Фармнет“, която е търговец на едро на лекарства. В съвета на директорите влиза и съпругата на Марешки – Светлана Марешка, в миналото там е бил и самият настоящ заместник-председател на парламента.В първата част на разследването беше показано, че „Фармнет“ снабдява с „Хумира“ аптека „Марешки“ в Силистра, а тази аптека е на първо място за 2014 г. по получени пари от НЗОК за този медикамент (за болни с диагноза ревматоиден артрит). Фирмата е подала в Изпълнителната агенция по лекарствата уведомления за бъдещи намерения за износ на още редица скъпи препарати, някои от които животоспасяващи.През 2012 г. Веска Марешка продава „Трейднет България“ на руската гражданка Нина Катченко, която осъществява реекспорта на лекарства. Нина Катченко е упълномощила Веска Марешка да я представлява пред държавни институции, но според законите у нас упълномощеното лице не носи отговорност за действията на фирмата. Разрешението на „Трейднет България“ за търговия на едро с лекарствени продукти е получено от Изпълнителна агенция по лекарствата, фирмата има склад във Велико Търново, от който тръгват всички лекарства за Европа.Според Наредба №39 двете фирми – „Фармнет“ и „Трейднет България“, които имат склад на един и същи адрес, трябва да имат два отделни входа. Според главния фармацевт на „Фармнет“ вторият склад е някъде вътре в сградата.Но така или иначе, ако в сградата има два склада на двете фирми, това означава, че едната е вносител на лекарствата („Фармнет“) и оттук тръгват лекарствата за аптеки „Марешки“, но пак оттук тръгват и лекарствата за Европа през износителя „Трейднет България“, посочва Ахчиева.На адреса в Ихтиман, посочен като седалище на „Трейднет България“ – ул. „Ивайло“ 39, няма такъв офис.Ахчиева сигнализира ИАЛ, а от контролния орган установява, че двете фирми са със складове на един и същи адрес. Помещенията на „Трейднет България“ са заключени, направени са снимки, които показват, че там няма лекарства. Помещенията са разположени на партерен адрес в самостоятелна сграда, в която се намират помещенията и на „Фармнет“.От Националната агенция по приходите обясняват, че „Трейднет България“ е осъществила паралелен износ от началото на годината на обща стойност 5 млн. лева за първото тримесечие. Изнесени са лекарства за Румъния за над 3 млн. лева, за Германия за над 1 млн. и 200 хил. лв., за Англия за над 82 хиляди лева, за Чехия за над половин милион лева. „Фармнет“ е продала лекарства на „Трейднет“ за близо 3 млн. лева.Веселин Марешки отказва коментар по темата.", "date": "2017.05.19", "title": " Свързана с Марешки фирма печели от износ на животоспасяващи лекарства\t\t\t"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b5/", "text": "Учени са на прага на революционни открития, които ще доведат до нови възможности за ранна диагностика и лечение на шизофрения, аутизъм, вродена епилепсия и умствено изоставане. Това стана ясно при откриването на първия по рода си в света международен симпозиум, посветен на неврогенезата в мозъка на примати и организиран от Медицинския университет във Варна.За участие пристигнаха изследователи от цял свят, които за разлика от стандартната практика работят не върху мишки, а върху по-сложния мозък на маймуни. „В две зони на мозъка има стволови клетки.Опитваме се да открием всички гени в тях, някои от които чрез модификация биха помогнали за терапията на широк кръг от заболявания“, поясни проф. Антон Тончев от МУ, който заедно с проф. Грегор Айхеле и проф. Анастасия Стойкова от Института по биофизична химия „Макс Планк“ в Гьотинген е научен организатор на форума. „Проектът се финансира активно от 3 г. и към 2020 г. очакваме да започнем експериментални изследвания“, добави проф. Тончев.Резултатите могат да помогнат и за създаването на медикаменти за насърчаване на деленето на клетки в мозъка, нужно при инсулт и деменции или до ограничаване на този процес при мозъчни тумори.Скоро започват клинични изпитания за безопасност и на друг авангарден метод – трансплантация на извлечени от кожата и препрограмирани клетки, които в мозъка образуват неврони и така помагат за възстановяването след инсулт.Японското научно откритие, получило Нобелова награда, е тествано експериментално с успех върху плъхове, обясни проф. Заал Кокая от Швеция, чиято лаборатория извършва изследванията. Международният симпозиум има за цел да даде основа за създаване на мрежа от центрове за приматна неврогенеза, в която МУ-Варна ще има лидерска роля, допълниха организаторите", "date": "2017.05.19", "title": " Медицинският университет във Варна е домакин на уникален форум\t\t\t"}
{"url": "https://trud.bg/%d0%b1%d0%be%d0%b3%d0%b0%d1%82%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%bd%d0%be%d1%89-%d0%bd/", "text": "За 11-та поредна година, Община Благоевград и регионалният исторически музей – Благоевград ще се включат в Европейската инициатива „Нощ на музеите“. Тази година тя ще се проведе на 20 май /събота/ . Традиционно, както всяка година, общината и музеят ще популяризират своята мултидисциплинарна дейност, предлагайки разнолики по форма и съдържание прояви, имащи за цел да уловят безначалния и безкраен ритъм на времето, срещайки деня с нощта, миналото с настоящето, малките с пораснали деца, музейния продукт с извънмузейните форми и прояви на изкуствата, презентирани и инициирани от партньори и сътрудници. Програмата започва в 15.00 часа с музикалните изпълнения на малките таланти от Вокално студио „Фа диез” – Благоевград.В 15.30 часа ще бъде открита гостуващата изложба на Исторически музей – Попово „И ние бяхме деца”, представяща колекция играчки от първата половина на 20-и век.От 16.00 часа Куклен театър – Благоевград ще представи постановката „Пепеляшка”.От 17.00 часа работилничката на интерактивна експозиция „Музеен детски кът”, в унисон с изложбата на Исторически музей – Попово, ще предложи специален модул – изработка на кукли от парцали.В 18.00 часа гостуващата изложба на италианския художник Анджела Окипинти и Италианския културен институт „Светът на мита и духовността между минало и настояще”, със своите необичайни инсталации, ще потопи публиката в мистичния разказ за срещите на минало и настояще, на свещено и тленно, на денят и нощта. Изложбата ще бъде съпроводена с музикалните изпълнения на Китарен ансамбъл „Класик” към Център за личностно и творческо развитие на децата на Благоевград.От 18.30 часа Биг Бенд – Благоевград ще отправи своя традиционен музикален поздрав към всички участници и гости в събитието. Официалното откриване на Европейската нощ на музеите ще бъде в 19:00 часа. На него, за седма поредна година, приятели и съмишленици на музея ще получат своя заслужен приз – почетни грамоти за популяризиране на културно-историческото наследство и дейността на РИМ – Благоевград.В 20.00 часа ще стартира уъркшоп по български танцов фолклор.За всички желаещи да се докоснат до нощното музейно пространство е осигурен свободен достъп до експозициите, специална програма и променено работно време – от 14:00 до 1:00 часа през нощта.По повод инициативата „Европейска нощ на музеите“  Градска художествена галерия – Благоевград ще представи —Визуализация на проекти от Пролетен фестивал за съвременно изкуство, Благоевград, 2017 „Стаички”.Всичко това на фона на вече откритата изложба „Колекция съвременно изкуство” от САМСИ— филиал на Националната галерия. Жителите и гостите на Благоевград ще могат да разгледат експозициите разположени в Градската художествена галерия от 17:00 до 22:00 часа.", "date": "2017.05.19", "title": " Богата програма за европейската нощ на музеите в Благоевград"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bd%d0%be%d0%b2%d0%b8%d1%82%d0%b5-%d0%bf%d1%80%d0%be/", "text": "Поредното заседание на Обществения консултативен съвет се проведе в Гербовата зала на Община Свищов. Кметът на общината Генчо Генчев предостави на присъстващите членове информация за стартиралите нови проекти на територията на община Свищов и се извини за неудобствата, които ще бъдат причинени на жителите по време на строително ремонтните дейности, касаещи Интегрирания план за градско развитие.Кметът уточни, че общинското ръководство прави всичко възможно да се намали до минимум дискомфортът на гражданите и напомни, че очакваният краен резултат ще промени голяма част от облика на града. Г-н Генчев посочи и проектите, с които ще се кандидатства по Програмата за Трансгранично сътрудничество и информира за състоянието на МБАЛ „Д-р Димитър Павлович“ – Свищов.Дебатираха се основни проблеми, касаещи лечебното заведение, към които кметът подходи с особена отговорност и сподели, че стабилизирането на болницата е основна грижа на ръководството. Той не пропусна да спомене стартиралия на 12 май проект „Вашето здраве има значение! – Модернизация на болниците в Зимнич и Свищов“, с реализирането на който свищовската болница ще се сдобие с високотехнологична апаратура. По проекта е заложено доставянето на компютърен томограф и реаномобил от най-ново поколение.В рамките на заседанието на Обществения консултативен съвет беше поканен да присъства зам.-кметът инж. Пламен Петков, който информира за предстоящи ремонти на улиците от поименния списък и профилактика на уличната мрежа в Свищов. Той не пропусна да коментира и състоянието на водопроводната мрежа в града. По време на срещата, инж. Петков отговори на различни въпроси, поставени от членовете на Консултативния съвет и пое конкретни ангажименти по дадени сигнали от тях.На заседанието членовете бяха запознати с културния календар на предстоящите празници и програмата по повод честването на 140 години от освобождението на Свищов.", "date": "2017.05.19", "title": " Кметът на Свищов представи новите проекти пред Обществения консултативен съвет"}
{"url": "https://trud.bg/15-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%b8%d0%b2%d0%be-%d1%85%d1%80%d0%b8%d1%81%d1%82%d0%be%d0%b2-%d0%b8%d0%b7%d0%b4%d0%b0%d0%b4%d0%b5-%d1%87%d0%b5%d1%82%d0%b2%d1%8a%d1%80%d1%82/", "text": "15-годишният писател Иво Христов представи новата си книга „Календарът на живота“ снощи в столичния клуб „Onix“.Това е четвъртата му издадена книга в рамките на около две години. „Календарът на живота“ младият автор нарича „моята изстрадана история“. Той споделя, че в редовете на книгата може да бъде открито много от неговия собствен живот и опит.На представянето на книгата присъстваха актьорите Момчил Степанов, Ивайло Захариев и Ники Станоев, водещата Наталия Симеонова, както и поетът Константин Трендафилов.Сред участниците в представянето на книгата бяха и Мирян Костадинов, както и Никола Константинов от „Гласът на България“. Водеща на събитието беше Даяна от The Voice.Части от романа „Календарът на живота“ четоха Ивайло Захариев и Момчил Степанов.Първата творба на Иво Христов, сборникът със страшни разкази „Приятелите умират заедно“, той написва на 13 години след четири мозъчни операции. Иво  неврофиброматоза тип 2, при което организмът образува доброкачествени тумори.Сборникът „Приятелите умират заедно“ включва пет дълги разказа за алчността, злобата и безотговорността на хората. В тях Иво споделя за болката и моментите на обезкуражаване, когато животът ти е застрашен. За волята и силата да вярваш и да се бориш. В обръщението си към читателя, след края на първия разказ той споделя, че е хубаво човек да се страхува мъничко и го призовава да прочете разказите му, за да разбере ще предизвикат ли те същото чувство и у него.В началото на тази година Иво издаде втората си книга – криминалната новела „Животът не струва пари“, вдъхновена от сериала „Под прикритие“.В нея той дава отговори на въпросите кое е най-важното в живота? Заблуда ли е, че това са парите? Ако е така, защо тогава се стремим така настървено към тях? И какво трябва да ни се случи, за да изживеем катарзис?“Животът не струва пари” младият писател показал на актьора Любен Кънев (агента на ГДБОП Тодор Тодоров в “Под прикритие”), който харесал сюжета и бил готов дори да напише сценарий по него.Не след дълго Иво Христов издава и третата си книга – „Тя е моя“, посветена на първата му любов и разочарование. В нея младият писател описва чувства като обич, страст, омраза, жажда за мъст. Всички провокират един мъж да извърши куп престъпления с ужасен изход.", "date": "2017.05.19", "title": " 15-годишният Иво Христов издаде четвъртата си книга"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bd%d0%b5-%d0%b8%d1%81%d0%ba%d0%b0-%d0%b4%d0%b0-%d1%87%d0%b0%d0%ba%d0%b0-%d0%b4%d0%b6%d0%be%d1%88%d1%83%d0%b0/", "text": "„„", "date": "2017.05.19", "title": " Кобрата не иска  да чака Джошуа"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d1%83%d0%b2%d0%b0%d0%b6%d0%b8-%d1%86%d0%b5%d1%80%d0%b5%d0%bc%d0%be%d0%bd%d0%b8/", "text": "Областният управител проф. Любомира Попова уважи церемонията по тържествено връчване на дипломите на завършилите студенти от Исторически факултет на випуск 2016 във  ВТУ „Св. св. Кирил и Методий“. Тя приветства абсолвентите и ги поздрави за успешното им дипломиране. Ректорът на Великотърновския университет проф. д-р Христо Бонджолов отправи поздрав абсолвентите от името на академичната общност на Великотърновската Алма-матер. 220 са абсолвентите, които завършват специалности „История“, „География“, „Етнология“, „Археология“, „История и география“, „История и философия“, „История и чужд език“, „Културен туризъм“. Първенец на випуска е Виктория Вълчева, която е изучавала „Археология“. Деканът на факултета проф. Иван Тютюнджиев връчи на отличничката сребърен медал.", "date": "2017.05.19", "title": " Областният управител уважи церемонията за дипломирането на студенти от Исторически факултет"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b0-%d0%b5-%d0%bf%d0%be-%d0%b0%d0%b3%d1%80%d0%b5%d1%81%d0%b8%d0%b2%d0%b5%d0%bd-%d1%81%d1%8a%d0%b2%d0%b5%d1%82%d0%b2%d0%b0-%d0%b2%d0%b8%d0%bb%d0%b0%d0%bd/", "text": "„", "date": "2017.05.19", "title": " Григор да е по-агресивен, съветва Виландер"}
{"url": "https://trud.bg/%d0%bc%d0%be%d0%bd-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d1%82%d0%b5%d1%81%d1%82%d0%be%d0%b2%d0%b5%d1%82%d0%b5-%d0%b8-%d0%be%d1%82%d0%b3%d0%be%d0%b2%d0%be%d1%80%d0%b8%d1%82%d0%b5/", "text": "МОН публикувава изпитните варианти с верните отговори от матурите по БЕЛ на зрелостниците и на седмокласниците.Абитуриентите писаха интерпретативно съчинение или есе на тема „Човекът между ценностите на общността и личния порив“ по разказа на Йордан Йовков „Албена“.Седмокласниците трябваше да преразкажат откъс от „Войната на таралежите” на Братя Мормареви от името на Маляка.Изпитния вариант за зрелостниците може да видите .Изпитния вариант за седмокласниците може да видите .", "date": "2017.05.19", "title": " МОН публикува тестовете и отговорите от матурите днес"}
{"url": "https://trud.bg/%d0%b1%d1%80%d1%83%d1%82%d0%b0%d0%bb%d0%bd%d0%b0-%d0%b8%d0%b7%d0%bc%d0%b0%d0%bc%d0%b0-%d0%bc%d0%be%d1%88%d0%b5%d0%bd%d0%b8%d0%ba-%d1%81%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2/", "text": "Нагла измама разследват горнооряховските криминалисти. Вчера при пациент в стая на болницата в Г. Оряховица влязъл непознат, който се представил за лекар от същата болницата и след кратък разговор успял да убеди пациента да му заплати за предстояща операция сумата от 220 лв. По случая е започнато досъдебно производство.Нова възрастна жертва на телефонните измамници отчете още полицейската статистика. Поредната телефонна измама по схемата «съдействие на полицията при задържане на измамници», разследват служители на управление във В. Търново.Потърпевшата е 80-годишна жена от областния град, която се хванала на сценариите, които непознати й пробутали по телефона. Жената хвърлила през терасата на жилището си 7040 лв. и 100 долара. По случая е започнато досъдебно производство.", "date": "2017.05.19", "title": " Брутална измама – мошеник се представи за лекар пред пациент и му измъкна 220 лв."}
{"url": "https://trud.bg/%d0%be%d1%82%d0%bb%d0%b8%d1%87%d0%b8%d1%85%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%b2-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d0%bd%d0%b5%d1%82/", "text": "Най-добрите компании в застраховането и осигуряването бяха отличени на тазгодишната церемония по връчване на наградите „Застраховател на годината“.Председателят на Комисията за финансов надзор Карина Караиванова връчи приза „Застраховател на годината – Животозастрахованe“ и наградата за „Най-динамично развиващо се пенсионноосигурително дружество“ през 2016 г.ПОД Алианц България бе отличено с приз „Пенсионноосигурително дружество  на годината“ в категория допълнително доброволно пенсионно осигуряване. Дружеството е безапелационен носител на тази награда от 2010 година досега.  „За мен е чест да получа това престижно отличие. Успехът никога не идва случайно. Той е резултат  на  усилията, положени от целия екип на дружеството, който ежедневно с професионализъм работи за популяризиране на допълнителното пенсионно осигуряване“, заяви София Христова, главен изпълнителен директор на ПОД Алианц България. Тя получи наградата от министъра на финансите Владислав Горанов.ЗАД Алианц България Живот получи приза „Застраховател на годината“ в категория „Животозастраховане“.  „Да бъдеш на върха в динамичното време, в което живеем, е изключително предизвикателство, което изисква от нас непрекъснато да следим пулса на пазара и да се развиваме. Като част от най-силните финансови групи в света – Allianz SE, непрекъснато инвестираме в нови продукти и услуги, които са в унисон с потребностите на клиентите, дори и на най-взискателните.“, коментира Андрей Александров, главен оперативен директор на Алианц България Холдинг.Наградата му бе връчена от  Ралица Агайн, заместник-председател на Комисията за финансов надзор.Самата Агайн получи специално отличие за цялостен принос към застраховането като зам.-председател на КФН, ръководещ управление „Застрахователен надзор”. Най-добрите компании в отделните категории бяха  определени от експертно жури, съставено от представители на петте организации на база на обективни публични показатели, като: пазарен дял, технически резултат, платени обезщетения, акумулирани премии, граница на платежоспособност и др.", "date": "2017.05.19", "title": " Отличиха най-добрите в застраховането"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b3%d0%bb%d0%b5%d0%b4%d0%b0-%d1%81%d1%82%d1%80%d0%be%d0%b5%d0%b6%d0%b0-%d0%bd%d0%b0-%d0%b0%d1%80%d0%b5%d0%bd%d0%b0-%d1%88%d1%83%d0%bc%d0%b5/", "text": "Министър-председателят Бойко Борисов провери в петък как върви строежът на многофункционалната спортна зала „Арена Шумен“, за която правителството отпусна 8,5 млн.лв. Изграждането на залата започна през февруари. Строи се върху съборените казарми „Пети полк“. Кметът Любомир Христов, който домакинства, обясни, че 72 дка, получени от армията ще бъдат застроени и районът ще стане един от най-хубавите в Шумен. Вече е закупен парцела за строителство на хотел, ще има и жилищен квартал до залата. До момента по строителството на залата са готови фундаментите, а през следващите дни предстои да бъде излята плочата на едната трибуна. Крайният срок за завършване на „Арена Шумен“ е февруари 2018 г. Тя ще има 2300 места. Журналисти напомниха на премиера Борисов, че е обещал пари за доизграждане на нов старчески дом. „Нямам неизпълнено обещание. Щом сме го казали, ще го направим. Първо на Шумен дадохме пари за съда /Административен съд б.а./,  нямахте парк, направихме паркове, след това нямаше водопроводи, пречиствателна станция, направихме и тях. После казармите отдадохме и вижте какъв обект се прави“, обясни премиерът. Градоначалникът Христов покани Борисов да открие това лято първия от новостроящите се заводи в Индустриалния парк на града. До края на годината в Шумен ще бъдат открити 1100 работни места в няколко стартиращи производства.", "date": "2017.05.19", "title": " Борисов нагледа строежа на „Арена Шумен“, обеща пари за старчески дом"}
{"url": "https://trud.bg/%d0%b7%d1%80%d0%b5%d0%bb%d0%be%d1%81%d1%82%d0%bd%d0%b8%d0%ba-%d0%be%d1%82%d0%b8%d0%b4%d0%b5-%d0%bd%d0%b0-%d0%bc%d0%b0%d1%82%d1%83%d1%80%d0%b0-%d1%81-%d0%b3%d0%b0%d0%b7%d0%be%d0%b2-%d0%bf%d0%b8%d1%81/", "text": "Зрелостник от Добрич отиде на матура по български език с шапка с надпис „Полиция“ и газов пистолет в джоба, съобщиха от Регионалното управление по образование.Младежът, който е на 21 г., бил спрян на входа на езиковата гимназия от квестор, тъй като носел тъмни очила. Преподавателят го помолил да ги махне, но момчето отказало. Докато се разправяли, квесторът видял оръжието и викнал полиция.След като пистолетът бил иззет, зрелостникът влязъл да работи по матурата. Щом приключил, полицаите го отвели за разпит. Оказало се, че пистолетът е на брат му, а шапката носел, защото мечтаел да стане полицай.Братята са глобени, уточниха от полицията.", "date": "2017.05.19", "title": " Зрелостник отиде на матура с газов пистолет"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0%d1%82%d0%b0-%d0%b6%d0%b5%d0%bd%d0%b0-%d0%b2-%d0%b1%d1%83%d1%80/", "text": "Нападателят на възрастната жена в Бургас Живко Кючуков бил вменяем. Това са установили психиатрите, които щателно са прегледали младежа след драмата, която се разигра на автобусна спирка и потресе цяла България.Въпреки че страда от шизофрения, към момента на деянието, когато зверски изрита 72-годишната Виолета К., Живко Кючуков е бил вменяем, сочи експертизата. Това означава, че ще бъде съден, довериха юристи.Болният от шизофрения Кючуков седял на автобусна спирка. На една от седалките приседнала и пенсионерката, която се връщала от личния си лекар, а у дома я чакал болния и съпруг.Без никаква видима причина, Живко започнал да крещи на жената да се маха, след което скочил и зверски я изритал. Моментът е запечатан от камерите на автобусната спирка.Виолета К. е в болница и се страхува от ново нападение, защото Кючуков живее наблизо. След като бе пуснат от магистратите, след заключението на психиатрите той трябва да бъде задържан наново.От прокуратурата съобщиха пред „Труд“, че имат постановление за привличането на Кючуков като обвиняем за деянието, извършено по хулигански подбуди.", "date": "2017.05.19", "title": " Нападателят на възрастната жена в Бургас бил вменяем"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b8%d1%80%d0%be%d0%b2%d0%b0%d1%82-191-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0-%d0%bb%d1%8f%d1%82%d0%be%d1%82%d0%be-%d0%bf%d0%be-%d1%81%d0%b5/", "text": "191 полицаи от страната ще бъдат командировани през лятото по Северното Черноморие, за да се гарантира сигурността на туристите. Това заяви часове преди официалното откриване на сезона във Варна министърът на туризма Николина Ангелкова.Заедно с вицепремиера Валери Симеонов тя проведе среща с областния управител, кметове и представители на туристическия бранш. Освен в Морската градина във Варна, велопатрули ще има и на Златни пясъци. Там  ще бъдат командировани и шестима униформени от Румъния, а плажовете ще бъдат осветени нощем.  Към момента 26 ивици във Варненско и 17 в Добричко са без стопани, но предстои 6 да бъдат наети, отчете Ангелкова и подчерта, че се очаква 7-10% ръст на туристите по морето. Проблемът с кадровия дефицит временно ще се реши с бързите визи за мераклии от трети страни да работят по хотелите. Срещу копие на паспорт и трудов договор и 50 евро такса за седмица те ще получават 3-месечни визи.„Работи се за удължаване на срока до 4-5 месеца, за да покрива целия сезон“, поясни Валери Симеонов. Трайно решение МТ ще търси чрез създаване на Център за квалификация и преквалификация, добави Ангелкова. Тя съобщи, че приема като личен ангажимент реализацията на поправка в Закона за водите, която ще позволи на община Варна да стопанисва минералните си извори и да стане целогодишна дестинация. По думите й обаче проектът за свързване на хотелите с НАП и полицията няма да стане факт за лятото, тъй като МТ ще прекрати обществената поръчка за изграждане на електронната система.Причината са промени в законодателството, свързани с новата Агенция за електронно управление. „Веднага щом бъдат изпълнени новите изисквания, поръчката ще бъде обявена отново“, заяви Ангелкова.", "date": "2017.05.19", "title": " Командироват 191 полицаи за лятото по Северното Черноморие\t\t\t"}
{"url": "https://trud.bg/11-%d0%bf%d0%b8%d1%81%d0%bc%d0%b5%d0%bd%d0%b8-%d1%80%d0%b0%d0%b1%d0%be%d1%82%d0%b8-%d1%81%d0%b0-%d0%b0%d0%bd%d1%83%d0%bb%d0%b8%d1%80%d0%b0%d0%bd%d0%b8-%d0%bd%d0%b0-%d0%bc%d0%b0%d1%82%d1%83%d1%80%d0%b0/", "text": "Общо 11 писмени работи бяха анулирани на държавните зрелостни изпити по български език и литература тази година. Това съобщиха от пресцентъра на МОН.Девет от тях са анулирани поради преписване. Това е станало в Симитли, Благоевград, Дупница, Сърница. По двама преписвачи са заловени в гимназии в Казанлък и Елхово. Отделно от това са анулирани две работи на зрелостници, у които са намерени мобилни телефони – в Свищов и Видин. На националното външно оценяване в седми клас не са констатирани случаи на преписване.Абитуриентите писаха есета или интерпретативни съчинения по темата „Човекът между ценностите на общността и личния порив“. Учениците от седми клас трябваше да преразкажат откъс от „Войната на таралежите“ на Братя Мормареви от името на един от героите – Маляка.Миналата година поради преписване са анулирани 16 работи, а поради други причини, като например открити втори мобилни телефони, са анулирани още 22. Общият брой на анулираните работи е бил 38.В понеделник ще се проведе вторият държавен зрелостен изпит върху предмет по избор, като възможните дисциплини, по които се полага матура, са общо 13. По четири от тях матурата се състои от два модула. Това са математика, физика и астрономия, химия и опазване на околната среда и биология и здравно образование.По останалите предмети модулите са три, като при повечето от тях първият и вторият модул се състоят от по 60 минути. Третият модул е от 120 минути.Единствената разлика е по предметите география и английски език, при които първият модул е 60 минути, а вторият и третият са по 90 минути. Както и на първия държавен зрелостен изпит, учениците няма да имат право да напускат залата, докато не са приключили работата си по съответния модул.", "date": "2017.05.19", "title": " 11 писмени работи са анулирани на матурата по български език и литература\t\t\t"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%b4%d0%b6%d0%b5%d0%b1%d0%b5%d0%bb-%d0%b7%d0%bd%d0%b0%d0%bc%d0%b5%d0%bd%d0%b0%d1%82%d0%b0/", "text": "Площадът на град Джебел се изпълни с членове и симпатизанти на Движението за права и свободи, където се проведе възпоменателен митинг по случай 28-годишнина от протестите срещу т.нар възродителен процес, съобщиха от ДПС.Председателят на ДПС Мустафа Карадайъ беше приветстван с бурни аплодисменти и възгласи „ДПС”. На събитието присъства цялото ръководство на Движението – зам.-председателите Ахмед Ахмедов, Янко Янков, Филиз Хюсменова и Хасан Азис, зам.-председателят на НС д-р Нигяр Джафер, зам.-председателите на ПГ Хамид Хамид, Йордан Цонев и Халил Летифов,евродепутатите Неджми Али и Илхан Кючюк, народните представители Рамадан Аталай, Велислава Кръстева, Ерол Мехмед, Адлен Шевкед, Ихсан Хаккъ, Имрен Мехмедова, Танер Али, Джейхан Ибрямов, Сергей Кичиков, Елхан Кълков, Бюрхан Абазов, Севим Али и Хайри Садъков, членове на ЦОБ – Камен Костадинов, Станислав Анастасов и Ердинч Хайрулла, народни представители от 43-тото НС, областни и общински председатели, кметове от ДПС.Председателят на ДПС Мустафа Карадайъ заедно с ръководството поднесоха венци на паметник-чешмата в центъра на града построена в памет на жертвите от т.нар „възродителен процес”. Хиляди симпатизанти на ДПС последваха Карадайъ за да чуят негото слово.„28 години ние през месец май се събираме за да почетем паметта на нашите герои, които оттдадоха живота си в името на името , на свободата, в името на правата, в името на нашето достойнство, в името на изповядването. В свободното изпълнение на нашата култура и традиция. 28 години под знамето на ДПС, ние водим ежедневна борба за правата и свободите за демокрацията в нашата родина. 28 години водим ежедневна борба за стабилност и сигурност в нашата родина, за мир и толерантност в нашата Родина и в целия регион. Всички днес в България знаят и не само в България, че без ДПС няма стабилност, няма сигурност.” заяви категорично председателят на ДПС.„Виждаме днес много лъжци дойдоха преди малко на площада. Преброих имаше 23 други знамена, имаше два вида знамена. Едните знамена са на 28 години, другите и тях ги видяхме. Те са еднодневки.”Карадайъ се обърна към събралото се множество с призив „89-та година нашата болка нас ни обедини,под ръководството на д-р Ахмед Доган. Ние се обединихме застанахме срещу жандармерията и армията тогава. Днес, парадокс, на тази площадка жандармерията охранява някого. От кого?! От нас ли ?! Жандармерията е тук за да пази някои хора,които се страхуват от народа и не могат да застанат сред хората. Но мястото на предателите е там. Те нямат място в храма на демокрацията.”“Дошли са видяхме на сцената едни хора от Турция, защото ние ги видяхме последната една година точно тези персони – предатели, които на наш гръб ставаха личности, а днес са дошли тук да ни разделят. 28 години нашата борба я водим, защото сме силни, а нашата сила идва от нашето единство, нашата заедност. С нашата сила, силата на ДПС, която е в нас, ние ще продължаваме да се борим за толерантност и мир в България и региона. Ние ще продължаваме да се борим за стабилност и сигурност.”„Резултатът от тяхната дейност е да докарат фашистите на власт в България. Тяхната дейност постави днес в публичното пространство темата за двойното гражданството, за което ние сме водили борба и продължаваме да водим тази борба, въпреки тях. Те поставиха в дневния ред техните социални права, за които ние сме се борили и ще продължаваме да се борим, въпреки тях.” обобщи председателят Карадайъ.„Онези, които с лъжа се опитват да правят политика, защото те са без идеология и философия, обясняват, че ние сме били против Турция. Ние никога не сме били и няма да бъдем. Рефередумът раздели турското общество на две половини. Ние достойно и почтено застанахме на страната на онази половина, която отстоява и защитава ценностите на светска Кемалистска Турция.”„Нещо повече някои притиснаха нашите имами да се занимават с политическа дейност. 28 години ние сме отстоявали, че мястото на имама е в храма. Той е длъжен да бъде обединител. Резултатът от политическата дейност на онези имами е, че дойдоха фашистите на власт. Докараха на власт онези, които палят молитвени килимчета на петъчна молитва, докараха на власт, онези които дърпат и бият нашите майки, защото са си знаели гражданските права.Това е резултатът от тяхната дейност. За това от тук призоваваме главното мюфтийство да вземе мерки , а ако те не вземат мерки, ние ще вземем вместо тях.”„Има едни, които казват, че ще запазят етническия мир, че имали десеки хиляди гласове от мюсюлманите. Само, че резултатът от тези гласове е един с турско име в тяхната парламентарна група. Този, който закри театър, чието име носеше името на майка му. За това ДПС с нашето единство и сила продължаваме да отстояваме толерантност, единство, заедност, мир, стабилност и сигурност в нашата Родина и целия регион.”", "date": "2017.05.19", "title": " Мустафа Карадайъ от Джебел: Знамената ни  са  на 28 години и продължаваме с единството си да браним свободите, правата и стабилността на Родината!"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-22-%d0%b3%d0%be%d0%b4%d0%b8%d1%88%d0%b5%d0%bd-%d1%85%d0%b0%d0%ba%d0%b5%d1%80-%d0%b5-%d1%81%d1%8a%d0%b7/", "text": "22-годишен хакер създал вирус, с помощта на който се обслужва контрабандата не само в България, но и в други държави. Това заяви на брифинг говорителят на главния прокурор Румяна Арнаудова.Специализирана прокуратура и ГДБОП , с участието на хакери, подпомагащи контрабанда на стоки, компютърни престъпления и престъпления по служба.Сигналът за стартиране на разследването е постъпил през 2015 г. от Агенция „Митници“. „Митниците ни сезират, че са установили при техни проверки вероятни незаконосъобразно приключени транзити. Разследването продължава на територията и на други държави, сред които и Македония. В Македония е задържан митнически служител“, обясни говорителят на главния прокурор.До настоящия момент са извършени около 100 претърсвания, изземвания и обиски на лица. 23 лица са задържани към този момент. Част от тях ще получат обвинения. 3 от 23 лица са действащи служители на агенция „Митници“, работещи на оперативно ниво. Основен обект на претърсване са жилища,коли, офиси на фирми, служебни помещения в сградата на Агенция „Митници“.Извършват се претърсвания и изземвания на банкови касети. В едната от тях е открита голяма сума пари-80 000 евро, 45 000 долара, 10 000 лв. и около 30-40 златни монети. Касае се за организирани международна организирана престъпна група в ЕС и Македония, основно заминаваща се с контрабанда. За да успеят и да не плащат мита и акциз им е било нужно законосъобразно приключване на митнически режим. „Така сме установили по категоричен начин, че въпреки че стоките не влизат на територията на България, в България се приключват официално транзитите“, посочи Арнаудова.„Това се е случвало благодарение на уменията на един млад хакер на 22 години, който е създал специален софтуер и, който с помощта на флашки е предавал на различни лица. С помощта на този вирус се обслужва контрабандата не само в България, но и в други държави. Посредством флашките и инсталирането на този софтуер, наричан от нас вирус е било възможно чрез отдалечен достъп да се манипулира системата на Агенция „Митници“ и да е приключват различни транзити“, посочи Румяна Арнаудова.„Имаме данни, че подобни действия са извършвани с товарни автомобили, пренасящи наркотични вещества, което предстои да се докаже. В събота ще се повдигнат обвинения на определен лица, за които според прокурора има доказателства за виновност“, каза още тя.", "date": "2017.05.19", "title": " Румяна Арнаудова: 22-годишен хакер е създал вируса, обслужващ контрабандата"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b5-%d1%87%d0%b5%d1%81%d1%82%d0%b5/", "text": "Валери Симеонов за мен е честен човек. Това отговори в Шумен премиерът Бойко Борисов, запитан  дали поведението на вицепремиера за демографската и икономическа политика в настоящия кабинет обтяга отношенията в коалицията.„Всички сме се родили с някакъв характер, всеки си има своите качества и достойнства. 350 000 български граждани са гласували, а на президентските избори над 550 000 за тези лидери. Аз се съобразявам с това, което народът е казал и щом така са си го харесали те и ние го харесваме такъв. Валери Симеонов има по-рязък изказ, но за сметка на това – точен. За мен той е честен човек, който се бори да си защити и хората в случая, и сутринта по неговия си начин поднесе своите извинения“, обясни Борисов. Случилото се обаче трябва да е обица на ухото за всички, смята премиерът.„От една страна е глупост, от друга страна след като следваме принципа, не трябва да допускаме подобни неща, за което платиха с кариерите си заместник-министърът на регионално развитие и т.н. И това да ни е обица на всички на ухото“, заяви Бойко Борисов. „Само преди 10-15 дни, когато се правеше правителството, БСП също обявяваха, че единственият техен партньор са точно тези хора. Ако беше обратна ситуацията, ако те ни бяха победили и бяха управляваща коалиция – нали са същите тези хора, сега нека, както ние преживяхме, когато сме губили, нека и те разберат, че когато се губи, не може през 2-3 месеца да правим избори, защото на някой му скимнало“, каза Борисов. Той посочи, че едно е да си опозиция или политически лидер и съвсем друго е, когато си облечен с институционална власт. „Всички тези хора са с ума си и разбраха и виждат, че когато си облечен в институционална власт, става различно, затова ако бъдем по-спокойни и по-толерантни, ще е от полза за всички“, каза още Бойко Борисов.По-рано днес военно-патриотични съюзи изпратиха писмо до министър Каракачанов във връзка с поисканото освобождаване  на  директора на дирекция „Социална политика“ в МО Иво Антонов. Тази позиция са скрепили с подписите си  председателите на Съюз на възпитаниците на ВНВУ, ШЗО и РВГ, Съюз на офицерите и сержантите от от запаса и резерва, Съюз на военноинвалидите и военнопострадалите, Съюз на ветераните от войните, Съюз на офицерите от резерва „Атлантик“, „Сини каски“, Клуб 199, Асоциация на Сухопътните войски, Национално движение „Традиция“ и клуб „Братя по оръжие“.Искането си те аргументират,  като посочват, че добре са работили с Антонов. Желанието им е той да не бъде освобождаван, защото е сред най-добрите професионалисти в сферата си.Припомняме, че Иво Антонов бе приет по спешност вчера в кардиологията на ВМА, след като премиерът Бойко Борисов нареди той да бъде уволнен заради снимка във Фейсбук с изпъната за нацистки поздрав ръка пред германски танк.  ", "date": "2017.05.19", "title": " Бойко Борисов: Валери Симеонов е честен човек\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%b1%d0%b8%d1%8f%d1%87%d0%b0-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0/", "text": "Биячът Живко Кючуков, който изрита жестоко и контузи 72-годишната бургазлийка Виолета К е задържан. Днес стана ясно че въпреки че страда от шизофрения, към момента на деянието той е бил вменяем.Пред „Труд“ от прокуратурата заявиха че имат постановление за привличането на Кючуков като обвиняем за деянието, извършено по хулигански подбуди.", "date": "2017.05.19", "title": " Биячът на възрастната жена в Бургас е задържан"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%bd%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd%d0%b8%d1%8f-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a/", "text": "Болницата, която е управлявал вече освободения зам.-министър на здравеопазването Стоил Апостолов не е източвала Националната здравноосигурителна каса. Открити са  дребни нарушения, каквито има във всяко лечебно заведение.НЗОК каса е проверила случая, кoментира директорката на регионалната каса Таня Макшева.„Извършена е частична лечебна дейност на коляното на пациентката, но дейността не е довършена, тъй като тя се е почувствала облекчена и е отказала по-нататъшната терапия. Това е решение между пациента и лечебното заведение, там няма как касата да се намеси“, коментира Макшева.Kлиничната пътека няма да бъде заплатена на лечебното заведение.", "date": "2017.05.19", "title": " Болницата на освободения зам.-министър на здравеопазването не е източвала НЗОК"}
{"url": "https://trud.bg/%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d0%bf%d1%80%d0%be%d0%b1%d0%bb%d0%b5%d0%bc-%d0%b8-%d0%be%d1%81%d0%b2%d0%b8%d1%80%d0%ba%d0%b2%d0%b0%d0%bd%d0%b5-%d1%81%d1%8a%d0%bf%d1%80/", "text": "Филмовият дебют на продукцията на Нетфликс „Окча“ на режисьора Бонг Джуун Хоу, бе помрачен от технически проблем и освирквания от страна на публиката, съобщава Би Би Си.В самото начало на филма публиката е започнала да шуми, като се смята, че причината е появата на логото на гиганта във видео стрийминга на филми. Впоследствие се разбира, че основанието всъщност e било закритата част от екрана.На тазгодишния фестивал в Кан присъствието на компании от ранга на Нетфликс и Амазон доведе до полемика заради начина на дистрибуцията на филми, който те предлагат.При откриването на фестивала председателят на журито Педро Алмодовар изрази мнение, че филми, участващи в надпреварата, задължително трябва да се прожектират в киносалоните.", "date": "2017.05.19", "title": " Технически проблем и освиркване съпроводиха дебюта на „Окча“ в Кан"}
{"url": "https://trud.bg/%d1%80%d0%b8%d1%87%d0%b0%d1%80%d0%b4-%d0%b1%d1%80%d0%b0%d0%bd%d1%81%d1%8a%d0%bd-%d0%b2-%d1%81%d0%be%d1%84%d0%b8%d1%8f-%d0%b0%d0%ba%d0%be-%d1%81%d0%bc%d1%8f%d1%82%d0%b0%d1%88-%d1%87%d0%b5-%d1%89/", "text": "Най-добрите инвеститори в една страна, са хората, които живеят в нея, каза легендарният британски предприемач авантюрист Ричард Брансън, след като пристигна в България.Тази вечер той ще отговаря на въпроси на публиката в зала 1 на НДК.Според Брансън добър бизнес се получава, когато хората в дадена страна не са доволни от определени условия, вземат нещата в свои ръце и ги подобрят.„Ако сте добри с хората, ако знаете как да ги мотивирате, ако съберете страхотен екип около себе си, имате всички шансове да бъдете успешни“, каза Брансън, цитиран от БТА.„Ако смяташ, че ще направиш много пари като основеш бизнес, може би няма да успееш. Затова държиш очите си отворени и когато видиш нещо, което знаеш как да подобриш – това е същността на бизнеса“, посъветва предприемачът. ", "date": "2017.05.19", "title": " Ричард Брансън в София: Ако смяташ, че ще направиш много пари като основеш бизнес, може би няма да успееш"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%b2%d0%b8%d0%bf-%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d1%81-88-%d1%85%d0%b8%d0%bb-%d0%bb%d0%b2/", "text": "Ремонтните дейности по сградата на Правителствения ВИП на летище София, свързани с подготовката на председателството на ЕС, са започнали още от лятото на миналата година. А сумата, отпусната за целта е 88 хил. лв. Ремонтиран е покривът, направена е подова хидроизолация около сградата и е сменена голяма част от настилката, съобщиха пред „Труд“ от летище София. Реализирано е специфично инженерно решение по отношение на асфалтовото покритие около сградата с цел предотвратяването на задържането на вода. Предстоят и интериорни подобрения. Помещенията ще бъдат пребоядисани, ще бъдат сменени мокетните настилки и ще бъдат осигурени повече седящи места. Министърът по председателството ни Лиляна Павлова отбеляза вчера, че ремонтът на НДК е в сравнително напреднала фаза, въпреки това има забавяне в част от дейностите. По думите една от причините за забавянето е високите изисквания за сигурност, които се налагат заради едновременните визити на държавни глави и министри от ЕС. Предвижда се и журналистическо обучение на ресорните репортери, за да могат те да се запознаят със спецификите на председателството. Ще заработи и специален пресцентър с капацитет 130 работни в места.", "date": "2017.05.19", "title": " Ремонтират ВИП-а на летището с 88 хил. лв.\t\t\t"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8-%d1%81%d0%bc%d0%b5-%d0%bf%d0%be-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5-%d0%b2-%d0%b5%d0%b2%d1%80%d0%be/", "text": "България е на 70-о място в проучването, обхванало 195 държавиБългария има най-лошото здравеопазване в Европа и е на 70-о място от 195 държави, сочи проучване на медицинското сп. „Лансет“ за 2015 г. Изданието прави класацията си на основата на индекс за достъп и качество на здравеопазването, базиран на смъртността от 32 болести, които могат да бъдат избегнати или лекувани ефективно с подходящи медицински грижи. Сред тях са туберкулоза, различни видове диария, инфекции на горните и долните дихателни пътища, дифтерит, тетанус, морбили, епилепсия и др.Списанието освен това следи и напредъка в тази сфера на страните спрямо 1990 г. Данните показват подобрение във всички страни, но много от тях, особено в Африка и Океания, изостават значимо зад другите.„Лансет“ поставя на първо място малката държава Андора, намираща се между Испания (8-о място) и Франция (15-а), втора е Исландия. Трета е Швейцария, следвана от Швеция и Норвегия. Челните десет места допълват Австралия (6-а), Финландия (7-а), Холандия (9-а) и Люксембург (10-и). Почти всички страни в топ 20 са в Западна Европа, с изключение на Австралия и Япония (11-а) и Канада (17-а). Прави впечатление добрата позиция на Словения (18-а) и Гърция (19-а), които изпреварват Германия (20-а). Съединените щати са на 35-о място, Сирия и Китай са малко след 50-о, Русия е 69-а, точно преди България.Страната ни е подобрила индекса си до 71 (по скалата от 0 до 100), като през 1990 г. показателят е бил 63. Тогава Албания, Босна, Македония, Румъния и Турция са били с по-нисък показател. Но през 2015 г. вече изпреварват България. Болестите, които дърпат страната надолу, са рак на тестисите, лимфом на Ходжкин, няколко сърдечни заболявания, левкемия, рак на маточната шийка и на уретрата.Между 1990 и 2015 г. страните с най-голям напредък в здравеопазването са Южна Корея, Турция, Перу, Китай и Малдивите.Освен Афганистан, Хаити и Йемен, 30-те страни в дъното на класация са от Субсахарска Африка, като последна е Централноафриканската република.", "date": "2017.05.19", "title": " Последни сме по здравеопазване в Европа\t\t\t"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%b4-%d1%80-%d0%b8%d0%b2%d0%b0%d0%bd-%d1%86%d1%8a%d1%80%d0%be%d0%b2-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%bb/", "text": "Директорът на Регионален исторически музей-Велико Търново д-р Иван Църов бе удостоен с наградата “Златен век“  – звезда  по повод 24 май – Ден на българската просвета и култура и на славянската писменост.Годишните награди за Министерство на културата бяха ввръчени от министър Боил Банов на  тържествена церемония в Национална галерия „Двореца” в София на 19 май 2017 г..„Тази награда е висока чест и отговорност. Благодаря на Министерство на култура и на  Сдружение   Български музеи“, които ме номинираха. Приемам тази награда, като награда за всички мои 150 колеги от Регионалния историческия музей във Велико Търново. Нашият музей е със  146-годишна  история и е по-стар от съвременната българска държава. Това е едно признание от Министерство на културата за нашата работа, но очакваме и още едно признание, което да се изразява в по-високо финансиране на музеите“, каза при получаване на отличието д-р Църов.С различни степени на наградата „Златен век” – за изключителен принос в развитието на българската култура и по повод 24 май – Деня на българската просвета и култура и на славянската писменост, бяха удостоени близо 90 дейци на културата и изкуството, както и културни институти.", "date": "2017.05.19", "title": " Историкът д-р Иван Църов  с награда “Златен век“"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%b4%d0%b2%d0%b0%d0%bc%d0%b0-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%bd/", "text": "Полицията издирва двама непълнлетни, изчезнали вчера по обяд, съобщават от пресцентъра на МВР.Иван–Александър Николаев Кръстев /14г./ и Цветозара Руменова Найденова /13г./ са от Плевен. По данни на родителите, подали молба за установяването им, непълнолетните са в неизвестност от вчера на обяд.Иван е висок около 175 см, с тъмно кестенява коса и кафяви очи. Бил е облечен в черен суичър, тъмни дънки, тениска и обут с черно-керемидени  кецове.Цветозара е висока около 164 см, с  кестенява коса с руси краища и с пъстри очи. Била е облечена със сини дънки, жълта тениска, черно кожено яке и обута с кецове с вишнев цвят. Носила е черна раница с цветни ивици.Всички, които имат информация за двете деца, могат да сигнализират на телефон 112 или в най-близкото районно управление на МВР.", "date": "2017.05.19", "title": " Полицията издирва двама непълнолетни\t\t\t"}
{"url": "https://trud.bg/6-%d1%84%d0%b8%d1%80%d0%bc%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0%d1%82-%d0%b4%d0%b0-%d1%81%d1%8a%d0%b1%d0%b8%d1%80%d0%b0%d1%82-%d1%82%d0%be%d0%bb-%d1%82%d0%b0/", "text": "Шест са постъпилите оферти в обществената поръчка за проектиране, изграждане и въвеждане на електронна система за събиране на тол такси от автомобилите над 3,5 т.. Това съобщиха  от Агенция „Пътна инфраструктура“, след като изтече крайният срок за подаването на документите за участие в процедурата по Закона за обществените поръчки.До 17 ч. днес оферти се приемаха в деловодството на Агенция „Пътна инфраструктура“. В КЗК са постъпили и три жалби.Срокът за изпълнение на обществената поръчка е 19 месеца. Индикативната й стойност е 200 млн.лв. без ДДС. Тол системата ще замени сегашните винетки за събиране на пътни такси.", "date": "2017.05.19", "title": " 6 фирми кандидатстват да събират тол таксите\t\t\t"}
{"url": "https://trud.bg/%d1%85%d0%b0%d0%ba%d0%bd%d0%b0%d1%85%d0%b0-%d0%bc%d0%b8%d1%82%d0%bd%d0%b8%d1%86%d0%b0%d1%82%d0%b0-%d1%82%d0%be%d1%87%d0%b0%d1%82-%d0%b4%d0%b4%d1%81-%d0%be%d0%b1%d0%b7%d0%be%d1%80/", "text": "Претърсени били домове и офиси в пет града23-ма души, сред които хакери, трима митничари и търговци са задържани при акция на спецпрокуратурата и ГДБОП. Арестите са след разследване за проникване в информационната система на митниците, чрез което се извършвал фиктивен износ и внос на стоки и се източвал ДДС.Хакер на 22 години създал зловреден софтуер и го продал на бандата. Чрез него престъпната група успяла да проникне в компютри на Агенция „Митници“. Така бил осигурен достъп до митническите информационни системи. По този начин фирми и търговци отчитали фиктивен износ и внос на различни стоки. Приключвани били транзити, без камионите да са се явили в митнически пунктове, без да има пренасяне на стоки през границите и без да е извършен какъвто и да било контрол.Акцията се провела в София, Добрич, Варна, Драгоман и Калотина. Претърсени са домове, офиси на фирми и кабинети в сградата на Агенция „Митници“. Ролята на тримата действащи митничари била да установят физическия достъп до системата на Агенция „Митници“, като инсталирали вируса, който бил на флаш памет. Сред арестуваните има и двама македонци, единият от които е митнически служител на ГКПП Крива паланка. Освен в западната ни съседка разследване по случая се провежда и в други държави, каза Румяна Арнаудова, говорител на главния прокурор.В момента се правят изчисления какви са щетите за бюджета.През февруари бяха осъдени двама митничари, които по подобна схема помагаха на полска фирма да източва ДДС. По канала минавала дрогаИма съмнения, че чрез престъпната схема през гранични пунктове са преминавали и наркотици. “Това е нещо, което предстои да докажем”, заяви Румяна Арнаудова, говорител на главния прокурор. При претърсванията били открити ключове от банкови сейфове. В един от тях, който е на действащ митничар, разследващите се натъкнали на 80 хиляди евро, 45 хиляди долара, 10 хиляди лева и около 40 златни монети.Очаква се утре да бъдат повдигнати обвинения на замесените в схемата.“Става дума за едно дълго разследване на сложна по характер дейност, свързана с хакерски умения. Тепърва предстои повече работа за документиране и проверка на извършената работа”, каза и главният секретар на МВР Младен Маринов.", "date": "2017.05.19", "title": " Хакнаха митницата, точат ДДС (обзор)\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%b7%d0%b0-%d1%85%d1%80%d0%b0%d0%bd%d0%b8-%d0%b2%d1%82%d0%be%d1%80%d0%be-%d0%ba%d0%b0%d1%87%d0%b5%d1%81%d1%82%d0%b2%d0%be-%d1%83-%d0%bd/", "text": "Българска агенция по храните започва проверки на храни, предлагани от световни компании, дали продуктите им за нашия пазар не са с по-ниско качество. Това съобщи министърът на земеделието Румен Порожанов.Целта ни е да видим например дали в шоколадовите изделия за нашия пазар има същия процент какао, какъвто е в тези за западния пазар, обясниха от БАБХ за „Труд“. При месните и млечните произведения ще се следи дали не съдържат повече консерванти и добавки. Експерти ще взимат проби от търговската мрежа в страната, които ще се изследват в наши лаборатории. Още не е уточнено как ще се взимат пробите в чужбина. В проверките ще участват и експерти от Комисия за защита на потребителите и Федерация за защита на потребителите.Взимането на пробите започва от понеделник – 22 май и ще продължи до края на юни.Петте групи продукти, които ще бъдат изследвани, са произведени в Германия, Швейцария, Италия, Австрия, Дания, Холандия, Франция. Става въпрос за шоколадови изделия, безалкохолни напитки, месни и млечни продукти, детски храни, поясни министър Порожанов.Словакия, Чехия, Унгария и Хърватия вече са потвърдили наличие на разминаване в показателите на стоките на техния пазар и същите – на пазарите от Западна Европа, каза Порожанов.Резултатите от изследването ще бъдат внесени в Европейската комисия, която може да вземе мерки срещу прилагането на двойствени стандарти при храните, уточниха от агенцията по храните.", "date": "2017.05.19", "title": " Проверяват за храни второ качество у нас\t\t\t"}
{"url": "https://trud.bg/%d0%b4%d0%b2%d0%be%d0%b9%d0%bd%d0%b8%d1%8f%d1%82-%d1%83%d0%b1%d0%b8%d0%b5%d1%86-%d0%b4%d1%80%d0%b0%d0%b3%d0%be%d0%bc%d0%b8%d1%80-%d0%bd%d0%b5-%d0%be%d0%b1%d1%8f%d1%81%d0%bd%d1%8f%d0%b2%d0%b0-%d0%b7/", "text": "Шефът украинец излязъл минута преди касапницата“Драгомир не беше в състояние да разговаря, не беше на себе си и не можеше да обясни как и какво се е случило”. Това каза Ася Манджукова, адвокатка на строителния предприемач Драгомир Драгомиров. В четвъртък посред бял ден 57-годишният бизнесмен застреля двама души и рани трети в офис на инвеститорска фирма в софийския квартал “Витоша”.“В какво състояние е бил той по време на инцидента тепърва трябва да се установи. Доколкото разговарях с негови приятели и близки, не е имало нищо в поведението му, което да подсказва подобен развой на събитията. Бил е спокоен човек, а не избухлив. Не е човек с престъпен ум “, заяви още защитничката.Жертвите са Вячеслав Коев (37 г.) и Стойка Мишева (60 г.). В болница с изваден куршум от черепа е Станимир Михайлов (35 г.), син на убитата жена. Той все още е в кома и животът му е в опасност. И тримата са служители на инвеститорската фирма “Пейсол”. Имали са среща с Драгомиров, който е подизпълнител на техен обект. На нея е присъствал и собственикът на 50% от дяловете в “Пейсол” – украинецът Дмитро Куропиткин. Той излязъл минута преди стрелбата. Това разказа майката на убития Вячеслав Коев, който е бил управител на дружеството.“Този Драгомир искаше още и още пари, и то предварително, без свършена работа – заяви през сълзи жената пред Блиц. – Бяха се разбрали и му дадоха първоначално 30% от цялата сума, за да започне да строи, но той не направи нищо. Искаше още пари. Накрая каза, че трябва да му платят 100%.”Както писа “Труд”, спорът е бил за повече от 100 000 лева. Утре или най-късно в неделя съдът трябва да реши дали Драгомиров остава за постоянно в ареста.", "date": "2017.05.19", "title": " Двойният убиец Драгомир не обяснява защо е стрелял\t\t\t"}
{"url": "https://trud.bg/%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%bd%d0%be%d0%b2%d0%b8%d1%8f%d1%82-%d1%85%d0%b8%d0%b1%d1%80%d0%b8%d0%b4%d0%b5%d0%bd-%d0%bf%d0%be%d0%bb%d0%b8%d1%82%d0%b8%d1%87%d0%b5/", "text": "От вчера насам Панов вече не следва да бъде възприеман единствено като част от съдебната система, защото той сам избра да изпадне в шизофренната роля на политик и магистратПетък. Пространството пред Съдебната палата е осеяно от каски на мотоциклетисти. За пореден път любителите на моторите протестират за справедливост. Масово недоволство на мотористи имаше и през миналото лято, когато съдът пусна под домашен арест турски тираджия, прегазил семейство на мотори. Както прокуратурата предупреждаваше, че ще се случи, ако бъде освободен, шофьорът изчезна и напусна България. Вероятно завинаги. Отговорност за съдийското решение не беше поето. И миналото лято, а и вчера в Съдебната палата го нямаше този, който трябва да олицетворява правосъдието и върховенството на закона – съдията или поне председателя на Върховния касационен съд – пръв сред равни.Докато вчера мотористите протестираха между статуите на двата лъва на бул. “Витоша”, черният “Мерцедес” на съдия № 1 паркираше пред Министерския съвет. Лозан Панов пристигна за срещата с премиера Бойко Борисов със същата лимузина, с която преди година и половина посети адвокатски офис на ул. “Парчевич” в София. Какво прави председателят на Върховния съд в адвокатска кантора е въпрос, чийто отговор съдебната система дължи на обществото, а бягството от него ни най-малко ще спаси Панов от прегрешението му.Съвсем насериозно в петък съдия № 1 обяви, че поискал срещата с министър-председателя, за да предложи следващите стъпки за провеждането на съдебната реформа, включително и промяна на основния закон. Същата, за която слушаме от 2014 г. насам, но която, вместо да привлича подкрепа, превърна лобистите й в политически трупове.След продължилата два часа среща не политикът, а съдията Панов гръмко обяви, че настоял за “дълбока” (понятие, лишено от всякаква конкретика) конституционна реформа на правосъдието в посока ограничаване независимостта на прокуратурата и поставянето й в зависимост от политиците. Едва ли са мнозина тези, които биха повярвали, че подобни думи могат да бъдат изречени от действащ магистрат. Още повече че беше далеч времето, в което съдийски организации, а и Висшият съдебен съвет, излизаха с декларации срещу опитите за намеса на политиците в независимостта на правосъдието.Не може да му се отрече на Панов, че успя с лека ръка да зачеркне цялата ни конституция, труда на всички древни мислители и философи, а и цялото право от римско време. Едва ли има друг случай в историята, при който, вместо да правораздава в съдебната зала, магистрат обикаля телевизионни студиа, откъдето раздава с лекота оценки на политици и медии, зове действащия президент да нарушава основния закон или иска от главата на изпълнителната власт и неговите министри политическо решение, което, вместо да гарантира независимостта на правосъдието, тъкмо обратното – би довело до овладяването на институцията, призвана да защитава правата на обществото и да се бори срещу престъпилите закона.Дълбоката неприязън към прокуратурата и интригантският подход към институциите, с които действа ръководителят на ВКС през последните месеци, достигнаха своя връх именно вчера. Чест прави на вицепремиера по правосъдната реформа Екатерина Захариева и на правосъдния министър Цецка Цачева, че остро реагираха на внушението на Панов, че съдебната реформа, за провеждането на която двете имат основна заслуга, била “мимикрия”. Разбира се, Захариева и Цачева, които вече имат достатъчно натрупан политически опит, с лекота разпознават в думите на Панов почерка на пропадналите политически конструкции на олигархията „Да, България” и „Нова република“. Очевидно два месеца след предсрочните избори, оставили задкулисните кукловоди без техни марионетки в управлението, а дори и без възможност да са опозиция в Народното събрание, като пълномощник да ги представлява на институционално ниво, употребявайки Върховния касационен съд, се явява Лозан Панов.От вчера насам Панов вече не следва да бъде възприеман единствено като част от съдебната система, защото той сам избра да изпадне в шизо­френната роля на политик и магистрат. Лозан Панов е класически хибрид, продукт на лабораторен инженеринг между провалилите се проксита на олигархичния кръг „Агнешките главички“ Христо Иванов и Радан Кънев. Същата риторика, същите политически клишета, същите ултиматуми пред управляващите, същите методи на задкулисен натиск, същите обслужващи ги поръчкови медии, същите подкрепящи ги професионални протестъри, същите кукловоди, докато накрая всичко приключи със същия провал като този на партиите кърлежи “Да, България” и “Нова република”.Поне за премиера Бойко Борисов и за мандатоносителя ГЕРБ вече е ясно кой ще продължи да опитва да торпилира усилията им за възстановяване на доверието в правосъдната система и достойно приемане на България на европейската сцена чрез отпадане на унизителния “мониторингов” механизъм над страната.За вицепремиера по правосъдната реформа и външен министър е ясно, че провокациите срещу електронното гласуване за новия ВСС идват от катастрофиралия като правосъден министър Христо Иванов, за чието наследство в МП Екатерина Захариева пази неприятни спомени.Ясно е, че занапред Панов ще има за задача да пречи в работата на Захариева, като верифицира доносите на “грантовите” НПО-та срещу България и ги представя за позиция на ВКС пред Европейската комисия. За правосъдния министър Цецка Цачева не е трудно да разпознае в атаките срещу себе си, още от първия ден на встъпването в новата й длъжност, благодетелите на Панов. Цачева е наясно, че текстовете за промени на конституцията и в Закона за съдебната власт, които предложи Панов да й предостави, са същите, които Христо Иванов получаваше от лобистите в адвокатската кантора, която защитава подсъдими и обвиняеми олигарси и провалени политици.Атаката на Лозан Панов по адрес на премиера и ГЕРБ с твърденията, че действията им са “мимикрия на съдебна реформа”, са и последен опит за изнудване на мнозинството, от което несъмнено зависи кой ще попадне като член на следващия ВСС от парламентарната квота. И тук кукловодите на председателя на ВКС обаче ще останат разочаровани. Който и кандидат да опитат да спуснат през състоялата се и предстоящи срещи на Лозан Панов с политически лидери от парламентарните партии, той ще трябва да получи подкрепата на конституционно мнозинство от депутати, колкото е необходимо и за промяна на основния закон по бленувания на задкулисните кукловоди, с която независимостта на прокуратурата би била ликвидирана.Провокацията на Лозан Панов към премиера и към ГЕРБ е втората, която председателят на Върховния съд си позволява да извърши спрямо останалите държавни власти само през последната седмица. Но както се провали в опита да подведе Борисов, така Панов се провали и с провокацията срещу президента. Румен Радев с държавнически усет парира сценария на задкулисните кукловоди на съдия № 1 за противопоставяне на институциите.По сценарий следващите, спрямо които ще бъде приложен шаблонът за шантаж, са представителите на опозицията и най-вече БСП. Левицата има не само идеалната възможност да подкрепи позицията на президента, но и да обедини усилия с управляващите в прокарване на необходимите законодателни промени за ускоряване на съдебния процес, пресичане на схемите за безкрайно шиканиране на делата, а и ограничаване на оправдателните и условните присъди, за които, оказва се, са абонирани всички корумпирани политици, чиновници и олигарси. Това очакват, но вече не само на думи и намерения, а като реални резултати, и протестиралите пред Съдебната палата мотористи. Тяхното търпение отдавна е изчерпано – нещо, което със сигурност трябва да тревожи все повече председателя на ВКС.А бягството на Лозан Панов от брифинга в Министерския съвет показва, че и той вече е наясно как обратното броене до оставането му в съдебната система неумолимо тече. Въпросът е докога Висшият съдебен съвет, но и останалите представители на върха на държавата ще продължат да търпят противоконституционните действия на номиналния председател на Върховния съд, които реално се превръщат в пречка пред осигуряването на бързо, ефективно и справедливо правосъдие. Още повече че вече е очевидно изпадането му в шизофренно разделение между политик и съдия.", "date": "2017.05.19", "title": " Лозан Панов – новият хибриден политически проект на олигархията\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b2%d0%b0%d1%82-%d0%b1%d1%80%d0%b0%d0%b7%d0%b8%d0%bb%d1%81%d0%ba%d0%b8%d1%8f-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b2-%d0%be%d0%bf%d0%b8/", "text": "Бразилският президент Мишел Темер е обвинен в  опит да провали мащабно корупционно разследване, известно като „Автомивка“, предава . Темер и високопоставен сенатор са сред тези, опитали да предотвратят напредъка на разследванията по „Автомивка“, написа главният прокурор Родриго Жанот в документите. Обвинението в мащабно възпрепятстване на правосъдието увеличава възможностите за криза, като  заплашва да свали  Темер от власт. Той пое поста преди година от държавния глава Дилма Русев, срещу която беше гласуван импийчмънт.", "date": "2017.05.19", "title": " Обвиняват бразилския президент в опит да осуети разследване за корупция\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8%d0%b5%d1%82%d0%be-%d1%86%d0%b5%d1%86%d0%ba%d0%b0-%d1%86%d0%b0%d1%87/", "text": "Текстовете за въвеждане на уседналост в Изборния кодекс, с които на практика се забранява на българите в чужбина да гласуват на парламентарни избори, са дошли от администрацията на президента.Това заяви правосъдният министър Цецка Цачева в предаването „Панорама“ на БНТ на въпрос кой е авторът на предизвикалия скандал законопроект на ведомството по време на служебния кабинет.Цачева не пожела да уточни кой е конкретният автор на текстовете, но обясни, че те са „дописани“ от „Дондуков“ 2. По думите й това е било установено след щателна проверка.Версията на служебния министър Мария Павлова и нейния екип беше, че уседналостта е дописана своеволно от уволнения заради случая директор на дирекция „Съвет по законодателството“ в министерството Любомир Талев. Едно от първите решения на Цачева като правосъден министър беше вчера да го възстанови на работа.След като го уволниха самият Талев обясни пред „Труд“, че е дописал текстовете по личното разпореждане на президента Румен Радев, като ги е консултирал и с ръководството на министерството, преди да ги публикува за обществено обсъждане.", "date": "2017.05.19", "title": " Министърът на правосъдието Цецка Цачева: Текстовете за уседналостта са дошли от администрацията на президента"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bc%d0%b0%d1%81%d0%be%d0%bd%d0%b8-%d0%b8%d0%b7%d0%b1%d1%80%d0%b0%d1%85%d0%b0-%d0%bd%d0%be%d0%b2-%d0%b2%d0%b5%d0%bb%d0%b8%d0%ba/", "text": "Искрен Йотов прие от Иван Сариев единението на ОВЛБ, споделиха пред „Труд“ свободни зидариБългарските масони имат нов Велик майстор. На отчетно-изборно събрание днес в София майсторите на ложи от Обединената велика ложа на България (ОВЛБ) избраха за свой нов лидер Искрен Йотов – досегашен заместник на Великия майстор на ОВЛБ. По този начин демонстрираме приемственост на най-значимото събитие в историята на българското масонство – единението, коментираха пред “Труд” свободни зидари. Към момента Обединената велика ложа на България наброява близо 4000 масони и над 120 ложи. През последните години българските масони развиха значително благотворителната си дейност с подкрепа на различни хуманитарни, културно-исторически и образователни каузи.Запознати припомниха, че вече досегашният Велик майстор на ОВЛБ Иван Сариев бе наречен Обединител заради ключовата дата 20 юни 2015 година, когато заедно с почетния Велик майстор на ОВЛБ Валери Митков реализираха единението на българските масони. А събитието бе сравнено по значимост от представители на световното масонство с падането на Берлинската стена. Новият Велик майстор Искрен Йотов започва мандата си в знакова година за масоните по света, когато се честват 300 години от учредяването на първата ложа в Англия през 1717 г. От своя страна българското масонство отбелязва 100 години от въздигането на Велика ложа на България. И 25 години от възобновяването на свободното зидарство у нас след 1989 г.", "date": "2017.05.19", "title": " Българските масони избраха нов Велик майстор"}
