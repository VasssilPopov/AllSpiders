{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%bd%d0%b8%d1%82%d0%b5-%d0%b2%d0%b5%d1%81%d1%82%d0%bd%d0%b8%d1%86%d0%b8-%d0%bd%d0%b0-%d1%81%d0%be%d1%84%d0%b8%d1%8f-%d0%b2%d0%bb%d0%b8%d0%b7%d0%b0%d1%82-%d0%b2/", "text": "Интервюта с видни диригенти и бивш президент са сред постиженията на учениците вестникариПроектът “Училищният вестник – гласът на младите”, част от конкурса на Столичната община “Младежки свят и доброволчество”, ще събере в София за първи път екипите на ученическите вестници в София. Идеята е младите вестникари да обменят опит и да създадат професионална общност.Проектът е разработен от Ученическия парламент към Софийската гимназия по строителство, архитектура и геодезия “Христо Ботев”. Нейни възпитаници списват вестник “Ботевец”, който се издава от 1950 г. с кратки прекъсвания до 2008 г., откогато отново излиза редовно.Първата сбирка на екипите на училищните вестници ще се проведе на 2 юни в Столичната община. До момента в проекта са се включили 15 издания.Един от най-старите ученически вестници, участващ в проекта, е “Кировец” на Професионалната гимназия по електротехника и автоматика. Той се издава от 1973 г. с по два броя годишно. От 2015 г. има и електронен вариант. Редколегията е от ученици от осми до дванадесети клас.През април тази година вестник започват да издават и учениците от 73-то СУ “Владислав Граматик”. До момента “Дочуто в 73.СУ” има издадени само 2 броя и е получил добри отзиви в школото. От тази година започва да излиза и вестникът на 90-о СУ “Ген. Хосе де Сан Мартин” – “90. СУ Днес”.Сред най-младите журналисти в проекта са учениците от 20-о ОУ “Тодор Минков”, списващи в. “Звънче”. Миналата година той се класира на първо място в категория “Начални и основни училища” в Четвъртия национален ученически журналистически конкурс “Григор Попов”.Други начинаещи журналисти са децата от 4-то ОУ “Професор Джон Атанасов”, пишещи за в. “С усмивка в четвърто”, и тези от 2-ро СУ “Акад. Емилиян Станев”, списващи в. “Слово”.Сред най-артистичните вестници, участващи в проекта, е в. “Резонанс” на НМУ “Любомир Пипков”. В него могат да се прочетат интервюта с видни диригенти и солисти на оркестри и новини от културния афиш.Най-оригиналното име принадлежи на вестника на Първа английска гимназия – “Зелен домат”.Други участници в проекта са вестникарите от ЧПГ “Образователни технологии”, издаващи в. “Училищен живот”, и от НПГПТО “М.В. Ломоносов” с вестник “Ломоносов News”. Изданието “Междучасие” пък отразява постиженията на учениците от 78-о СУ “Христо Смирненски” в гр. Банкя. Същата е ролята и на “95 Вести” на децата от 95-о СУ “Проф. Иван Шишманов”.Участие в проекта ще вземат и учениците от гр. Раковски с техния вестник “Междучасие”, в който могат да бъдат прочетени интервюта с бившия президент Росен Плевнелиев, журналиста Антон Хекимян, както и с учители от Германия.Проектът “Училищният вестник – гласът на младите” включва обучителен семинар в Столичната библиотека на 14 юни. Тогава ще бъде издаден каталог на училищните вестници. На 1 ноември ще бъде подредена изложба на вестниците в Столичната библиотека. Там ще бъде създаден и фонд на училищните вестници. Ще има и обща фейсбук страница, където всички млади вестникари да публикуват своите статии.", "date": "2017.05.29", "title": " Училищните вестници на София влизат в каталог\t\t\t"}
{"url": "https://trud.bg/%d1%81%d0%bb%d0%b0%d0%b2%d1%8f%d0%bd%d1%81%d1%82%d0%b2%d0%be%d1%82%d0%be-%d0%b5-%d0%bb%d0%b5%d0%ba-%d0%b7%d0%b0-%d0%b1%d0%be%d0%bb%d0%bd%d0%be%d1%82%d0%be-%d1%87%d0%be%d0%b2%d0%b5%d1%87%d0%b5%d1%81/", "text": "С любов може да се постигне всичко – с този призив към участниците в Единадесетия международен фестивал на поезията „Славянска прегръдка – 2017” завърши аудиенцията при Негово Високопреосвещенство Йоан – Варненски и Великопреславски митропорит, която се проведе на 24 май, веднага след празничното шествие по централните булеварди на Варна. За пореден път морската ни столица беше гнездо на славянската поезия: пристигнаха 30 поети от 12 държави: Сърбия, Словения, Полша, Беларус, Русия, Латвия, Армения, Черна гора, Хърватия, Република Сръбска (Босна и Херцеговина), България. Участваха дори поети, които са със славянски произход, но живеят в Италия и Франция. В предишни години фестивалът беше притегателно място за изява и на полски поети, живеещи в Лондон, както и на чешки творци, граждани на САЩ. Очевидно духовната територия на славянството продължава да се разширява. А именно диалогът между различните култури се превръща във фактор на неафишираната междудържавна политика.Тази атмосфера се чувства съвсем ясно по време на „Славянска прегръдка”, където се говори на езика на високото художествено слово, с една равнопоставеност между езиците, родствени в своята основа, но толкова богати и уникално различни в литературно отношение.В трите дни на фестивала варненската публика можа да чуе няколко рецитала – поетите четоха свои творби, в оригинал и превод. Територия на тяхната изява беше Икономическият университет – Варна, Пленарната зала на Община Варна, Руското консулство, Градска галерия „Борис Георгиев”.За значимостта на този форум говори фактът, че тази година той се проведе под патронажа на Ирина Бокова – генерален директор на ЮНЕСКО. Нейното приветствие беше прочетено на откриването лично от Ана-Луиза Томпсън-Флорес, директор за Европа по въпросите на науката и културата в ЮНЕСКО: „Този фестивал е не само празник на поезията, но и един ежегоден израз на полифоничността на културите, затова генералният директор на ЮНЕСКО дава своята подкрепа. От 2007 г. Варна е място за среща на най-изтъкнати и талантливи поети, които споделят своите постижения, но и популяризират силата на културата. Варненският фестивал има съществен принос за развитието на изкуството в славянските страни, обединяват се творци с различна етническа и религиозна идентичност. Това е една невероятна палитра на културно многообразие за поддържане на мира чрез творчество. Специални благодарности към Елка Няголова, която оставя неизличими следи в световната култура.“Фестивалът започна с кратки слова от поетите на различните езици. А официалното откриване беше дело на Коста Базитов – зам.-кмет на Варна, който приветства гостите от името на кмета Иван Портних: „В духовния живот на града ни явлението „Славянска прегръдка” обогатява с поетични отношения празника на Славянската писменост. Толкова близки прозвучаха обръщенията на поетите, казани на украински, полски, руски, сръбски, хърватски и български! Това звучене отново ни припомня притчата, че когато снобчето от пръчки е заедно, никой не може да го прекърши. Дано словото ни помогне да бъдем хора в този тъй бързо променящ се свят. Елка Няголова вече 10 години неуморно събира приятели, създавайки метафорични и реални мостове.”Както всяка година, поетите дискутираха по актуални международни проблеми по време на Кръгла маса с надслов „Словоприношение – 1190-годишнина на Св. Кирил”. Те изказаха мисли за ролята на славянството в глобалистична Европа, за делото на Кирил и Методий, без които нямаше да съществуват в днешния им вид славянските култури. Изразиха мнение за културните процеси в техните страните, за промените в езиците вследствие на агресивното навлизане на англоезичната култура, за общите корени на славянските езици и как днес те намират хармония, самочувствие и нови инвенции за лично творчество. Поетите Радомир Уляревич (Черна гора), Марко Кравос (Словения), Даница Додич (Сърбия, Франция) и Енерика Бияч (Хърватия), акад. Ристо Василевски (Сърбия), Лиана Шахвердян (Армения), Максим Замшев (Русия), Ян Рихнер (Полша), Предраг Белошевич (Република Сръбска, Босна и Херцеговина) разказаха за инициативи в чест на Кирил и Методий, които те провеждат, за поетични фестивали, литературни списания, преводи и други културни формати. Елица Виденова представи четвъртия том на книгата на проф. Анчо Калоянов „Славянска православна цивилизация”, посветена на Великата църква на Царевград Търнов (1185 – 1626). Книгата е издадена в ограничен тираж, според броя на пожелалите спомоществователи.Романтиката върви ръка за ръка с поезията – в Руското консулство звучаха емблематични руски песни в изпълнение на Оля Василенко и Камерния хор при храм „Св. Атанасий”. Програмата включваше стихове и биографични акценти от живота на известни руски поети дипломати: Фьодор Тютчев, граф Игнатиев, Сергей Лавров. Проявата беше с участието на Генералния консул на Русия Н. Пр. Сергей Лукянчук и на ексконсула и един от основателите на фестивала „Славянска прегръдка” Анатолий Щелкунов.Какво е фестивал без бардове? В рубриката „Поезия в петолиние“ концерт изнесоха поетите, които са автори и изпълнители на песни: Александър Петров (съвсем млад поет, но вече автор на издадена стихосбирка), Анна Тураносова (Литва), Давор Гргулич (Хърватия).В Икономическия университет своя изложба живопис под мотото „Водата, която ни свързва”, представи Дени Орманова. На фона на нейните излъчващи божествена светлина водни импресии всички поети прочетоха стихове, сред които бяха и нашите поети Надя Попова, Ели Видева, Димитрина Кюркчиева, Елица Виденова, Росица Кунева, Радостина Драгоева, Милена Белчева.Негово Високопреосвещенство Йоан прие участниците във фестивала и получи в дар новоиздадената антология „Словоприношение” с техни автографи. Дядо Йоан благодари за това уникално издание и припомни исторически факти относно постепенното признание на Светите братя Кирил и Методий. Той изрази загриженост, че нашата църква изостава в обучението на новите поколения: „Ние сме в дълг към световната общественост и би трябвало отново да припомняме делото на Светите братя. В територията на Църквата Майка ние сме едно, не трябва да се противопоставяме едни на други в тази сложна обстановка – дано политическите проблеми между Украйна и Русия се решат… Българската православна църква трябва да вземе пример от Сръбската. Тяхното ръководство още преди 30 години започна обучение на стотици млади свещенослужители, като ги изпращаше в гръцките и руските богословски училища. В Сърбия богословското образование е на много високо ниво, казвам това съвсем отговорно. Ние изостанахме. Нашето монашество почти изчезна. Във Варна имаме само три действащи манастира – общо с 12 монаси за цялата епархия. Няма желаещи да постъпят в манастирите. Благодаря ви, че чрез поезията припомняте връзката на човека с Бога, ще ви подкрепяме винаги! Славянската идея е важна, особено в сегашната сложна политическа обстановка. Добрият тон и Христовият дух трябва да бъдат водещи, чрез любов може да се постигне всичко!” Елка Няголова благодари на Дядо Йоан, който заедно с митрополит Амфилохий (Черна гора) е почетен член на „Славянска академия”: „Имаме идея това лято да започнем една свята обиколка из храмовете на Черна гора, където ще звучи поезия заедно с православни песнопения.” Присъстващите поети положиха в антологията своите подписи и благопожелания към митрополит Йоан.В заключителната вечер, преди да бъдат обявените лауреатите на фестивала, Елка Няголова представи луксозното издание „Словоприношение” и разказа за възникването на идеята: „Тя не е просто книга, която е събрала 194 славянски поети от 28 държави. Това е едно събиране на камъни, но не онези, библейските… Това са живи камъни от разпръснатия по цялата земя славянски архипелаг. И всеки е пренесъл със себе си своя език, бит, култура, вяра, неповторим емоционален свят. Освен стихове, биография и снимка, всеки автор е положил своя манускрипт с послание до славянския свят. Няма така книга в световната литература! Още преди отпечатването написах писма до големи библиотеки и ги информирах за този предстоящ труд. Интересът е огромен от целия свят. Нашият фестивал е общ поклон пред светите братя Кирил и Методий, и обща молитва за един корен, душа, вяра, прегръдка. Ние всички сътворихме през годините една територия на духа. Ще мине време и следващите след нас ще си дадат сметка колко е важно да държим пъпната връв, да държим корена, без който голямото ни родово дърво би изсъхнало. Тази територия на духа започна във Варна, но тя продължава и в другите братски страни – тя ни свързва по един удивителнен начин, омесва нашите славянски думи, връща ни към нашия праезик, преди разселението на славяните, когато предците ни са тръгнали отнякъде да търсят земя. Славянството не е евтина и променяща се територия, то е духовност. То не е само история, нито само лингвистика. Днес, когато човечеството е болно от липса на идеи и достатъчно обич, славянството е метеор на добротата, защото ние сме надарени с повече чувствителност, любов и отдаденост. Затова и нашата нова антология се нарича „Словоприношение.”На финала на фестивала зам.-кметът на Варна Коста Базитов обяви, че по негова идея от следващата година Община Варна ще връчва своя награда и ще продължи да подкрепя този уникален международен формат.„„", "date": "2017.05.29", "title": " Славянството е лек за болното човечество\t\t\t"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d0%b5%d1%82%d0%b5-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be%d1%82%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b5-4/", "text": "Инж. Добромир Добрев, Кмет на Община Горна ОряховицаУважаеми жители и гости,29 май е празничен за Горна Оряховица. На този ден имаме добър повод да се обърнем за малко към историята и традициите на нашия град и да си дадем сметка, че стореното от предците ни и оставеното от тях наследство са повод за гордост и признание. Град, който има богато минало, има и бъдеще. Наш дълг е да запазим наследеното от старите горнооряховчани и да го предадем на поколенията след нас. Така съхранили силния дух и традициите на нашия град, ще вървим напред и ще се радваме на бъдещите успехи.Всеки ден с делата си ние променяме облика на Горна Оряховица. Правейки това, се изправяме пред предизвикателството всички заедно да се грижим за новите придобивки, да им се наслаждаваме, но и да ги опазим.Благодаря на всички, които обичат Горна Оряховица и с делата си градят доброто име и авторитета на нашия град. На младите хора пожелавам да съхранят своя устрем и да следват завещаното от предците ни.Нека в празничния ден да бъдем заедно, както сме заедно и в делника. Нека продължим да работим заедно, да споделяме трудностите и удовлетворението от успехите и да носим винаги в сърцата си Горна Оряховица!Честит празник!", "date": "2017.05.29", "title": " Изтеглете безплатното приложение „Европейски път: Горна Оряховица“"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-293/", "text": "Георги Йорданов, бивш вицепремиер и министър на културата, 83 гЕрхан Чаушев, член на ЦИК, 53 г.Петя Аврамова, депутатка от ГЕРБ в 44 НС.", "date": "2017.05.29", "title": " Днес да почерпят"}
{"url": "https://trud.bg/%d1%81%d1%8a%d0%b4%d0%b8%d1%8f-%d0%b4%d0%b8%d1%88%d0%b5%d0%b2%d0%b0-%d1%81%d0%bb%d1%83%d1%87%d0%b0%d0%b9%d0%bd%d0%be-%d0%bf%d0%b0%d0%ba-%d1%80%d0%b5%d1%88%d0%b0%d0%b2%d0%b0-%d0%b4%d0%b5%d0%bb%d0%be/", "text": "Седмица след като провалени политици, кандидат-депутати и активисти за правата на гейовете от „Да, България – ДЕОС – Зелените” блокираха движението пред Съдебната палата с лозунги да борят съдебната мафия, кукловодите на същите отново показват грозното си лице в съдебната власт. Става дума за серията от дела срещу МОСВ по повод приемането на плана за управление на парк „Пирин”, образувани след уличен натиск и предизборен рекет от Зелените и довели до безпрецедентен правен хаос в ековедомството. Както „Труд” вече писа, първото дело по жалба на Тома Белев беше разпределено при съдия Дишева, съпруга на негов съпартиец и бизнес партньор, която отказа да си направи задължителен отвод по чл. 22 от ГПК и му хариза служебна победа. Във вторник следва втори епизод, организиран от задкулисието.Пощальонът чука два пътиНовото дело е номер 3920 от 2017 година и ще се гледа на 30.05.2017 г. Както казахме, то е част от серията съдебни дела, образувани след като служебният министър на екологията задвижи процедурата по приемане на закъснелия с почти 5 години нов план за управление на парк „Пирин”, но под уличен и политически натиск я стопира със съмнителни юридически аргументи. Първото дело бе заведено по жалби на Тома Белев и други партийци от коалиция „Да, България – ДЕОС – Зелените”, разпределено на съдийката от същата партия Атанаска Дишева и без изненади спечелено от партийците. Сега на ред идват ответните дела, завеждани по жалби на общините в Пирин и изпълнителя на проектоплана, които атакуват обратната позиция. И „случайно” делото пак се пада при същата съдийка, която не смята за нужно да си направи отвод поради конфликт на интереси.Семейства, оплетени като свински черваДишева е съпруга на Генади Дишев – член на националния съвет на „Да, България” и провален кандидат-депутат от Ловеч. Дишев също така е бивш ръководен кадър и настоящ деен член на асоциация „Активни потребители”, която от своя страна е в една неправителствена мрежа с фондация „Биоселена”. Последното НПО е главен бенефициент по проекта „За Балкана и хората”, осъществяван в партньорство с Асоциация на парковете в България на Тома Белев и WWF-България на жената на Белев. Проектът цели да обгрижва дребни земеделски стопани, но партийците са успели да вмъкнат и период за „подкрепа на гражданското общество, за да се осигури ефективно, дългосрочно и устойчиво ползване на природните ресурси”. С други думи, значителна част от спечеления грант на стойност 4 790 000 швейцарски франка е отишъл чисто и просто за партийно строителство, финансиране на екорекет или директно източване.Съдийка, която отказва да спази законаС цел предотвратяване на конфликта на интереси на съдии, гледащи дела, законодателят в чл. 22 от ГПК е поместил подробен списък от обстоятелства, при които съдията по дело трябва да направи задължителен отвод, тъй като не може да бъде обективен. В последната алинея е разписано, че „не може да участва като съдия по делото лице, […] относно което съществуват други обстоятелства, които пораждат основателно съмнение в неговото безпристрастие”. Именно това задължава Атанаска Дишева да се оттегли от серията дела срещу МОСВ, водени от нейни и на съпруга й съпартийци. Поне три такива обстоятелства са налични безспорно:1. Съпругът на съдия Дишева е част от партията, оказала политическия натиск върху МОСВ и завела голяма част от делата. 2. Съпругът на съдия Дишева е част от организация, имаща бизнес отношения с част от жалбоподателите. Стойността на само една сделка от тези отношения надхвърля 4,79 млн. швейцарски франка. 3. Самата съдия Дишева е предложена за член на Висшия съдебен съвет от хора и неправителствени организации, открито симпатизиращи на партията, в която членуват съпругът й и жалбоподателите по делата.Крадецът вика: „Дръжте крадеца!“За пореден път в България се наблюдава потресаващото политическо лицемерие именно най-затъналите в калта на определени далавери хора да обикалят медиите, а вече да си създават и партии, които ужким да се борят срещу същите далавери. Наблюдавахме го през 90-те с контрабандата, след това го видяхме в енергетиката и заменките, сега явно е ред на съдебната система. Задкулисието в съдебната система си създаде партия и неправителствени организации, които да легитимират още 20 години безчинства и зависимости. Гьонсуратлъкът на съдии като Дишева или въвлечената в скандала за кражба на френски фирми Ченалова не е единичен феномен – това е рецидив в стотици от най-важните дела в държавата. И тези хора щели да чистят авгиевите обори на съдебната система… Все едно прасе да почисти само кочината си. ", "date": "2017.05.29", "title": " Съдия Дишева случайно  пак решава дело от семеен интерес\t\t\t"}
{"url": "https://trud.bg/%d0%bd%d0%be%d0%b2%d0%b8%d0%bd%d0%b8-%d0%be%d1%82-%d0%ba%d1%8e%d1%80%d0%b4%d1%81%d0%ba%d0%b8%d1%8f-%d1%84%d1%80%d0%be%d0%bd%d1%82/", "text": "„Президентът Масуд Барзани се срещна с премиера на България Бойко Борисов в София“, . Комюникето беше придружено със снимки и съпътстващи видеорепортажи на огромната – 20-30 души – делегация, която изкачва стъпалата в Министерския съвет.Кадри с премиера, с председателя на Народното събрание на България, голяма работа! И разбира се, че ще се радват хората! В тяхната вековна борба за отстояване на собствената културна и историческа идентичност всяка подобна среща с официалните лидери на която и да било призната световна държава (хеле пък европейска) е още една крачка напред по дългия път към невъзможното.Експертите казват, че ако въобще може да се намери един положителен ефект от американската инвазия в Ирак през 2003 г., то е, че върху руините на държавата, скалъпена по западните разбирания след края на Първата световна война държава, се изпробва идеята за федералното управление. Което постигна съмнителен успех – от една страна, създаде почвата за избуяване на ДАЕШ, от другата – изникна Иракски Кюрдистан, недостижимо понятие за народа му допреди няколко години. Остров на сигурността в разкъсвания от религиозните противоречия Ирак. Културна и етническа общност, която единствена в периметъра продължава да доказва, че има достатъчно достойнство и самодисциплина да се самоуправлява като независим народ.Навремето, когато САЩ обявиха идеята си за федерализирането на Ирак, Турция орева света. Ама буквално. Тогавашният премиер Реджеп Ердоган и правителството му се жалваха на кого ли не (в НАТО и отвъд) и открито обвиняваха американците в предателство, в забиване на нож в гърба, в „пускане по пързалката“. И разбираемо, 20 процента от населението на съвременна Турция са кюрди, населяващи предимно обречения от векове на крайна бедност Анадол. Между 13 (по официални турски данни) и 22 (по кюрдски) милиона души (14 млн. според ЦРУ, ако питате), които говорят на език, публично забранен след военния преврат от 1980 година. На териториите на съседните Сирия и Ирак живеят допълнителни между 8 и 10 милиона души – бройката е в зависимост от режима, диктувал преброяването.Пък и в сделката за „усмиряването на Саддам Хюсеин“ навремето никой не беше записал, че в крайна сметка Турция ще се окаже с почти независим Кюрдистан на границата си. Те „в играта“ бяха за друго – бяха им обещали регионална доминация, а то какво излезе… ще се жалват, няма как!Допреди пълното разпадане на Ирак почти си бяха изплели кошницата с кюрдите – турското разузнаване съвместно с ЦРУ задържа през 1999 г. в Найроби, Кения, неуловимия лидер на групировката Кюрдска работническа партия (ПКК) Абдуллах Йоджалан. В замяна на доживотен затвор вместо смъртна присъда водачът на съпротивата започна от изолатора мирни преговори, които доведоха до няколко нетрайни примирия, но преди всичко до узаконяването на прокюрдските политически партии и влизането им в парламента на Турция. Партии на малцинството, но представителни все пак. И както почти се бяха примирили кюрдите със съвместния живот, американците им направиха мечтания Кюрдистан на един хвърлей камък от дома. И не сред онзи гол камънак под изпепеляващото слънце на Югозападна Турция, а сред богатите на петрол и други природни ресурси пясъци на Северен Ирак. И гърнето закъкри отново.През 2011 г. Арабската пролет пулверизира Сирия и понеже нямаше върху какво да прелива в Ирак, две години по-късно там изригна ДАЕШ („Ислямска държава“). Групировка, основана върху останките на местната „Ал Кайда“ и структурите на бившите федаини (гвардията и службите) на Саддам Хюсеин, (те всъщност са хората, които запалиха Ирак под краката на американците и света). Нито редовната сирийска армия, нито иракската можеха да се противопоставят на фанатиците, които пречупиха всяка тяхна съпротива за месеци, заграбвайки огромни територии от страните им. ДАЕШ стана първата терористична организация в света, която преди година и половина вдигна собствена бойна авиация във въздуха – вярно един руски МиГ, заграбен от сирийците, но не е ли достатъчно?!Единствените, които продължават успешно да се опълчват на напредъка на ДАЕШ, са въоръжените отряди на пешмергите от Иракски Кюрдистан. Мюсюлмани, но със светско разбиране за ролята на религията в обществото, дори сформираха щурмови бригади от жени снайперисти, които да преследват ислямистите, защото последните вярват, че ако ги убие жена,няма да отидат в рая (иначе пътят е застлан с„цветя и рози“). Когато извращават вярата ти – срещу терора с терор! Но както и да описваме ситуацията, несъмнено иракските кюрди са сред решаващите фактори, с които ще се съобразява войната с ислямистите от ДАЕШ в близко бъдеще. Ако не искаме повече европейци да умират по пясъците.Любопитни темиТъй като от Министерския съвет са предпочели да спестят на българските медии и граждани дори основната информация за срещите на кюрдската делегация в София, засега можем да се уповаваме единствено на данните, подадени от Ербил (столицата на Иракски Кюрдистан). Борбата с ислямистите от ДАЕШ е била сред приоритетните теми, подчертават и от кабинета на кюрдистанския президент. Наравно с двустранното сътрудничество.", "date": "2017.05.29", "title": " Новини от кюрдския фронт\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%bd%d0%be%d1%81%d1%82%d0%b8-%d0%b7%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%be%d1%82-%d0%bc%d0%b0%d1%81%d1%83%d0%b4-%d0%b1%d0%b0%d1%80/", "text": "Министър-председателят Бойко Борисов е приел на среща миналата седмица делегация от автономията Иракски Кюрдистан – това съобщава официалният сайт на президентството на района.От Министерския съвет потвърдиха пред „Труд“ информацията, като обясниха, че посещението е било част от обиколка, в която е включена и страната ни.Начело на делегацията е бил държавният глава на автономията Масуд Барзани, като в нея са фигурирали още началникът на кабинета му Фуад Хюсеин, членът на Политбюро на Демократическата партия на Кюрдистан Азад Бервари и отговарящият за външните работи на Кюрдистан Хемин Хаврами.Визитата е отразена широко и от канал „Кюрдистан 24“, където има репортаж от разговора.Основната тема, по която са говорили Борисов и Барзани, е била за референдума за независимост, който Иракски Кюрдистан иска да организира и от автономия на световната карта да се превърне в държава. Освен България Масуд Барзани е посетил Йордания, където също е представил идеята на Световната икономическа конференция за Близкия изток и Северна Африка.Българският премиер и президентът на автономията са обсъдили и развитието на военните операции срещу „Ислямска държава“ в Ирак и Сирия – именно въоръжените сили на автономията – „Пешмерга“, играят голяма роля в борбата срещу терористичната групировка.Барзани е благодарил на страната ни, че е част от коалицията в битката срещу тероризма. От своя страна премиерът Борисов му е казал, че „Пешмерга“ показват героизъм в тази война. Допитването ще бъде тази годинаРеферендумът на Иракски Кюрдистан бе договорен от политическите партии в началото на април тази година.Тогава между представителите на двете основни формации – Демократическата партия на Кюрдистан и Патриотичния съюз на Кюрдистан, и президента Масуд Барзани се проведе среща, на която бе постигнато споразумението.Темата за независимостта на Иракски Кюрдистан се повдига от местните политици нееднократно от момента на придобиването на автономия на региона през 2005 г. През 2016 г. президентът на региона Масуд Барзани обеща, че ще има референдум до края на годината, но това не се случи.Време и условия„Дойде времето, а и условията сега са подходящи хората да се произнесат за своето бъдеще на референдум. Той няма задължително да доведе до незабавно обявяване на независимост, а по-скоро ще покаже мнението и волята на народа“, обяви Барзани още при изказването си през миналата година.Официално Иракски Кюрдистан включва три провинции, но кюрдските сили упражняват контрола върху още четири, в които Багдад иска да запази властта си.Иракската централна власт напусна редица зони в северните части на страната през лятото на 2014 г. заради атаките на „Ислямска държава“. Това позволи на кюрдските сили да засилят присъствието си там.Богатата на петрол провинция Киркук, която сега се контролира от кюрдските сили „Пешмерга“, се очаква да бъде основна точка в спора с Багдад. Регионът, независимо от централната власт в Ирак, изнася петрол към Турция. Пешмерга – тези, които виждатПешмерга, буквално преведено като „тези, които гледат смъртта в очите“, са въоръжените сили на автономния регион Иракски Кюрдистан.Начело на Пешмерга е президентът, който сега е Масуд Барзани. Самите формирования на Пешмерга до голяма степен са отделно от Кюрдската демократическа партия (КДП) и Отечествен съюз на Кюрдистан (ОСК), въпреки че и двете са верни на правителството на региона. Силите на Пешмерга са отговорни за защитата на земята, хората и институциите в региона на Кюрдистан. ", "date": "2017.05.29", "title": " Благодарности за Борисов от Масуд Барзани"}
{"url": "https://trud.bg/%d0%bf%d1%80%d0%b5%d0%b4%d0%b8%d0%bc%d0%bd%d0%be-%d1%81%d0%bb%d1%8a%d0%bd%d1%87%d0%b5%d0%b2%d0%be-%d0%b2%d1%80%d0%b5%d0%bc%d0%b5-%d0%b4%d0%bd%d0%b5%d1%81/", "text": "Днес ще преобладава слънчево време с облачност в следобедните часове. На отделни места ще превали краткотраен дъжд, показва справка в сайта на НИМХ при БАН. Температурите слабо ще се повишат, максималните ще са между 20° и 25°.Над планините в следобедните часове ще се развива купеста и купесто-дъждовна облачност и на места ще превали и прегърми.  Максималната температура на височина 1200 метра ще е около 14°, на 2000 метра – около 7°.Над Черноморието ще преобладава слънчево време с временни увеличения на облачността. Максимални температури 19°-21°. Температура на морската вода 17°-18°, вълнение на морето около 2 бала.", "date": "2017.05.29", "title": " Предимно слънчево време днес"}
{"url": "https://trud.bg/%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%bd%d0%b0-%d0%b3%d0%ba%d0%bf%d0%bf/", "text": "Превозвачи излизат на протест на границата с Гърция. Те са недоволни от ежедневните опашки на граничен пункт Кулата – Промахон.Шофьорите настояват да се подобри организацията на работа на пункта. Най-много време отнема паспортният контрол. По думите им в момента работата на пункта е мудна и се преминава само на едно трасе.Планиран е мирен протест, така че да не се пречи на трафика. Организаторите обаче предупреждават, че ако не получат съдействие от полицията и Агенция „Митници”, е възможно да се премине към блокада на границата и гражданско неподчинение, информира .Очаква се да се включат повече от 200 шофьори на товарни камиони. За преговори с тях на Кулата ще пристигнат представители на Агенция „Митници“ и Граничната полиция.От Съюза на българските транспортни работници дават пример, че всеки месец камионите на фирмите им губят по 10-15 дни в чакане на „Кулата”.", "date": "2017.05.29", "title": " Превозвачи излизат на протест на ГКПП „Кулата“"}
{"url": "https://trud.bg/500-%d1%80%d0%b0%d0%b1%d0%be%d1%82%d0%bd%d0%b8-%d0%bc%d0%b5%d1%81%d1%82%d0%b0-%d1%81%d1%82%d0%be%d1%8f%d1%82-%d0%bd%d0%b5%d0%b7%d0%b0%d0%b5%d1%82%d0%b8-%d0%b2-%d1%88%d0%b8%d0%b2%d0%b0%d1%88%d0%ba/", "text": "500 работни места в предприятие във Видин остават незаети, въпреки че безработицата в региона е двойно над средната за страната. В шивашка фирма, в която от година и половина не могат да попълнят персонала, твърдят, че осигуряват възможно най-добрите условия за труд, съобщава . Шивачки казват, че работата им изисква сръчност, а възнагражденията в бранша са сред най-ниските.110 души работят в предприятието за производство на мъжки ризи. Търсят още 500, за да поемат повече поръчки.„Това е всъщност, с което ние се сблъскваме – трудността да намерим толкова хора, колкото ние можем да предложим работа“, казва Вяра Манева, генерален директор на дружеството.Фирмата е немска и освен в България, е с производство в Турция и Индия. Работодателите казват, че предлагат различни поощрения. От юни в предприятието ще бъде открита и детска ясла, за да има къде да оставят работничките децата си през лятото.„Ако ние постигнем определени цели, всеки един от производството, без значение дали е шивач гладач, или в „опаковка“, би могъл да получи бонус до размер на 750 лева брутно възнаграждение“, увери Манева.Според персонала, причината за липсата на интерес към обявените работни места, са ниските възнаграждения в бранша. За да получат по-добро заплащане, са нужни сръчност и умения.Инвеститорите казват, че искат да запазят бизнеса си във Видин. Готови са да променят транспортната схема, за да има за работниците удобен превоз до предприятието.", "date": "2017.05.29", "title": " 500 работни места стоят незаети в шивашко предприетие във Видин"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%89%d0%b5-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5/", "text": "Президентът Румен Радев ще бъде домакин на тържествената вечеря ифтар по случай мюсюлманския празник Рамазан Байрам. Събитието ще се състои в столичния „Хотел Балкан“, съобщиха от прессекретариата на държавния глава.На празничната вечеря са поканени представители на всички традиционни вероизповедания в България, представители на дипломатическия корпус, учени и хора на изкуството.Домакинството на президента на тържествената вечеря ифтар е израз на уважение към религиозния празник и към традициите на българските граждани с мюсюлманско вероизповедание.", "date": "2017.05.29", "title": " Президентът ще е домакин на тържествена вечеря ифтар по случай Рамазан Байрам"}
{"url": "https://trud.bg/%d0%be%d1%89%d0%b5-%d0%b4%d0%b2%d0%b0%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2/", "text": "Още един арест в Манчестър във връзка с атентата от 22 май. Задържан е 19-годишен мъж. Няколко часа по-рано беше арестуван и друг на 25 години. Британските власти предупредиха, че съучастници на атентатора все още може да са на свобода.След терористичното нападение са претърсени 14 жилища. МИ 5 ще разследва дали е имало информация, че Салман Абеди е представлявал заплаха, информира . Появиха се съобщения, че ФБР е предупредило британското разузнаване за терориста. Американците са следили Салман Абеди от средата на миналата година.", "date": "2017.05.29", "title": " Още двама задържани заради атентата в Манчестър"}
{"url": "https://trud.bg/%d1%81%d0%b0%d1%89-%d0%bf%d1%80%d0%b0%d1%89%d0%b0%d1%82-%d0%b2%d1%82%d0%be%d1%80%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%be%d0%bd%d0%be%d1%81%d0%b0%d1%87-%d0%b2-%d1%82%d0%b8%d1%85%d0%b8/", "text": "Съединените американски щати изпращат още един самолетоносач в региона на западната част на Тихия океан като предупреждение към Северна Корея, за да прекрати своите ракетна и ядрена програми, предава южнокорейският вестник The Chosun Ilbo.Американският кораб „Нимиц“ (CVN-68) ще се присъедини към другите два самолетоносача – „Карл Винсън“ (CVN-70) и „Роналд Рейгън“ (CVN-76) в демонстрация на значителна военноморска сила.Самолетоносачът „Нимиц“ ще отпътува в четвъртък от военноморска база в американския град Бремъртън, щата Вашингтон.", "date": "2017.05.29", "title": " САЩ пращат втори самолетоносач в тихия океан заради Северна Корея"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b4%d0%be-%d0%bf%d0%b5%d1%82%d1%8a%d0%ba-%d0%b5%d0%b4%d0%bd%d0%b0%d1%82%d0%b0-%d1%82%d1%80%d1%8a%d0%b1%d0%b0-%d0%bd%d0%b0-%d1%82%d1%83%d0%bd%d0%b5/", "text": "От днес до 2 юни (петък) ще бъде затворена за ремонт тръбата за София на тунел „Витиня“ по магистрала „Хемус“.Движението щще бъде ограничено от 11 часа тази сутрин до 14 ч. на 2 юни.Според пътната агенция ремонтът ще бъде краткосрочен за подобряване състоянието на съоръжението и повишаване безопасността на движение.Всички превозни средства, пътуващи към София ще преминават по следния обходен маршрут: пътуващите към София ще се отклоняват при 35-ти километър чрез временна връзка по път I-1 Ботевград – София. Трафикът ще се включва отново в автомагистралата при пътен възел „Витинска река“ при 30-ти километър.Леките превозни средства, пътуващи към Варна ще преминават по следния обходен маршрут: в посока Варна движението ще се отклонява от пътен възел „Витинска река“ при 30-ти километър на автомагистралата по път I-1 София – Ботевград и на пътната връзка при 35-ти километър ще се връща обратно на АМ „Хемус“ при етапна връзка „Рибни вир“ при км 39. ", "date": "2017.05.29", "title": " Затварят до петък едната тръба на тунел „Витиня“ за ремонт"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d0%ba%d0%be%d0%bd%d0%b3%d1%80%d0%b5%d1%81-%d0%bf%d0%be-%d0%bb%d0%be%d0%b7%d0%b0%d1%80%d1%81%d1%82%d0%b2%d0%be-%d0%b8-%d0%b2%d0%b8%d0%bd/", "text": "Министърът на земеделието, храните и горите Румен Порожанов ще открие днес Световния конгрес по лозарство и винарство, съобщиха от пресцентъра на Министерство на земеделието, храните и горите. Официалната церемония започва от 11.00 часа в хотел „Маринела“, зала „ЕФЕ“. Форумът ще продължи до 2 юни.България е домакин на 40-ото юбилейно издание на най-важното събитие в света на виното за годината. В София пристигат делегати от всичките 46 държави членки на Международната организация по лозата и виното – OIV. Очакват се близо 1 000 делегати от цял свят, които ще имат възможността да научат повече за българското вино.„България ще бъде домакин на това уникално и в световен мащаб събитие, което позволява на представители на правителствата, на научни институти и индустрии да се срещнат“, заяви проф. д-р Моника Кристман – президент на Международната организация по лозата и виното. Основната тема е „Лозата и виното: Наука и Икономика, Култура и Образование“.Сред участниците в конгреса са висши представители на държавната власт и бизнеса, водещи световни експерт и енолози, дегустатори, видни търговци на вина, лозари и винопроизводители. В рамките на събитието се поставят основните въпроси, които засягат сектора, и се взимат решения за конкретни политики за развитие на винарството и лозарството. Гостите ще имат възможност да се запознаят и дегустират продукцията на български производители в ключови за винопроизводството райони в България.Провеждането на конгрес от такъв ранг у нас е голяма реклама за българското вино и за България, като водеща страна винопроизводител. България е шестият най-голям износител на вино. Провеждането на конгреса у нас ще увеличи експорта през следващата година значително. Събитие от подобен мащаб дава рядка възможност за популяризиране на българското вино и на България като винена дестинация.", "date": "2017.05.29", "title": " Световният конгрес по лозарство и винарство започва в София"}
{"url": "https://trud.bg/%d0%b2-%d1%81%d1%8a%d1%80%d0%b1%d0%b8%d1%8f-%d0%b8%d1%81%d0%ba%d0%b0%d1%82-%d0%b2%d1%80%d1%8a%d1%89%d0%b0%d0%bd%d0%b5-%d0%bd%d0%b0-%d0%bc%d0%be%d0%bd%d0%b0%d1%80%d1%85%d0%b8%d1%8f%d1%82%d0%b0/", "text": "В Сърбия само за една седмица над 123 хил. души подписаха петиция, която призовава парламента да промени конституцията на страната и да възстанови монархията. Това разказа за руското издание  ръководителят на „Асоциация „Кралство Сърбия“ (АКС), откъдето са и автори на идеята.Въпреки че местните политолози отбелязват, че инициативата няма големи шансове за успех, самият факт, че толкова много сръбски граждани искат конституционни промени, говори за неудовлетвореност от настоящия курс на страната и желание за съхраняване на националния суверенитет на фона на глобализма, коментира руската медия.Сърбия е парламентарна република и затова изменение на конституцията е възможно, само ако две трети от депутатите в парламента одобрят инициативата, издигната или от президента, или от правителството, или от една трета от народните представители в Белград. Последната възможност за внасяне на промени в основния закон на Сърбия е подкрепа от страна на 150 хил. гласоподаватели.", "date": "2017.05.29", "title": " В Сърбия искат връщане на монархията\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8%d0%bb%d0%b0-%d0%b1%d0%be%d0%b9-%d0%bc%d0%b5%d0%b6%d0%b4%d1%83-%d1%84%d0%b5/", "text": "Благодарение на бързата и своевременна намеса на полицията бе предотвратен сблъсък между две групи фенове пред заведение в района между Орлов мост и сградата на Софийския университет, съобщиха от МВР.Не бяха допуснати сериозни нарушения на обществения ред преди, по време и след футболната среща между отборите на ПФК „ЦСКА- София” и ПФК „Левски”, който се игра миналата вечер на Националния стадион „Васил Левски. СДВР предприе всички необходими мерки за охраната на реда и безопасността на движението в столицата. Полицаи задържаха общо 33-ма души за носене на забранени предмети, пиротехника и наркотични вещества.След края на столичното дерби, съгласно изготвения план, на стадиона бяха забавени привържениците на победилия отбор до оттеглянето на противниковите фенове.", "date": "2017.05.29", "title": " Полицията предотвратила бой между фенове на ЦСКА и „Левски“\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-7/", "text": "Включването на НАТО в борбата срещу ДАЕШ може да се приеме като нов кръстоносен поход срещу ислямския свят– Първата среща на върха на НАТО с участието на Доналд Тръмп вече е история. Очертават ли се вече изводите от срещите на американския президент с европейските му съюзници и какви поуки може да се извлекат от тях? – На европейските партньори на САЩ тепърва ще се наложи да преоценяват по-задълбочено и сериозно резултатите и впечатленията от срещата и дискусиите с американския президент. Неоправданите опасения от негативните оценки на Доналд Тръмп за бъдещето на НАТО, направени по време на президентската кампания, доведоха до прекалено силно фокусиране на вниманието и очакванията от него. Наивно бе да се подхранват страхове, че САЩ биха се оттеглили от най-силния военен съюз в света, който им е необходим като инструмент за постигане на важни стратегически цели. Друг е въпросът, че той се нуждае от сериозни промени на елита и повишаване ефективността.– Все пак Тръмп настояваше, че всеки трябва да си плаща за сигурността. Видяхте ли постоянство в тази му теза? – Изводите ни трябва да се базират на цялостната обиколка на Тръмп в Близкия изток и Европа, а не само на срещата на НАТО. На първо място, потвърждава се, че президентът Тръмп подменя досегашната политика на гарантиране на военен чадър и директни помощи с политика на договори и кредити, което намира потвърждение и в проекта за бюджет на САЩ за 2018 г. Нещо повече, той дори не се стреми да прикрие, че иска съюзници и партньори не само да си плащат, но и да дават принос в инициативи, които са подчинени първо на американския интерес. Освен това самата организация на посещенията подсказва, че без да потърси предварително единство в Алианса, формира самостоятелно своята политика първо в Близкия изток, а след това изправя европейските си съюзници пред произтичащите проблеми. Изявленията му в Брюксел дават достатъчно ясно на европейските лидери да разберат зависимостта от САЩ, подчинеността на интересите на Вашингтон и нормалността от демонстрираното от европейците ухажване. На трето място, редуващите се в речта му хвалби с критики напомнят препоръчваното лечение със смяна на студен и топъл душ, но в случая е по-скоро свидетелство за отсъствие на цялостна стратегическа координатна система или поне за все още непълното й формиране. Трябва да му се признае и известна прагматичност в подхода към проблемите, акцентиране върху онова, което интересува партньора, но същевременно и несъобразяване с възприетите норми за срещи на най-високо равнище, където обикновено проблемите или пробивите в единството не се изнасяха публично.– Как се оценяват конкретните резултати от срещата на НАТО в Брюксел? – Целите на срещата в Брюксел, определени при посещението на генералния секретар Столтенберг във Вашингтон през март т.г., бяха по-широки и предвиждаха дискусия по приспособяването на НАТО към новата среда за сигурност и редица конкретни проблеми, но очевидно Доналд Тръмп ги стесни до увеличаване на военните разходи и включването на НАТО в международната коалиция за борба срещу тероризма в Близкия изток. Докато първите информации от Брюксел бяха обвити от красивата опаковка на демонстрирано „единство“, то на следващия ден някои европейци дадоха израз на своето разочарование, недоволство, безпомощност, чувство за разделение в съюза, което намери отражение и в заглавия като „Тръмп нанесе големи щети“, „Тръмп пое конфронтационен курс с партньорите от НАТО“ и др., като не всички от тях обаче имат основание и идваха от същите източници, които го критикуват от самото му избиране за президент.– Склонни ли са европейските държави на компромис в името на единството на съюза? – Европейските страни направиха огромен компромис, преодолявайки задръжките си от едно официално включване на НАТО към международната коалиция за борба срещу тероризма в Близкия изток, като поне 6 от страните начело с Германия до последно се въздържаха. Наистина аргументите им имаха основание: Безпредметно е такова формално включване, след като всички 28 държави членки на НАТО са в коалицията. Освен това ислямистите в Близкия изток могат да възприемат включването на НАТО като „кръстоносен поход“ срещу мюсюлманския свят и ще има ответни терористични атаки. От друга страна обаче, трябва да се съгласим, че посланието на Доналд Тръмп към страните от Близкия изток и Северна Африка за обединяване на усилията срещу тероризма би олекнало много, ако американският президент не обедини собствените си съюзници от алианса. Условието, че НАТО няма да се включва във военни операции, не е стопроцентово и в изявленията на генералния секретар Столтенберг ясно и нееднократно бе посочено – „засега“. Оттук нататък обаче НАТО ще носи политическа отговорност при евентуално включване без съгласието на сирийското правителство, без резолюция на ООН и т.н. Надеждите на европейските страни обаче срещу този жест да получат отстъпки от позициите на САЩ по увеличаване на военните разходи се оказаха напразни. Тръмп бе непреклонен и доста остър в тази част от изказванията си. Приетото искане на САЩ за ежегодни отчети на страните членки за хода на изпълнение на ангажиментите всъщност не представлява нещо ново, защото още преди две години бяха формулирани „Входно-изходни измерители за оценка на приноса на съюзниците“, включващи не само ръста на военния бюджет като част от БВП, но и развитието на военни способности и фактическия принос в мисии на НАТО.– Станаха ли ясни директните заплахи към съюза и непосредствените проблеми в единството? – Зад фанфарите за „единство“ и тържествено откриване на новата сграда на НАТО останаха встрани много важни теми: Отсъствието на ефективна и прагматична стратегия за отношенията с Русия е причината за различията в позициите на председателя на Европейския съвет Доналд Туск и американския президент Тръмп. Предвид отчайващата ситуация в Афганистан военните искаха увеличаване на контингентите там (13 500 военни от НАТО, от които 9000 американци, б.а.). Европейците увериха Тръмп колко ентусиазирано сега НАТО ще тръгне срещу „Ислямска държава“, но никой не каза какво ще се случи в освободените области, след като джихадистите бъдат изтласкани от тях. Турция предизвика поредното напрежение в отношенията с Германия, не допускайки нейна делегация в база „Инджирлик“, където са настанени германски екипажи на „Ауакс“, и едва след срещата на НАТО се очерта решение, но постави под риск плановете за разширяване на мисията на системите за разузнаване и управление. Пак Турция наложи вето на Австрия за участие в програми на НАТО заради критиките на канцлера й срещу Ердоган.– Какви са шансовете за разведряване на отношенията с Русия? – Елитът в НАТО и ЕС в някои отношения е по-антируски настроен, отколкото американската администрация. Признанието на Доналд Туск за различия по темата „Русия“, но съвпадения в по-голяма степен във вижданията по Украйна, предполагат, че американският президент е засегнал вероятно въпроси, касаещи Крим и санкциите срещу Русия и може би е стъпил на доклада на военното разузнаване на САЩ за глобалните заплахи и сигурността, който дни преди това му е предоставил директорът му генерал Винсент Стюарт. Според него Русия въобще не води агресивна политика по отношение на НАТО, а се опитва да се измъкне от обкръжението, което й устройва Алиансът, поради което иска да създаде защитни бариери и буферна зона, стигаща до Средиземно море. Това със сигурност не се е харесало на г-н Туск не само защото е поляк. Но в този доклад за първи път се посочва, че Киев ще продължава да саботира споразуменията от Минск, което дискредитира напълно противоположното политическо говорене на европейските лидери. А в декларацията от Г-7 отново упреците са само срещу Русия. Фалшивите новини тровят атмосферата, а още повече подкопават доверието в НАТО, когато ги превръщаме в официални позиции и резолюции.– Най-големият противник на помиряването на Запада с Русия дори не е толкова Туск, колкото вътрешната опозиция на Тръмп. Така ли виждате нещата? – Да, при силния вътрешнополитически натиск върху президента Тръмп той не може да бъде гъвкав и готов на компромиси в политиката си спрямо Русия в обозримо бъдеще, което застрашава и очакваната среща с Путин през юли т.г., още повече предвид предстоящото най-мащабно военно учение в близост до руските граници с 40 000 души личен състав от почти всички страни членки на НАТО. Залагането от опозицията в САЩ на всичко на русофобската карта е много опасно: води до маккартизъм вътре в страната, а в международен аспект – до изостряне още повече на напрежението с Русия.– Как европейските страни възприемат постигнатите от Тръмп договорености със страни от Близкия изток предвид собствените интереси? – В Западна Европа и в Израел се гледа доста критично на голямата оръжейна сделка и съвсем нееднозначно на предоставената водеща роля за борба срещу тероризма на Саудитска Арабия – родината на уахабизма и салафизма. Заемането на страната на сунитските държави, формиране на т.нар. арабска НАТО и обявяването на Иран за терорист номер едно в света ще доведат до нарастване на напрежението в сунитско шиитското противопоставяне в региона. На пръв поглед изглеждащото сбъркано решение да повериш именно на Саудитска Арабия борбата срещу тероризма има своето обяснение в логиката на разсъждение на ЦРУ още по време на т.нар. Арабска пролет – допускайки радикалните сили до властта, за да ги откажат от тероризма, което се оказа огромна грешка. Вярно е, че на държавно ниво Саудитска Арабия и съседните монархии се опасяват, че терористите ще се обърнат срещу нея. Съдържанието на огромната оръжейна сделка от 110 милиарда долара пък подсказва по-далечни очаквания и намерения. Очевидно е, че сега ще се води прокси война в Сирия. Но сделките за системата за противоракетна отбрана THAAD (Terminal High Altitude Area Defence, б.р.) има смисъл само срещу балистични ракети, с които разполагат единствено Израел и Иран. А само вторият би си позволил изстрелването на такива, ако стартира военна операция срещу него от територията на Саудитска Арабия и Кувейт. Както новата роля на Саудитска Арабия, така и оръжейната сделка ще предизвикат импулс на задоволство в уахабитски и салафитски среди и ръст на ислямския тероризъм и радикализъм. Министърът на отбраната на Израел Либерман се изказа доста остро срещу оръжейната сделка и споделя извода за разширяване на терора. Очевидно е обаче, че САЩ както в Близкия изток, така и в Европа разчистват пътя за собствени оръжейни програми, от които имат нужда и заради очертаващото се противоборство с глобалния конкурент Китай.– Адекватни ли са реакциите в България на антитерористичните заплахи? Сухопътните войски ли са по-важни от авиацията? – В международен план би трябвало да подкрепяме всяка идея за обединяване на усилията, било то в създаването на антитерористична агенция или поне по-активно сътрудничество на службите в регионален мащаб. Във вътрешен план е тревожно недофинансирането на разузнавателните служби. Пропуснати бяха възможности за създаване на Национална гвардия, но бихме могли да създадем пригранични батальони, които да се специализират по опазване на границите по подобие на гранични войски. Основните причини за състоянието на армията ни е липсата на приемственост между правителствата, непоследователност в реализацията на приоритетите и подценяване на човешкия фактор. Непрофесионално е изтъкването на един или друг вид въоръжени сили и неморално да се внася раздор между командващите. ВВС имат основната задача да подкрепят СВ и ВМС и затова не могат да бъдат „последни“. Реализацията на проекта за нов боен самолет е задължителна. Разходите за поддържане на несъвместимите в НАТО МиГ-ове са колкото цената на нови изтребители. Лобито за старите самолети на почти същата цена като нови такива, но от друг доставчик, тласка политиците към финансово престъпление, защото едните имат живот 15 години, другите 40 и защото само при покупка на нов продукт се полага офсет (компесаторна сделка) в случая 105%, от цената във формата на инвестиции в българската промишленост, а защо не и в модернизиране на завод за бронирани машини за пехотата. Ако управляващите безотговорно противопоставят различни слоеве и професии от населението и изтъкват недостига на пари, винаги трябва да бъдат контрирани с въпроса: Какво направихте, за да ограничите изтичането на 7-8 милиарда лева годишно? По отношение на въоръженията за разлика от България една Сърбия днес би била по-достоен член на НАТО с 95 самолета, 64 вертолета, 212 танка, докато ние разполагаме с 6 летящи МиГ-а, 6 вертолета и 90 танка. Необходима е и активност по отношение на европейската отбрана, за да не бъдем изхвърлени в периферията и от този процес.", "date": "2017.05.29", "title": " Експертът по международна сигурност Симеон Николов пред „Труд“: Европа направи огромен компромис на срещата в Брюксел"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0-%d0%b1%d0%b0%d0%bd%d0%ba%d0%b0-%d0%bf%d1%80%d0%b5%d0%b7-2016-%d0%b3/", "text": "ЕЦБ приканва държавите членки на ЕС да наблегнат върху плановете за създаване на пълномащабен банков съюз в блока Според Европейската централна банка (ЕЦБ) през изминалата година финансовата интеграция в еврозоната е била “в застой”, поради което тя приканва държавите членки на ЕС да наблегнат върху плановете за създаване на пълномащабен банков съюз в блока.В последната си двугодишна оценка за състоянието на споделянето на финансовия риск в 19-те страни от еврозоната ЕЦБ заяви, че този индикатор за интеграция се е “понижил” през изминалата година, слагайки край на плахия напредък след дълговата криза в еврозоната.Застоят отчасти се дължи на “различните икономически перспективи в отделните държави, на глобалните колебания в поносимостта към риск и на политическата несигурност през годината”, коментират от ЕЦБ. Финансовата интеграция и повишеното споделяне на риска се разглеждат като ключови фактори за бъдещата устойчивост на икономиката в еврозоната към сътресения от рода на забавяне в икономическия растеж, проблеми в банковия сектор и лоши инвестиционни нива.След дълговата криза от 2010 г. еврозоната предприе планове за създаване на единен банков съюз, който в крайна сметка да гарантира депозитите в целия блок, да наложи единни банкови регулации и да позволи безпроблемно кредитиране от страна на банките в рамките на единния пазар в ЕС.Но цялостното завършване на банковия съюз бе затруднено от политическите разногласия между Германия и останалите страни членки.“Банковият съюз и съюзът на капиталовите пазари са несъмнено двете основни политически инициативи, които ще послужат като катализатор за финансовата интеграция в ЕС през идните години”, каза вицепрезидентът на ЕЦБ Витор Констансио.“Двата проекта следва да се разглеждат като взаимно подсилващи се инициативи, които могат да тласнат единния пазар на финансови услуги към следващо по-високо ниво”, заяви в петък португалският централен банкер. Докладът на ЕЦБ констатира, че “споделянето на риска между държавите все още е ниско, а споделянето на частния финансов риск не допринася много за него”.Централната европейска банка заяви, че подкрепя мерките за създаване на съвместно депозитно застраховане в Еврозоната – мярка, на която се противопоставя финансовото министерство в Берлин.Друго потенциално средство за обединяване на разпокъсаните кредитни пазари е създаването на повече общоевропейски банки, което “би могло да подпомогне финансовата интеграция и да насърчи споделянето на риска чрез кредитните пазари на дребно”, се казва още в доклада на ЕЦБ.", "date": "2017.05.29", "title": " Европейската централна банка: През 2016 г. финансовата интеграция в еврозоната бе в застой"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d1%81-%d0%bc%d0%b8%d1%86%d0%be%d1%82%d0%b0%d0%ba%d0%b8%d1%81-%d0%bf%d0%be%d1%87%d0%b8%d0%bd%d0%b0-%d0%bd%d0%b0-99-%d0%b3%d0%be%d0%b4/", "text": "Бившият гръцки министър Константинос Мицотакис почина на 99-годишна възраст, съобщава AFP, позовавайки се на информация от семейството му.Роден през 1918 г., Мицотакис напусна политиката през 2004 г., оттегляйки се като най-дълго задържалия се гръцки парламентарист.Консервативният политик беше министър-председател на Гърция от 1990 до 1993 г.По време на Втората световна война Мицотакис беше активен в съпротивата срещу нацистката окупация на родния му остров Крит.", "date": "2017.05.29", "title": " Константинос Мицотакис почина на 99-годишна възраст"}
{"url": "https://trud.bg/%d1%88%d0%b2%d0%b5%d0%b4%d1%81%d0%ba%d0%b8-%d1%84%d0%b8%d0%bb%d0%bc-%d1%81%d0%bf%d0%b5%d1%87%d0%b5%d0%bb%d0%b8-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d0%bf%d0%b0%d0%bb%d0%bc%d0%b0-%d1%84/", "text": "Шведският филм „Площадът“ на режисьора Рубен Остлунд спечели Златната палма на 70-ия юбилеен кинофестивал в Кан.Филмът осмива нетолерантността на хората на изкуството и буржоата в Европа към мигрантите, бежанците и бездомниците. Американската режисьорка София Копола пък получи наградата за най-добър режисьор за филма „Измамените“.За ролята си във филма американската актриса Никол Кидман получи Специалната награда на фестивала. За най-добра актриса пък беше наградена Даян Крюгер с германския филм „Изневиделица“, а най-добър актьор стана Хоакин Финикс за ролята му на ветеран от Ирак във филма „Никога не си бил действително тук“.", "date": "2017.05.29", "title": " Шведски филм спечели Златната палма фестивала в Кан"}
{"url": "https://trud.bg/%d0%bf%d1%80%d0%be%d1%84-%d0%ba%d0%b0%d0%bd%d1%82%d0%b0%d1%80%d0%b4%d0%b6%d0%b8%d0%b5%d0%b2-%d0%b2%d0%b0%d0%ba%d1%81%d0%b8%d0%bd%d0%b8%d1%80%d0%b0%d0%bd%d0%b5%d1%82%d0%be-%d1%81%d0%b0%d0%bc%d0%be/", "text": "По думите му, много лесно се доказва дали един човек е ваксиниран реално или само на хартия. Това заяви по проф. Тодор Кантарджиев, директор на Националния център по заразни и паразитни болести.Пет нови случаи на морбили в Пазарджик станаха повод отново да се повдигне въпросът за ваксините и контрола дали те са поставени. Оказа се, че 2 от децата имат документ, че са ваксинирани, но нямат изградени антитела.„Дано да са единични случаите да има поставени ваксини, но само на хартия. Когато изследвахме децата от Пловдив доказахме при някои от тях липса на антитела. Когато няма антитела към това, което е написано, че е ваксиниран, означава, че ваксината или не е подействала, или не е сложена. За съжаление при децата от Пазарджик, доказахме липса на антитела към трите компонента на ваксината – към морбили, заушка и рубеола. Това означава, че сигурно ваксината не е поставена. Това, че някой е написал, че е поставена е много опасно“, каза проф. Кантарджиев.", "date": "2017.05.29", "title": " Проф. Кантарджиев: Ваксинирането само на хартия е опасно"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d1%81%d1%80%d0%b5%d0%b4-%d1%84%d0%b0%d0%b2%d0%be%d1%80%d0%b8%d1%82%d0%b8%d1%82%d0%b5-%d0%bd%d0%b0-%d0%b3%d0%bb%d0%b0%d1%81%d1%8a%d1%82-%d0%bd/", "text": "Много талантливо българско момче е сред фаворитите на „Гласът на Франция“. Неговото име е Винсент Винел. Той е български сирак, осиновен на 3 години от френско семейство, съобщава . Винсент е незрящ, но за сметка на това има глас, който оставя без дъх слушателите. Неговият ментор в музикалния формат казва за Винсент: „Този човек има в себе си една изпълнена с лудост и поезия вселена!“.", "date": "2017.05.29", "title": " Българин е сред фаворитите на „Гласът на Франция“ (ВИДЕО)"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b1%d1%80%d0%b0%d0%ba%d0%be%d1%81%d1%8a%d1%87%d0%b5%d1%82%d0%b0-%d0%bd%d0%b0/", "text": "Кметът на община Благоевград бракосъчета най-младия евродепутат Андрей Новаков и неговата любима дама Татяна Мишева.Камбитов пожела на младото семейство здраве, обич, да се подкрепят, да правят компромиси и да градят заедно общото бъдеще. Кметът връчи документа, удостоверяващ сключения брак, на булката с пожелание от сега нататък тя да пази семейните ценности, съобщиха от общината.Тържественият ритуал, който събра семейство, роднини и приятели на младоженците, се извърши в Ритуалната зала на Благоевград. Гостите аплодираха новото семейство Новакови. Сред официалните гости на събитието бяха представители на европарламента, депутати, кметове.След подписването, младото семейство се свърза в свещения съюз и тайнството на брака и пред Бога. Венчавката се състоя в благоевградския храм „Въведение Богородично“ и бе извършена от отец Андон Шавулев. Община Благоевград пожелава здраве, семейно щастие, дълъг и хармоничен съвместен живот на Андрей Новаков и г-жа Татяна Новакова.", "date": "2017.05.29", "title": " Кметът на Благоевград бракосъчета най-младия ни евродепутат и любимата му"}
{"url": "https://trud.bg/%d0%b1%d0%b0%d0%bd%d0%ba%d0%be%d0%b2%d0%b0%d1%82%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%bd%d0%b0-%d0%b0%d0%bb%d0%b1%d0%b0%d0%bd%d0%b8%d1%8f/", "text": "В настоящата статия продължавам темата за Албания, като фокусът ще бъде поставен върху банковата система. Понастоящем в страната действат 16 банки, като през последните години този брой се запазва непроменен. Представени са големи банкови групи като Райфайзенбанк, Националната банка на Гърция, Алфабанк, „Интеса Санпаоло“, Прокредитбанк, „Сосиете женерал“. Освен това и българската Първа инвестиционна банка (Fibank) има своя дъщерна кредитна институция в Албания. Банковият сектор е относително добре развит, като активите му достигат 94,9% от БВП на страната.Най-големите банки са Националната търговска банка, Райфайзенбанк, Крединс банк и Интеса Санпаоло банк, като те контролират 68,7% от активите в банковата система към края на 2016 г. Чуждестранните инвеститори в банковата система са от страни като Италия, Австрия, Германия, Гърция, Турция, България, Франция, Малайзия, Саудитска Арабия и Кувейт. Чуждестранните собственици контролират 82,6% от общите активи.Целите на паричната политика на централната банка са поддържане на стабилността на цените, както и на финансовите пазари и институции в страната. Във връзка с изпълнението на втората цел наскоро са проведени стрес тестове, като данните, използвани в тях, са към края на ноември 2016 г. Резултатите от тях показват, че при сценариите за умерено влошаване на икономическата конюнктура банковият сектор ще остане стабилен, докато при силно неблагоприятно развитие няколко банки биха имали нужда от допълнителен капитал.Финансово състояниеБанковата система на Албания е относително стабилна и капитализирана. Към края на 2016 г. капиталовата адекватност от първи ред е 13,8%, докато общата капиталова адекватност е 15,7%, което надвишава регулаторното изискване от 12%. Финансовият ливъридж, измерен чрез съотношението активи към капитал, е 10,3. Капиталовата позиция се подкрепя от печалбата на банковата система, която достига приблизително 68 милиона евро, като се понижава спрямо предходната година. Това се дължи на спада на нетния лихвен доход и на увеличените провизии на необслужвани експозиции. Относителният дял на необслужваните кредити към общите кредити се запазва почти непроменен спрямо предходната година при равнище от 18,3%. Принос за това има политиката на банките за повишаване на събираемостта, за преструктуриране и за отписване от балансите на необслужваните кредити. Освен това се подобрява покритието с провизии, което достига 70,5%, докато обезпеченията остават стабилни. Най-ниско е качеството на портфейлите от кредити, деноминирани в чуждестранна валута, тези за предприятията и дългосрочните кредити.От друга страна, ликвидността се понижава, но е достатъчно висока при очаквания за липса на извънредни тегления. Така ликвидните активи достигат 31,3% от общите. Това може да се разглежда като подход за увеличаване на ефективността при по-активно кредитиране за икономиката.Делът на административните разходи е относително нисък. Те представляват 50,4% от общите приходи, като делът им се изменя слабо през последните години. В резултат от посочените фактори възвръщаемостта на собствения капитал достига 0,7%, докато възвръщаемостта на активите е 7,2%. По този начин двата показателя се понижават съответно с 0,5 и 6 процентни пункта спрямо предходната година.Освен това банките в Албания имат консервативна политика, като кредитите представляват едва 51,9% от депозитите. Така при благоприятно развитие на икономиката е възможна кредитна експанзия без първоначално използване на допълнителни източници на финансиране извън депозитната база.Според доклада за финансовата стабилност, издаван от централната банка на Албания, системният риск се понижава. Факторите за това са понижаването на относителния дял на кредитите в чуждестранна валута, намаляването на държавния дълг, лекото покачване на цените на недвижимите имоти, подобряването на качеството на кредитните портфейли, понижаването на коефициента на безработица и намаляването на променливостта на валутния курс спрямо еврото.Депозити и кредитиПреди Световната финансова криза депозитите в банковата система нарастват с двуцифрени темпове. Първите признаци на кризата се усещат още през 2008 г., когато растежът на депозитите значително се забавя. През следващите години отново се наблюдава ускоряване поради по-благоприятните икономически условия в страната, но като цяло периодът след 2013 г. се характеризира с по-бавни темпове на растеж на влоговете.Валутната структура на депозитите показва трайна тенденция за промяна. Увеличава се делът на чуждестранните влогове за сметка на влоговете в местна валута. Така относителният дял на депозитите в лекове е 68,8% в края на 2002 г., докато за аналогичния период на 2016 г. този дял е вече 47,6%. Така депозитите в чуждестранна валута вече превишават тези в местна. Една от причините за това е свиването на спреда по лихвите по депозитите в лекове и евро. Централната банка на Албания разглежда този процес като източник на увеличен риск при неблагоприятна промяна на валутния курс и като ограничител на възможностите й за въздействие върху икономиката чрез паричната политика. По тази причина тя се опитва да идентифицира и да прилага мерки за намаляване на валутната субституция, като за момента не изглежда да постига успех в тази област.Растежът на кредитите е висок преди кризата, като след 2005 г. се наблюдава тенденция за забавянето му до 2010 г. Следващата 2011 г. е последната, в която темпът на растеж е двуцифрено число, като след през периода 2013-2016 г. се регистрира запазване на почти постоянно ниво. Приносът за това е най-вече на кредитите за нефинансовите предприятия, докато развитието при домакинствата е по-динамично.Средният лихвен процент по депозитите с договорен матуритет до 5 години към март 2017 г. е 0,9%. Депозитите в евро се олихвяват средно с 0,2%, докато тези в щатски долари – с 0,3%. Като цяло тези нива се запазват непроменени спрямо съответния месец на предходната година.Към края на март 2017 г. средният лихвен процент по новоотпуснатите кредити за домакинствата, деноминирани в лекове, е 7,4, като тези за покупката на дълготрайни потребителски стоки са с лихва 7,9%, а за покупката на жилища – 4,3%. Кредитите в щатски долари са с по-нисък лихвен процент. Средното равнище е 5,6%, кредитите за дълготрайно потребление са с лихва 2,4%, а жилищните кредити – 5%. Средният лихвен процент на новите кредити в евро е 4 на сто, като потребителските са с лихва 4,6%, а жилищните – с 3,6%. Посочените равнища са сходни със ситуацията отпреди година с изключение на кредитите в щатски долари, където лихвите са силно променливи.Средният лихвен процент по новите кредити за нефинансови предприятия, отпуснати в лекове, към края на март 2017 г. е 6,8%, като кредитите за оборотни средства са с лихва 6,6%, за оборудване – 5,9%, а за недвижими имоти – 3,4%. Средният лихвен процент по кредитите в долари е 5,7 на сто. Кредитите в евро са със средна лихва от 4,8%, като оборотните са с лихва 5%, за оборудване – 4.7%, и за недвижими имоти – 4,2%. При кредитите в лекове и в евро лихвените равнища се понижават на годишна база с приблизително 0,6-0,7 процентни пункта, докато в щатски долари равнищата са сходни.Банковата система на Албания се представя стабилно през 2016 г. Делът на активите спрямо БВП се увеличава, като съществен принос за това имат инвестициите в ценни книжа. Основните индикатори за капиталова адекватност и ликвидност отговарят на надзорните изисквания. Качеството на активите се подобрява благодарение на отписването на необслужвани кредити, но въпреки това техният дял остава висок. По тази причина са необходими по-нататъшни мерки за управлението на кредитния риск.Друг проблем пред централната банка е тенденцията за все по-често използване на чуждестранна валута, най-вече евро, в депозитната и кредитната активност на банките. По този начин, от една страна, се ускорява интеграцията на албанската икономика към ЕС, но също така се ограничават възможностите за въздействие върху нея чрез паричната политика. Предпочитанията на албанските граждани и фирми към еврото спрямо лека трудно могат да бъдат променени, а прилагането на административни мерки ще допринесе най-вече за повишаване дела на неформалната икономика, който и понастоящем е висок.", "date": "2017.05.29", "title": " Банковата система на Албания\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d0%b2%d0%be%d0%b4%d0%b8-%d0%b2%d0%be%d0%b9%d0%bd%d0%b0-%d1%81-%d0%bf/", "text": "Пряката и непосредствена заплаха за политическия живот, обществения мир, териториалната цялост и независимостта на България е поведението на турския президент Реджеп Тайип Ердоган. Това каза eвродепутатът и зам.-председател на ВМРО Ангел Джамбазки по .„Има влияние през три политически партии, през Дианета, който е превзел напълно българското Главно мюфтийство, и през геополитически фактори”, посочи Джамбазки. По думите му в момента Ердоган води война с почти всички околни държави.Джамбазки обяви, че не е изненадан от думите на руския президент Владимир Путин за кирилицата.Според него Русия изпраща сигнали в подкрепа на загубилите властта в Македония. „Македонизмът има своите исторически основания от Кремъл, там винаги е получавал подкрепа”, уточни той.„Виждам геополитическо намерение и ясно изразено отношение. Навсякъде по периферията и по границите на бившия социалистически блок има замразени конфликти. Това също е ясно изразено поведение на руската дипломация”, подчерта евродепутатът.По думите му в момента обществото в Македония е настръхнало, а с помощта на влияние от изток се създава силно напрежение срещу управлението. „Най-новата и най-силната албанска партия в Македония –Беса, е силно религиозна и подкрепена от турския президент Реджеп Тайип Ердоган”, заяви още Ангел Джамбазки.Според него е задължително да има Закон за българския език, за да може чистотата на българския език да бъде защитена и той да бъде съхранен какъвто е.„В обществените медии и обществено-политически живот трябва да се насърчава да се избягват излишни нелепи чуждици, които стават паразити, като например окей”, подчерта евродепутатът.Според него няма причина такъв закон да не бъде приет.Снимки с нацистки поздрави нямам, категоричен беше Джамбазки. „Аз съм български националист, не съм „фил” или „фоб”, подчерта той.БСП трябва да се извини за македонизацията на Пиринския край, каза още зам.-председателят на ВМРО в разговора.", "date": "2017.05.29", "title": " Ангел Джамбазки: Ердоган води война с почти всички околни държави"}
{"url": "https://trud.bg/%d1%86%d0%b0%d1%80-%d1%81%d0%b8%d0%bc%d0%b5%d0%be%d0%bd-ii-%d0%b1%d0%b5-%d1%81%d1%80%d0%b5%d0%b4-%d0%b3%d0%be%d1%81%d1%82%d0%b8%d1%82%d0%b5-%d0%bd%d0%b0-%d0%ba%d0%be%d0%bd%d1%86%d0%b5%d1%80%d1%82/", "text": "Цар Симеон бе сред гостите на концерта на известната българска певица Кичка Бодурова в испанската столица. Там бе също така посланикът на България Н.Пр.г-н Иван Кондов, съобщават от пресофиса на Симеон II. Залата бе пълна със сънародници, живееещи в Мадрид.Концертът премина в много вълнуваща атмосфера и с голям емоционален заряд. След представлението Царят поздрави известната ни изпълнителка, която му припомни, че са се виждали през 1994 г. в Ню Йорк при една от неговите срещи с българската общност. Много сънародници пожелаха да се снимат с Негово Величество, на които той откликна с готовност.", "date": "2017.05.29", "title": " Цар Симеон II бе сред гостите на концерта на Кичка Бодурова"}
{"url": "https://trud.bg/173-%d0%b7%d1%80%d0%b5%d0%bb%d0%be%d1%81%d1%82%d0%bd%d0%b8%d1%86%d0%b8-%d1%81%d0%b5-%d1%8f%d0%b2%d1%8f%d0%b2%d0%b0%d1%82-%d0%bd%d0%b0-%d0%bc%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be/", "text": "В Министерството на образованието и науката журналистът Зина Соколова от вестник „Аз Буки“ изтегли „Вариант II“ за държавния зрелостен изпит по желание за зрелостниците, избрали да се явят на изпит по математика.Заявление за този изпит са подали 173 зрелостници, съобщиха от МОН. Изпитът започва в 8.00 часа и продължава четири астрономически часа.В 10.00 часа днес започва националното външно оценяване по чужд език за седмокласниците.Утре, 30 май 2017 г., ще се проведе държавният зрелостен изпит по желание по физика и астрономия, химия и опазване на околната среда и философски цикъл.", "date": "2017.05.29", "title": " 173 зрелостници се явяват на матурата по желание по математика"}
{"url": "https://trud.bg/%d0%bd%d0%b0-%d1%81%d0%bb%d0%be%d0%b2%d0%b5%d0%bd%d0%b8-%d0%bd%d0%b5-%d0%bd%d0%b0-%d1%81%d0%bb%d0%b0%d0%b2%d1%8f%d0%bd%d0%b8-%d1%81%d0%bc%d0%b5-%d0%b4%d0%b0%d0%bb%d0%b8-%d0%ba%d0%bd%d0%b8%d0%b3%d0%b0/", "text": "Кирил само преработва глаголицата, за да я легализира, тъй като Ватиканът и Константинопол я приемат за еретическа писменостРуският президент Владимир Путин каза: „Писмеността е дошла при нас от македонската земя.“ Това си е безспорен исторически факт. Но в думите му някакви антируски нахъсани умници съзряха обиден за България подтекст. „Труд“ своевременно отбеляза, че казаното в имперска стилистика е признание за скъпата ни татковина като рождена люлка на славянската писменост.Признание от самия държавен глава на Русия и затова струващо много. При това за втори път. През 2003 г. при посещението му у нас придружаващият го Климент, архиепископ Калужки и Боровски, сподели за „Монитор“: „Преди столетия България помагаше на новосъздадената руска държава, от вас ние приехме вярата си и културата, писмеността.“ Чак до ХІХ век под названието „болгарский роспев“ се запазва дори пренесената в Киев през IX в. българска духовна музика, коренно различна от гръцката!Много преди това почти същите думи изрича руският филолог и културолог академик Дмитрий Лихачов, чиито проучвания обхващат  византийската и старобългарската литература и изкуство, делото на Кирил и Методий, Търновската книжовна школа и нейното влияние върху руската литература. И друго е казал големият учен: „Много неща са отминали, древният Рим и древна Гърция, Византия, но България е тук – късче от най-древната култура между всички европейски страни.“Путин обаче не споменава България, а „македонската земя“ като територия, от която руснаците са възприели кирилската писменост. Не само дежурните по сатанизирането му се възмутиха, немалко са недоволните от този факт и сред родолюбивите българи. България за Русия винаги е била на заден план, писахме неотдавна в „Труд“, а векторът на руската геополитика към Балканите сочи все още към Белград и Атина, а не към София. Такава е логиката на руската империя от векове, България и българщината винаги са били кост в гърлото на управниците й.Естествено и историята на нашата държава. Лъжите за това кои сме и откъде идваме ни се натрапват от детството, казва изкуствоведът проф. Асен Чилингиров, посветил над 60 години от живота си и отделил много време покрай чисто научната си дейност на разобличаването на огромните фалшификации на нашата история. Трудно се преодоляват напластените лъжи, защото много интереси се преплитат в тях – сръбски, гръцки, румънски и др.Особен интерес има и в Русия. Имперската й доктрина не е изживяна, дълъг път предстои. Тя се основава върху приетото без доказателства изходно положение, според което русите са приели християнството от Византия. Русия още от средните векове претендира да е Третият Рим, пряка наследница на Византийската империя, огромна е съпротивата да се приеме истината, че православието е отишло там от Симеонова България. Манипулациите за „неблагодарните братушки“ българите неслучайно и днес се предъвкват в руски медии и в коментари.Фалшификациите обаче започват още през XII в., когато почти два века след внасянето от българите на „вярата и културата, писмеността в Киев“, както потвърди и Калужкият архиепископ при посещението на Путин през 2003 г., там пристига гръцкият митрополит Никифор. Тогава се появяват хулите против „проклятых болгар“ и започва замазването на българо-руската история със славянски шарки, но с гръцка вар.През 1769 г. Екатерина Велика великодържавно вкарва в употреба понятието славяни. В манифеста й се съдържат основните панславистки постулати: „Християните в Молдова, Валахия, Мунтания, България, Босна, Херцеговина, Албания и други области… ще приемат нашата всемилостива грижа за тях… затова са наречени славяни.“ Дори и в Русия преобладаващото население тогава, че и сега, не е славянско. В понятието очевидно липсва етническо, верско и културно съдържание, касае се за чиста имперска политика.При която изчезват включително и руснаците! Няма ги и днес, вече са „россияне“, след като по комунистическо време бяха „съветски народ“. Славянството се оказа пагубно дори за Русия. Панславизмът лиши великата страна от историческа перспектива, другата месианска идеология – комунизмът – я досъсипа. Върху лъжи и измислици не може да се построи държава с трайно присъствие в историята. Затова поне пет пъти тя се е сгромолясвала и с огромни жертви и загуби е възкръсвала.Дядо Вазов пише: „… и ний сме дали нещо на светът / и на вси словени книги да четат“, като възхвалява и първите Паисиеви последователи братя Миладинови, посветили живота си на България. Не „славяни“, а „словени“! В Римската империя славяните са „склави“, т.е. слуги, роби, много по-късно по ясни причини руски автори го свързват със „славни“. Названието „словени“ обаче произлиза от думата „слово“ и очевидно е свързано с писмо и писменост. Включително и руски писмени извори още от ХІ век го свързват с писмеността, която този народ е притежавал още през ранната античност, противопоставяйки го на съседните им безписмени народи „немците“. На няколко места дори в руските манипулирани писмени източници до ХV в. основното население в Северното и Северозападното Причерноморие се споменава под названието „словени“. Елините са наричали тази земя Велика Скития, а народа – скити. В земите на днешни Украйна и Русия са открити множество находки, които там упорито определят като скитски…Този народ е в основата на българите, а те – в основата на България. Сред това население още през I в. е внесено и се разпространява християнството, през IV  в. Улфила създава глаголицата и на нея са преведени Евангелието и други свещени книги. И по наше време руски историци и публицисти не казват истината. Неотдавна пробутаха и малоумната теза, че Кирил и Методий са създали не само букви, ами съвсем нов език. Ами иначе ще трябва да признаят, че руският език произлиза директно от българския.Всъщност кирилицата е създадена от Константин-Кирил Философ и именно затова се нарича така. Той само преработва глаголицата, за да я легализира, тъй като Ватикана и Константинопол я приемат за еретическа писменост. Княз Борис-Михаил не покръства българите, а променя съществуващата сред народа християнска вяра с оглед признаването й от Рим и Цариград. Само така можело тогава, така са го сторили. Синът му – Симеон Велики – в писмо до император Роман Лакапин през 896 г. определя българското християнство като независимо, вътрешно неподвластно на чужди шапки. А българите като коренно население на Балканите, а не като пришълци, каквито нарича именно гърците.Че населението на нашите земи от най-дълбока древност и през цялото средновековие е едно и също, че говори един и същ език с главните особености на своята фонетика и граматика, свидетелстват най-важните за историографията антични и средновековни автори като Херодот, Страбон, Овидий, Прокопий Йордан. Пак от тези източници се знае, че като Македония в древността е сочена Източна Тракия, където днес е Александруполис, наречен на Александър Македонски, където е Филипополис, наречен на баща му.Там е и Солун, наречен на името на дъщеря му Тесалоники. Откъдето са и солунските двама братя, за които българите пеем днес. Ами прав е в този контекст Владимир Путин, от македонската земя е дошла кирилицата! Не може той да промени изцяло имперската историческа линия, да каже едномоментно всичките истини. По негово време обаче в руските медии все по-често да се споменава Волжка Булгария, за татарите, чувашите, башкуртите и други „россияне“ да се говори като за потомци на волжките булгари.„И чуждите завоеватели не можаха да победят тази държава на духа, защото в защита на българския народ в плътен строй стояха езикът, писмеността, литературата. За да бъде българската култура не само късче от старината, но и първата частица на бъдещето. Духовното богатство на България, създавано с векове, трябва да пребъде“, сподели преди време акад. Дмитрий Лихачов. Съгласните ще стават все повече, писа проф. Асен Чилингиров, трудно, бавно, но истината ще се наложи.", "date": "2017.05.29", "title": " На словени, не на славяни сме дали книга да четат\t\t\t"}
{"url": "https://trud.bg/%d0%bf%d0%b8%d1%80%d0%be%d0%b3%d0%be%d0%b2-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d1%83-%d0%bd%d0%b0%d1%81-%d1%81%d0%bf%d0%b5%d1%86%d0%b8/", "text": "На 31 май 2017 г., в 13.00 часа, най-голямата спешна болница „Пирогов“ ще получи като дарение Първата специализирана линейка за новородени и деца в България на стойност над 150 000 лв., съобщават от пресцентъра на лечебното заведение.Сумата за дарението е събрана в рамките на кампанията „Да оставим следи IV“, организирана от сдружение „Кауза“. Това е четвъртата по ред кампания „Да оставим следи“, чиято основна цел е да насърчава инвестициите в нова, модерна и иновативна медицинска апаратура за детски отделения в страната.С набраните от предишните три кампании над 145 000 лв. бяха закупени последно поколение кувьози за недоносени, неонатологични монитори, както и специализирана медицинска апаратура за онкоболни деца и за деца с проблеми в ставно-мускулната система за различни детски клиники и отделения в София, Варна, Пловдив, Бургас, Русе, Карлово и Силистра.Бенифициент на четвъртата благотворителна кампания на сдружение „Кауза“ е клиниката по детска хирургия към Университетската многопрофилна болница за активно лечение и спешна медицина „Н.И.Пирогов“.Клиниката по детска хирургия в „Пирогов“ е създадена през 1964 г. и нейната мисия е да осигуряваденонощна, безотказна и адекватна медицинска и хирургична помощ на деца от 0 до 18 годишна възраст.Всяка година повече от 250 новородени, в това число и недоносени постъпват в клиниката за спешно и планово специализирано хирургично лечение. Като елитно звено в областта на спешната и плановата детска хирургия и граничните специалности, пироговската болница ежегодно приема за довършващо лечение между 100 и 120 деца от различни болнични центрове в страната. Голяма част от тях са в клинични състояния, изискващи осигуряване на транспортни възможности за адекватни реанимационни мероприятия.Неонатологичната линейка за „Пирогов“ е базирана на модел Peugeot Boxer и е изработена съгласно изискванията на EC 1789:2007+A2:2014 – Европейски стандарт, който гарантирасигурност, надеждност и високо качество на медицинското обслужване.Церемонията по връчване на дарението ще се проведе тази сряда – 31 май, от 13.00 ч. в залата за представяне на „София Франс Ауто“, бул. „Ботевградско шосе“ № 459.На събитието са поканени Заместник министъра на здравеопазването – д-р Мирослав Ненков, началниците на клиниките и отделенията по детска хирургия, анестезиология и реанимация в УМБАЛСМ „Пирогов“, популярни личности и представители на бизнеса, които подкрепят кампанията „Да оставим следи IV“на сдружение „Кауза“. Присъстващите ще имат възможността да се запознаят на място с основните параметри и функционалности на линейката.", "date": "2017.05.29", "title": " „Пирогов“ получава първата у нас специализирана линейка за новородени"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%b5%d0%ba%d0%b0%d1%80%d0%b0%d1%85%d0%b0-%d0%b2%d1%82%d0%be%d1%80%d0%b0-%d0%bd%d0%be%d1%89-%d0%bd%d0%b0-%d1%85%d0%b8%d0%b9%d1%82%d1%80%d0%be/", "text": "След съботния срив в глобалната компютърна система на „Бритиш еъруейз” хаосът в авиокомпанията продължава. Хиляди пътници прекараха втора нощ на лондонското летище „Хийтроу”.Полетите от „Гетуик” вчера бяха възобновени, но над една трета от полетите от „Хийтроу”, главно на къси разстояния, бяха отменени отново, съобщи .Мобилизирани са допълнителни служители, които да раздават на чакащите храна и напитки.От „Бритиш еъруейз” заявиха, че днес графикът на „Гетуик” ще бъде възстановен изцяло и се надяват, че голяма част от полетите от „Хийтроу” ще бъдат по разписание. Въпреки това на пътниците се препоръчва да проверят предварително полета си, преди да потеглят за летището.", "date": "2017.05.29", "title": " Хиляди прекараха втора нощ на „Хийтроу”\t\t\t"}
{"url": "https://trud.bg/%d0%b2%d1%83%d1%87%d0%b8%d1%87-%d0%b8-%d1%81%d1%80%d1%8a%d0%b1%d1%81%d0%ba%d0%b8%d1%82%d0%b5-%d1%81%d0%bf%d0%b5%d1%86%d1%81%d0%bb%d1%83%d0%b6%d0%b1%d0%b8-%d0%b4%d0%b8%d1%80%d0%b8%d0%b6%d0%b8%d1%80/", "text": "Един от най-доверените депутати на сръбския премиер и бъдещ президент Александър Вучич – Мирослав Лазански, заедно със сръбските спецслужби – БИА, е ръководител на медийната пропаганда в полза на бившия македонски премиер и лидер на ВМРО-ДПМНЕ Никола Груевски, както и на руските интереси в региона. Това става ясно от документи на македонското контраразузнаване, които бяха разпространени от сръбското разследващо издание „Крик“, пише .В „македонския сценарий“ участват още и служителят на сръбското посолство в Скопие Горан Живалйевич и лидерът на сръбската партия в Македония Иван Стоилкович. Живалйевич предизвика огромно напрежение между двете държави поради влизането в парламента по време на „Кървавия четвъртък“ на 27-ми април, когато се стигна до побой над депутати, журналисти, включително и на лидера Зоран Заев, бъдещият премиер на Република Македония. Живалйевич нахлу в парламента с първата група демонстанти и си направи „селфи“ с тях. Горан Живалйевич е бивш заместник-директор на БИА, а от 10 години насам работи като дипломат и съветник в сръбското посолство в Скопие.Целта на кампанията е била да се подкрепя руската политика и Груевски, но и да се води битка срещу членството на Македония в НАТО, се казва в разследването. От документите става ясно, че цялата операция е била водена лично от Горан Живалйевич, който е свързал Лазански и Стоилкович и е координирал всички техни действия, включително и публикациите в медиите.В своите „анализи“ Лазански твърди, че безредиците в Македония и Република Сръбска са предизвикани от САЩ, които искат да попречат на изграждането на „Турски поток“. В текстовете си той хвали „руската военна мощ и се обявява срещу НАТО“, се казва в разследването на сръбската медия.Миналата седмица сръбският посланик в Скопие бе извикан на разговор в министерството на външните работи поради поведението на Горан Живалйевич.Иван Стоилкович е депутат в македонския парламент от 2002 година. Според македонските спецслужби той „действа като националист, който получава инструкции директно от президента Томислав Николич, БИА и други официални лица от Сърбия“.„Той се среща често с Горан Живалйевич, когато трябва да се вземат важни решения в парламента или пък когато се съставя правителство… Контактите му с руските дипломати без никакво съмнение потвърждават, че той категорично защитава руските интереси на Балканите с цел спиране на евроинтеграционните процеси. Като лидер на Демократическата партия на сърбите в Македония Иван Стоилкович през 2016 година подписа „Декларация за създаването на неутрална военна зона на Балканите“ заедно с руския президент Владимир Путин“, се казва в документите на македонските спецслужби, на които се позовава сръбското издание „Крик“.Стоилкович е под специалното наблюдение на службите от 2013-та година, но въпреки този факт, Никола Груевски го приема като коалиционен партньор и го включва в депутатските листи. Пред „Крик“ Лазански твърди, че „е изпълнявал журналистическа работа и че няма връзка с никакви служби“, а Стоилкович отказва да отговаря на въпросите и затваря телефона.", "date": "2017.05.29", "title": " Вучич и сръбските спецслужби дирижирали кризата в Македония"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%81%d1%82%d0%b8-%d0%b1%d0%b8%d1%85%d0%b0-%d0%b1%d0%b5%d1%81%d0%b0%d1%80%d0%b0%d0%b1/", "text": "Украински националисти пребиха и изхвърлиха в кофа за боклук представител на българската общност в Украйна. Василий Кащи, който е един от общинските съветници в Белгород, е гласувал срещу отдаването на парцел за строителство на православна църква на непризната от никого Украинска патриаршия. В резултат на това група активисти от една от местните управляващи партии – Народен фронт е нападнала Кащи, съобщи по , президент на Асоциацията на българите в Украйна.Той допълни, че се е обърнал към Службите за сигурност на Украйна и към губернатора на Одеска област с искане нападението на евромайданците да бъде разследвано.Нападението се случва преди седмица около сградата на местния градски съвет, където се разглеждал въпросът за предоставянето на земя на непризнатата от никого патриаршия. След като Кащи гласувал против, на излизане от заседанието върху него се нахвърлили украински националисти, били го, залели го със зелена боя и го изхвърлили в кофа за боклук.След няколко дни председателят на асоциацията на местните българи и депутат в украинския парламент Антон Киссе се обърнал към службите за сигурност, съобщи самият той пред Дарик.„Искаме да се разследва тази ситуация – каква вина има Василий Кащи, има ли изобщо той някаква вина? И за действията на тези активисти трябва да се даде юридическа оценка. Безусловно обществеността трябва да бъде успокоена, защото не може да бъде така. Човекът е избран и той изразява своята дума по регламент и по закон”, каза Киссе.Той допълни, че българите в този край живеят вече повече от 200 години и не са извършили никакво посегателство.„Хората са мирни тук. И не само българите, това е миролюбив край, живеят много националности и народности и никога не е имало конфликти, никога. Цари мир и съгласие. Тук най-многобройните българи по численост са бесарабските българи и в такива ситуации те изразяват своята позиция”, каза още той.За момента реакции от българското посолство или от консулството ни в Одеса няма.", "date": "2017.05.29", "title": " Украински националисти биха бесарабски българин и го хвърлиха в контейнер за боклук (ВИДЕО)\t\t\t"}
{"url": "https://trud.bg/%d0%b7%d0%bb%d0%b0%d1%82%d0%b5%d0%b2%d0%b0-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d1%81%d0%b0-%d0%be%d1%81%d0%bd%d0%be%d0%b2%d0%b5%d0%bd/", "text": "Западните Балкани са основен приоритет на председателството ни на ЕС. Това каза Деница Златева, заместник-председател на БСП и бивш служебен вицепремиер по подготовката на българското председателство на ЕС, по .Политическият дневен ред на председателството е в два аспекта. Единият аспект е свързан с приоритетите на триото, което председателства ЕС – Естония, България и Австрия, и там преговорите са на финалната права. На 31 май предстои среща на триото у нас, каза Златева.„Приоритетите са ясни и обсъждани – те са в 5 основни направления. Едното е свързано с конкурентноспособността, растежа на икономиката, предприемачеството, заетостта – тук влиза и един сериозен проблем за Европа и това е младежката заетост. Вторият приоритет е свързан със защита на онеправдани социално слаби. Третият приоритет, който е ключов за нас, е свързан с темата миграция и сигурност. И тук се очакват по време на българското председателство няколко много важни законодателни промени, свързани с европейската система за предоставяне на убежище или т. нар. Дъблински регламент. Следващият приоритет е свързан с енергийния съюз. Тук има важни теми от гледна точка на енергийна диверсификация и изграждането на интерконекторните връзки. И петият приоритет е основен за българското председателство – ролята на ЕС на глобалната световна сцена, като ние го пречупваме през нашата роля по отношение на страните от Западните Балкани“, обясни Златева.Това са приоритетите на триото – а това, което предстои ние да направим е да изработим нашите национални приоритети, допълни Деница Златева. Тя коментира, че е важно изравняване на стандартите в социално и икономическото развитие на отделни региони и държави от ЕС. За периода 2007 – 2015 близо 40% от публичните инвестиции влизат по линия на европейските средства, през 2013 г. това са 80%, уточни Златева.", "date": "2017.05.29", "title": " Златева: Западните Балкани са основен приоритет на европредседателството ни"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%bf%d0%b0%d0%ba-%d0%b8%d0%b7%d1%81%d1%82%d1%80%d0%b5%d0%bb%d1%8f-%d1%80%d0%b0%d0%ba%d0%b5%d1%82%d0%b0/", "text": "Северна Корея отново тества балистична ракета, съобщават световните информационни агенции, като цитират военното ръководство на Южна Корея и Япония.Според военните в Южна Корея ракетата вероятно е била от клас „Скъд“ и е паднала в морето в икономическата зона на Япония. 6-минутният й полет е бил проследен и от Тихоокеанското командване на въоръжените сили на Съединените щати, информира . Тя е паднала в японската изключително икономическа зона, прелитайки 400 км. Същевременно от Белия дом съобщиха, че президентът Доналд Тръмп е уведомен за поредния ракетен тест.„Категорично не допускаме тази провокация на Северна Корея, която многократно пренебрегва предупрежденията на международната общност. На срещата на върха на Г-7 се обединихме около мнението, че проблемът със Северна Корея е основен приоритет за международната общност. Ще предприемем конкретни действия заедно със Съединените щати, за да ограничим действията на режима в Пхенян“, заяви японският премиер Шиндзо Абе пред журналисти.", "date": "2017.05.29", "title": " Северна Корея пак изстреля ракета"}
{"url": "https://trud.bg/%d0%b1%d0%b8%d1%81%d0%b5%d1%80%d0%b8-%d0%bd%d0%b0-%d0%be%d0%bf%d0%b5%d1%80%d0%b5%d1%82%d0%bd%d0%b0%d1%82%d0%b0-%d0%ba%d0%bb%d0%b0%d1%81%d0%b8%d0%ba%d0%b0-%d0%b7%d0%b2%d1%83%d1%87%d0%b0%d1%82-%d0%b2/", "text": "Бисери на световната оперетна класика са събрани в новия концерт – спектакъл „Музикални копнежи” на търновския театър. Неговата премиера ще бъде на 31 май в голяма зала на Музикално-драматичен театър „Константин Кисимов”.Спектакълът е по мотиви от най-известните и обичани оперетни разкази и техните популярни арии и дуети. В програмата са включени фрагменти от „Цигански барон” и „Прилепът” на Щраус, „Царицата на чардаша”, „Графиня Марица” и „Принцесата на цирка” на Калман, „Страната на усмивките” и „Веселата вдовица” на Лехар и др.Те ще звучат под диригентската палка на Игор Богданов. Режисьор на спектакъла е Юлия Маринова, а сценографията е на Лидия Къркеланова. Над хореографията работи Катя Богданова, хормайстор е Яница Брънзелова, а концертмайстор Милена Байнова.На сцената ще излязат солистите Миряна Калушкова, Доротея Доротеева, Полина Петкова, Деница Александрова, Иво Йорданов – гост, Момчил Караиванов – гост, Пламен Долапчиев, Георги Гърланов и Велин Михайлов – гост. В пищния концерт участват още оркестърът, хорът и балетът на театъра.Премиерата на музикалния спектакъл във Велико Търново ще бъде на 31 май от 19 часа. Билети се продават на касата на МДТ „Константин Кисимов”. След това театърът ще представи в турне новият си концерт с шедьоври на класиката. ", "date": "2017.05.29", "title": " Бисери на оперетната класика звучат в спектакъла „Музикални копнежи” в театъра в Търново"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%ba%d0%be%d0%bc%d0%b0%d0%bd%d0%b4%d0%be%d1%81-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%81%d0%ba%d0%be%d0%ba/", "text": "Kомандос от елитните „морски тюлени“ на САЩ загина при демонстрационен скок над река Хъдсън, след като парашутът му не се отвори.Парашутистът е изваден от водата от бреговата охрана и откаран в болница, но след това е обявен за мъртъв.", "date": "2017.05.29", "title": " Американски командос загина при скок, след като парашутът му не се отвори (ВИДЕО)"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bd%d0%b0%d0%b4%d1%8f%d0%b2%d0%b0%d0%bc-%d1%81%d0%b5-%d0%b8%d1%81%d1%82%d0%be%d1%80/", "text": "Надявам се историята да не се използва за политически цели. Така външният министър Екатерина Захариева коментира изказването на руския президент Владимир Путин на 24 май, че кирилицата е дошла от македонските земи. Захариева подчерта пред , че ситуацията на Балканите винаги е била сложна и ние трябва да помним нашето минало и история и да я разказваме такава каквато е.Не беше приятна случката на 24 май, точно на най-светлия национален празник. Чувствителни сме, очевидно, към историята си. Имаше доста силен обществен отзвук и радвам се, че по обща оценка и на изследователи, и на политолози, реакцията на българското правителство беше оценена добре, защото не бива и да преекспонираме нещата. Ние трябва да сме горди, ние знаем и помним нашата история. Трябва да знаем и помним, че тя е безспорно установена. В същото време такива непремерени изказвания не помагат на добросъседските отношения. След което имаше уточнение от говорителя на външно министерство – обясниха, че са имали предвид македонските земи като географско понятие.“", "date": "2017.05.29", "title": " Екатерина Захариева: Надявам се историята да не се използва за политически цели"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b7%d0%b0%d1%81%d0%b5%d0%b4%d0%b0%d0%bd/", "text": "Кметът на Община Павликени инж.Емануил Манолов участва в 12-то Общо събрание на НАЛАС – Мрежа на асоциациите на местните власти от Югоизточна Европа, което се проведе във Виена. То се организира в рамките на Дунавската конференция по водите, в която над 230 представители от 24 държави обсъдиха устойчивото управление на ВиК сектора и предоставянето на качествени услуги на гражданите.Българската делегация организирана от НСОРБ, в която заедно с инж.Маналов участва и кметът на Лом Пенка Пенкова, се запозна със световни иновативни практики при планирането, финансирането и предоставянето на ВиК услуги.Изследванията на Световната банка показват, че публичното и частното финансиране в сектора не могат да осигурят изискуемия ресурс и поради това е необходимо създаването на нарочни търговски и частни фондове. Добри практики във ВиК сектора представиха кметове на общини от целия свят.Делегатите научиха как градове като Дърбан, ЮАР; Риека, Хърватия; Плевля, Черна гора; Истанбул, Турция се справят с проблемите в сектора.По време на Конференцията бяха проведени и сесии посветени на предоставянето на ВиК услуги в селските райони, финансиране изграждането на пречиствателни станции за отпадни води и бизнес планиране за ВиК дружества. Говорителите на тези сесии предоставиха информация, че 22 млн.души в световен мащаб нямат достъп до питейна вода, а 28 млн. души до тоалетни с течаща вода. Голямата част от това население живее в селски райони.Третирането на отпадните води е сектор, в който има известен напредък през последните години, главно в страните членки на ЕС, поради изисквания за задължителното им третиране в агломерации над 2 хил.е.ж.Финансирането за изграждането на пречиствателните станции за отпадни води основно е от публични средства. Скъпите инвестиции в сектора водят до увеличаване на таксите, като вече се наблюдават и тенденции в някои от страните потребителите с ниски доходи да не могат да заплащат за услугите. Въпреки това таксите все още не покриват инвестициите и оперативните разходи на ВиК дружествата, които разчитат на субсидии и донорски грантове за инвестиции. Много от ВиК дружествата в Дунавския регион не осъществяват контрол върху загубите на вода, нямат регулярен мониторинг на качеството на питейната вода, не таксуват всички граждани и юридически лица, липсва им и административен капацитет. Разчитат и са в голяма степен зависими от субсидии от страна на централната и/или местната власт.Участниците се обединиха около изводите, че е необходим: диалог и обмен на практики в сектора, укрепване на капацитета му, осигуряване на финансов ресурс за сложните и скъпи ВиК инвестиции. Потвърдиха и намеренията и ангажиментите си да подкрепят устойчивото развитие на ВиК сектора с оглед важността на услугите, който той предоставя и които са необходими за съществуването и здравето на гражданите.Делегатите в Общото събрание на НАЛАС приеха Декларация за изграждането на управленски капацитет във ВиК сектора в Югоизточна Европа, както и становище за възобновяване на дейностите на ЕС насочени към подкрепа на страните от Западните Балкани.", "date": "2017.05.29", "title": " Кметът на Павликени участва в заседание на Асоциацията на местните власти във Виена"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8-%d0%bd%d0%be%d0%b2%d0%be%d1%81%d1%82%d0%b8-%d0%b8/", "text": "За поредно издание Свищов, приемникът на античния и средновековен град Нове ще сбере между 2 и 4 юни под знамената утвърдени и дебютиращи групи, пресъздаващи света на Римската империя. Организаторите ще предложат широк спектър от събития в програмата. Най-новото в света на археологията, иновативни методи за представяне на историческото наследство, практическо приложение на теоретическите модели, културни мостове и бариери между народите на античността, демонстрация на техните военни тактики, бит, изкуство и мироглед,зашеметяващи демонстрации на обездка, бойна подготовка, владеене на оръжието, строева подготовка и дисциплина, ще потопят гостите на фестивала в едно пълноценно приключение от оживялата история.Новото в тазгодишното издание на „Орел на Дунава“ е разширяването на периметъра на представяните находки и проучвания. В търсене на по-широко представяне на региона и неговите икономически и административни връзки, в Посетителския център на археологическия комплекс „Нове“ ще бъдат презентирани близките археологически обекти Керамичен център Павликени и римския град Никополис ад Иструм. Посетителите ще имат възможност да се запознаят с находките и историята на проучванията в тях. Сътрудничество, което организаторите на „Орел на Дунава“ ще разширяват и обогатяват. Новост е и рок концертът, който ще нажежи въздуха в легионната принципия. Хедлайнер в петъчната вечер ще е култовата етно-рок банда Балканджи, а страстите преди тях ще подгреят младите виртуози от Стенли Стефанов Проджект.В събота Теодосий Спасов ще разкрие пред зрителите космическите предели на таланта си. Часове преди това, друго едно възприятие ще е на прицел. „Кулинарният гуру Петър Михалчев заедно с ученици от Професионалната гимназия по лека промишленост и строителство в Свищов ще демонстрират вкусовете и ароматите на античната кухня. В мащабните възстановки ще вземат участие познати и нови за почитателите на най-престижния български античен фестивал групи. Освен доказаните участници Първи италийски Легион от Свищов, Бага-тур от Стара Загора, грациите Нимфите на Дакия и лидерът Групо Сторико Романо от Рим, своите познания и екипировка ще демонстрират румънските реенактори от Приятели на музея (AMICII MUZEULUI), Асоциация Данаис, Виртус Антика, както и новата свищовска група Дукс Антика, пресъздаваща древните готи, несправедливо пренебрегван фактор в етногенезиса на днешните българи”, информират от общинската управа на крайдунавския град.Тридневният фестивал ще включи още отличаване на личности с принос към опазването и популяризирането на културно-историческото ни наследство, детски конкурси и състезания, изложба на керамични реплики на антични съдове, 3D модели на находки, презентации на занаяти, танци, парад по улиците на града и мащабна възстановка на битка от кампанията на Траян срещу даките.", "date": "2017.05.29", "title": " Представят археологически новости и атракции на 13-то издание на фестивала „Орел на Дунава“ в Свищов"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d1%82%d1%80%d0%b5%d0%bc%d0%b8%d0%bc-%d1%81%d0%b5-%d0%b4%d0%b0-%d0%b7%d0%b0%d0%bf%d0%b0%d0%b7%d0%b8%d0%bc-%d0%b8%d0%b4%d0%b5%d0%bd%d1%82/", "text": "Стремим се да запазим идентичността на София като древен и зелен град и да изградим важен капацитет за устойчиви практики. Това каза кметът на Столична община Йорданка Фандъкова по време на откриването на двудневния „Обществен форум за Зелена столица“ във Френския културен институт.„Това никак не е лесно. За моя радост в последната година смятам, че имаме принос и ние със заявяването на ясна визия, по която да се развива градът. Форуми като днешния ще помогнат да коментираме проблемите, но и да подкрепим редица решения и промени в законите, от които се нуждаем“, каза Фандъкова. По думите ѝ София се развива интензивно и преминава през силен икономически растеж.„Днес градът ни привлича повече хора, както от страната, така и от света. От страната хората идват тук да търсят работа, добро образование, добро здравеопазване, повече възможности за развитие. Имаме вече и много туристи от цял свят“, каза Фандъкова и посочи, че това се вижда с развитието на културно-историческото наследство на града.Според Фандъкова предизвикателствата, които промените в климата поставят пред нас изискват активен и интегриран подход към развитието на града. „Тази тема не бива да я изключваме. Тя съществува“, коментира кметът на София.„Тази година очакваме 60 нови газови автобуса да се включат по линиите на градския транспорт“. Това каза кметът на Столична община Фандъкова. „Започнахме и най-мащабната през годините модернизация на градския транспорт. Започнахме с подмяната на тролейбусите. 90% от тролейбусния парк е подменен“, каза Фандъкова. Тя посочи, че през тази и следващата година предстои да се напредне чувствително.„Разработваме процедурата за електробуси, подкрепям инициативата на френския посланик“, обясни Фандъкова. Тя коментира, че Столична община ще акцентира върху електрическия транспорт. „Надявам се по този начин да стимулираме развитието на този транспорт. Той за съжаление не е по джоба на повечето българи, но все повече хора се ориентират към защита на околната среда. Това е не просто приоритет или тема на общината, а най-важната част от нашия живот“, заяви Фандъкова.Очакваме следващите дни да започне и строителството на 4 нови метростанции в квартал „Овча купел“, каза още Йорданка Фандъкова .„Столична община си постави важни цели, за да може да постигнем нашата визия. Продължаваме с развитието на столичното метро. За последните години удвоихме метромрежата и сега продължаваме с изключително сериозни темпове. Темпове, с които наистина всички можем да се гордеем. В момента изграждаме нови 12 км метромрежа. Очаквам от следващите дни да започне и строителството на четирите нови станции ,които са в квартал „Овча купел“, един район на София, който е с доста труден транспортен достъп, от гледна точка на градския транспорт“, каза Фандъкова. Тя посочи, че в момента метрото спестява 70 хил. тона вредни емисии и изрази очакване с изграждането на новите километри метромрежа да се спестят още 11 хил. По думите й метрото е един изключително сериозен екологичен проект.Надявам се „Общественият форум за Зелена столица“ да подкрепи идеите за разширяване на пешеходните зони. „Работим за изграждане на пешеходни зони и мрежата от вeлоалеи. Всяка промяна е свързана с промяна в начина на живот на хората. Много трудно беше да защитим отварянето на бул. „Витоша“ като пешеходна зона“, каза тя и обясни, че съществува идея за продължаване на пешеходната зона покрай Съдебната палата до пл. „Св. Неделя“.По отношение на чистотата на въздуха, Фандъкова припомни, че Столична община има инициативи за доста строг контрол върху автомобилите, които се движат по отношение на спазване на изискванията за екологичните стандарти. „Отново се обръщам към всички да кажа, че освен усилията в градския транспорт и проектите за повече информираност на хората и инициативите, които са предложили и промените да бъдат направени на национално ниво, е важно участието на всички граждани“, каза тя. ", "date": "2017.05.29", "title": " Фандъкова: Стремим се да запазим идентичността на София като древен и зелен град\t\t\t"}
{"url": "https://trud.bg/%d0%bd%d0%b5-%d1%81%d0%b5-%d0%bf%d1%80%d0%b5%d0%b4%d0%be%d0%b2%d0%b5%d1%80%d1%8f%d0%b2%d0%b0%d0%b9%d1%82%d0%b5-%d0%bd%d0%b0-%d1%85%d1%80%d0%b0%d0%bd%d0%b8%d1%82%d0%b5%d0%bb%d0%bd%d0%b8%d1%82%d0%b5/", "text": "Асфалтът и бетонът са основна причина за алергичните заболяванияНай-често с температура, хрема, кашлица, болки в гърлото идват през последните дни малките деца и подрастващите в кабинета на д-р Ивайло Тодоров, общопрактикуващ лекар в 25 ДКЦ в гр. София. Оплакванията на възрастните пък са свързани с високо кръвно и заболявания на нервната система. Затоплянето на времето активира и гастроентеритните инфекции, протичащи със стомашно-чревни разстройства, гадене, повръщане.Особено внимателни трябва да бъдат родителите на най-малките, защото при тях рискът от обезводняване е най-голям. Типично за малчуганите е и едно друго усложнение – чревна дисбактериоза. Заради него, освен диетичен режим и прием на много течности, често в лечението на гастроентеритните инфекции намират място и пробиотиците. Както и хомеопатичните средства. Опитът на лекаря сочи, че когато се започне своевременно лечение с тях, нещата протичат по-благоприятно и рискът от настъпване на усложнения е значително по-малък. Подходящо лекарство при стомашно-чревни разстройства е Гастрокинд. Той регулира възпалението на чревната лигавица, специфичните изхождания, повлиява гаденето и повръщането, осигурява рехидратация на организма.Заради страха от температурата много хора претрупват организма с ненужни лекарстваЛекарят припомня, че тя е защитен механизъм на организма. Повишаването й спира размножаването на вирусната инфекция, ето защо и не се препоръчва да посягаме към антипиретиците, когато е под 38-38,5 градуса. Въпреки това, някои майки, в паниката си, още при първото й покачване над 37 градуса дават на детето антибиотик, останал им от предно боледуване. Специалистът признава, че дори е имал случаи, когато в подобни ситуации те не само че са давали на своя глава такива лекарства, но и приемът е бил на всеки 2 часа и то в стресиращи количества. „Чули са, че температуропонижаващи лекарства могат да се дават през 2-3 часа и решават, че е правилно да приложат същата мярка към антибиотика. И се чудят защо не спада температурата. Това не е нормално”, споделя лекарят.Според него в началото на една вирусна инфекция хората не трябва да бързат и да претрупват организма с ненужни лекарства и терапии. Съветва първоначално да се опита с по-щадящи и безопасни средства. При първи признаци на разболяване хомеопатията е много ефективна. Например при настинка и грип, съпроводени с температура, подходящо лекарство е Инфлуцид. При възпалено гърло – Тонзилотрен. Започва се с висока дозировка – по 1 табл. на всеки 2 часа при остри състояния (за деца над 12 г. и възрастни – по 1 табл. на всеки час) и по 3 табл. дневно още 1 седмица след подобрение. Добре е да се дадат и мултивитамини. Много е важно и хидратирането, независимо дали се касае за респираторно или стомашно-чревно заболяване. Обикновено на организма са му нужни 3-4 дни, за да се справи с болестта и в повечето случаи не е проблем, ако пациентът все още не е прегледан от лекар. И все пак изчакването не е препоръчителна за хора с увреден имунитет, при които инфекцията може да стартира направо с пневмония.Самолечение чрез информация, прочетена в интернет, е друга опасна практикаТук тенденциите са две – хората или четат класифицирана информация, която е неразбираема за тях, и се опитват да я прилагат върху себе си, или се доверяват на неспециализирани източници, които предоставят погрешни и непроверени съвети за терапия. „Лошото е, че човек вярва на прочетеното в публичното пространство повече отколкото на медицинските специалисти, които могат да поднесат най-достоверната информация”, наблюдава д-р Тодоров.Споделя, че е силно разтревожен и от една друга мода – масовото използване на хранителни добавки като средство за лечение. „Рекламират се мащабно всякакви чудесии, които едва ли не могат да се справят с всички заболявания. Това е много опасно, защото хората започват да се доверяват на неща, които не само че не им помагат, а и са скъпи. Харчат десетки левове за такива средства, които са лесно достъпни, а нямат никакво лечебно действие или поне не моментално. Трябва да се прилагат дълго време, за да имат някакъв ефект, което на практика обезсмисля техния прием. В повечето случаи пациентът се нуждае от бързо повлияване на състоянието. Лошото е, че силното популяризиране и широкото разпространение на тези хранителни добавки, обещанията за липса на странични ефекти, имагинерните им лечебни свойства неимоверно засилват тяхната употреба и изместват реалното лечение на съответните болести”, обезпокоен е специалистът.Алергиите са изключително модерно заболяванеСтрадащите от тях стават все повече, а възрастта на заболелите – все по-малка. Това се дължи на съвременния начин на живот – на храните, на разпространението на въглеродния двуокис, на дизела, на асфалта и на бетона, както сочат някои научни данни. „Преди, когато хората са живеели след природата, младият организъм е бил изложен дълго време на алергена, имунната система е била обучена да реагира правилно и да се справя с него. А сега, когато живеем в стерилна среда, организмът не е подготвен и състоянието хронифицира”, обяснява лекарят.Сенната хрема е втората по разпространение алергична болест след бронхиалната астма. Заболяването се характеризира със силно сълзотечение, сърбеж в очите и носа, водниста хрема, замаяност, отпадналост, алергичните епизоди се активират по едно и също време на годината. Състоянието може много добре да се профилактира с хомеопатичното лекарство за алергичен ринит Ринитал, което значително намалява интензивността на симптомите. Добре е профилактиката да започне поне 6 седмици преди очаквания алергичен период с по 3 табл. дневно, а при остри оплаквания – по 1 табл. на всеки час до 12 табл. на ден при възрастни и по 1 табл. на всеки 2 часа до 8 табл. дневно при деца. Препаратът може да се прилага дълго време и да се приема успоредно с традиционно изписваните антихистамини и кортикостероиди.Практични съвети преди лятната почивкаВирусните инфекции са чест натрапник по време на лятната ваканция. „Когато човек сменя климатичния и географския район, дори да не е много далеч от неговия, съветвам преди това да направи един пробиотичен курс, както и профилактичната програма с по 3 табл. дневно Инфлуцид в продължение на месец. Така вероятността да отиде там и да се сблъска с нов бактериален или вирусен фон, който да причини някакви оплаквания, е значително по-малка”, препоръчва д-р Тодоров. При пътуване пък всеки трябва да има в багажа си лекарства за температура, диария, гърло, хрема. А по време на почивката да се избягват съмнителни места за хранене, да се яде прясно приготвена и чиста храна, да се мият често ръцете.", "date": "2017.05.29", "title": " Не се предоверявайте на хранителните добавки при боледуване – тe не са лекарства"}
{"url": "https://trud.bg/%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b2%d1%82%d1%83-%d0%b1%d0%b5-%d0%b2-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b0%d1%82%d0%b0-%d0%b4%d0%b5%d0%bb%d0%b5%d0%b3/", "text": "Ректорът на ВТУ „Св.Св.Кирил и Методий“ проф. д-р Христо Бонджолов участва в делегацията, водена от президента ген. Румен Радев, който бе на официално посещение във Ватикана и Рим на 26 май т.г.Държавният глава беше приет на аудиенция от Негово Светейшество папа Франциск и проведе среща с държавния секретар на Ватикана Негово Високопреосвещенство кардинал Пиетро Паролин.Българската делегация традиционно посети Ватикана по повод Деня на българската просвета и култура и на славянската писменост – 24 май и  се поклони на светите за българите места в Рим: базиликата „Сан Клементе“, в която се намира гробът на Свети Кирил; църквата „Св. Павел ала Регола“, предоставена за богослужение на българската общност в италианската столица, както и базиликата „Санта Мария Маджоре”, където през IX век папа Адриан II благославя българската азбука, българските книги и делото на великите братя Св. св. Кирил и Методий.Ген. Румен Радев, заедно с придружаващите го лица,  поднесе цветя пред паметника на Иван Вазов и пред паметника на Светите братя Кирил и Методий.От името на българската делегация ректорът проф. д-р Христо Бонджолов поднесе венеца на гроба  на Свети  Кирил в базиликата „Сан Клементе”.Ректорът на ВТУ проведе изключително полезни за Великотърновския университет разговори с представителите на правителството и на Народното събрание, които участваха в официалната делегация в Италия.", "date": "2017.05.29", "title": " Ректорът на ВТУ бе в официалната делегация на президента Румен Радев в Италия"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%be-%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%81%d0%b5-%d0%bf%d1%80%d0%b5%d0%b2%d1%8a%d0%bf%d0%bb%d1%8a%d1%82%d0%b8-%d0%b2-%d1%80%d0%be%d0%bb/", "text": "Димитър Бербатов се превъплъти в напълно ново за него амплоа, това на Дон Вито Кореоне от романа на Марио Пузо „Кръстникът“.Във въпросното видео, нападателят пресъздава известна сцена от екранизацията на романа. Кадрите са част от клип за благотворителния мач, който ще се проведе на 14 юни в София.Тогава на националния стадион „Васил Левски“ един срещу друг ще се изправят фондациите на Бербатов и тази на Луиш Фиго.", "date": "2017.05.29", "title": " Уникално: Бербатов се превъплъти в ролята на Дон Корлеоне (ВИДЕО)"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b8%d0%b7/", "text": "Майка загина в зверска катастрофа минути, след като изпрати сина си Любомир на гурбет в САЩ. 46-годишната Галя Илева от Горна Оряховица в неделя пътувала със съпруга си и приятел на сина им към Горна Оряховица с личния им атомобил „Опел“.Семейството потеглило към столицата в 1 часа през нощта на 28 май. Същата сутрин в 6 часа тримата закарали до летището в София младежа, който заминал на работа зад океана. Трагедията се разиграла на връщане около 8,30 часа на главния път София-Варна край ловешкото село Малиново, където последвал челен сблъсък с движещо се с висока скорост „БМВ“.При жестокия удар на място загинали Галя Илева и двама мъже – на 40 и 50 години от Горна Оряховица от БМВ-то.Трима пострадали пък са настанени в севлиевската болница, а един е транспортиран в лечебно заведение в Габрово. Сред тях са съпругът на Галя и приятелят на сина им. Мъжът на мъртвата жена-Ивелин Илев, който е бивш учител в железничарския град, а през послените години работел в местен склад, е с опасност за живота. Галя няколко години била на гурбет в Гърция, където била готвачка. Преди зловещата катастрофа, тя работела на две места-сутрин във военния завод „Аркус“ в Лясковец, а след обед като готвачка в горнооряховско заведение. Поредната жертва от войната на пътя ще бъде погребана във вторник в родното и село Обединение, Община Полски Тръмбеш.Според мълвата убитите в пътното произшествие мъже пък са служители на БДЖ. Причините са тежката катастрофа се изясняват. Предполага се, че злополуката е станала в следствие на движение с висока скорост и изпреварване по мокрия от дъжда път.", "date": "2017.05.29", "title": " Майка загина в катастрофа, след като изпрати сина си на гурбет в САЩ"}
{"url": "https://trud.bg/%d1%84%d1%80%d0%b0%d0%bd%d1%87%d0%b5%d1%81%d0%ba%d0%be-%d1%82%d0%be%d1%82%d0%b8-%d0%bf%d1%80%d0%b8%d0%bd%d1%86%d1%8a%d1%82-%d0%bd%d0%b0-%d1%80%d0%b8%d0%bc/", "text": "„И сега… Невероятният! Неотразимият! Великолепният! Магическият! Извънземният! Капитанът! Франческоооо Тотииииии!“ Вече повече от 10 години всеки домакински мач на „Рома“ започва с подобно възклицание на диктора на „Стадио Олимпико“. В зависимост от важността на двубоя епитетите може да са много повече. Вчера това се случи за последен път. След четвърт век служба вероятно най-преданият човек в историята на футбола завинаги слезе от сцената в мач срещу „Дженоа“.Един истински римски вълк, чиято славна кариера стартира около… България. В далечната 1994 година Тоти дойде за мач у нас с италианския отбор на кадети. Още тогава се говореше, че е нещо специално. Но едва ли някой е очаквал, че през 2017 година неговото име ще е най-славното в цялата история на „Рома“. Мнозина в живота са наричани Любимия син. Тоти е вечният. „Вие решавате как да ме запомните – твърди Франческо. – Уважението ми е достатъчно. Това е най-важното в кариерата на един футболист.“ Капитан, шампион на серия А, световен първенец, легенда, икона. Когато Тоти навърши 40 години през септември, великият №10 каза, че това ще е последният сезон във футбола. Ако днес попитате кой е най-великият Цезар на Римската империя, почти всички във Вечния град ще ви кажат – Франческо Тоти. За четвърт век емблематичният халф се превърна в символ на града. Тоти е на едно ниво с най-великите десетки във футбола. Като Зинедин Зинан, Кака, Роналдиньо, Дейвид Бекъм, Ромарио, Рууд Гулит, Мишел Платини и, разбира се, Диего Армандо Марадона. Той е футболният еквивалент на диригента Херберт фон Караян, режисьора Стенли Кубрик или астронома Кристофър Рен. Всички те са останали такава следа, за която ще се говори и след няколко века. Но Кака имаше бързина, Роналдиньо – техника, Зидан – авторитет. Тоти имаше всичко взето накуп. Мнозина твърдят, че Принца на Рим е най-добрият италиански нападател в историята заедно с Роберто Баджо и Джузепе Меаца. Сигурно се питате защо не отиде в „Реал“ или в „Барселона“? Отговорът е много прост – защото не поиска. Не е имало голям клуб в света, който да не е преговарял веднъж с „Рома“ за Тоти. За никога не е имало друг клуб. Влюбен в легендата Джузепе Джанини, още на 8 години малкият Франческо постъпва в академията на „вълците“. Първият му мач е едва на 16 г. Сигурно в много грандове по света Тоти щеше да е многократен шампион и дори носител на „Златната топка“. Той предпочете предаността и… една-едничка титла на Италия. Принца не е обичан само от феновете на „Лацио“ и има защо. През 1999 година в дербито на Вечния град Тоти вкара гол. Свали екипа си и отдолу имаше фланелка с надпис „Момчета, пак ви пречистих“. По-късно след нов гол изгони един от телевизионните оператори и взе камерата му, насочвайки я към агитката на „Рома“. Да поздравява своите тифози с различни фланелки винаги е било едно от хобитата на Тоти. Незабравима остава сцената, която Франческо посвети на бременната си съпруга Илари Блази. След гол Тоти сложи топката под фланелката си и легна на земята, докато съотборниците му започнаха внимателно да я вадят. Двойката често е наричана „италианските Бекъмови“. Франческо и Илари имат три деца. Любовта на Тоти към децата също е пословична. Направи своя академия за малки футболисти, а също и отбор за мотоциклетизъм. От днес Тоти вече няма да е футболист. Принца на Рим слезе от сцената, за да… се качи отново. Тоти влиза в управата на „Рома“. А само той ще каже кога ще е новият президент или треньор.Осинови 11 кенийчета Франческо Тоти не е само футболен идол, а е и голям човек. От години Принца на Рим работи като посланик на добра воля на УНИЦЕФ, както и на детски селища „SOS Киндердорф“. Издаде две книги със смешки за малчугани, а неговият лик е използван и в анимационни филмчета. Тоти се включи и в кампания за подпомагане на бедни в Африка. Там осинови 11 кенийски малчугани. Най-големият успех в кариерата на Тоти е световната титла през 2006 година. Носител е на ордена „Кавалер на републиката“. Освен това Тоти е най-възрастният голмайстор в Шампионската лига, най-големият голмайстор в историята на серия А (307 попадения), най-много мачове за „Рома“ (785), най-младият капитан в италианския футбол и човекът с най-много голове в битката за Рим (11).Най-добрият, когото съм виждал Франческо Тоти е най-добрият футболист, когото съм виждал. Никога няма да забравя мачовете и головете му. Пожелавам му всичко най-хубаво в живота. Диего Марадона, легенда на Аржентина и „Наполи“Горд съм, че съм треньор в последния мач Тоти бе най-важната част от мача „Рома“ – „Сампдория“. Горд съм, че съм треньорът, който имаше честта да го изпрати в последния му мач. Неговата гениалност блести отвсякъде. Тоти чете футбола, рисува футбола, пее футбола. Неговият характер е фундаментален за Италия. Господ е дарил футбола и родината ни с Франческо Тоти. Лучано Спалети, треньор на „Рома“Исках в „Рома“ заради Тоти Имаше възможност да подпиша с „Рома“, когато играех в Америка. Веднага възкликнах: „Може да играя с Тоти!“ Много съжалявам, че не се получи. За мен беше специално и когато съм му бил съперник на терена. Оттеглянето на Франческо е загуба за футбола. Дейвид Бекъм, бивш английски националТой е от друго измерение Франческо Тоти е футболист от друго измерение. Винаги съм се наслаждавал да го гледам и да бъда с него в националния отбор на Италия. Истинска легенда, пред която всички можем само да се преклоним. Най-добрият играч на нашето поколение. Алесандро дел Пиеро, легенда на „Ювентус“Бих искал да не спира Аз имам два гола за националния отбор на Италия. И единият е, защото Тоти ме улучи по главата. Франческо е фантастичен и велик. Ако се чувства още здрав, бих искам да не се отказва. Тоти не е само №1 за Италия, а един от най-големите в света. Антонио Конте, треньор на „Челси“", "date": "2017.05.29", "title": " Франческо Тоти – Принцът на Рим"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b5%d1%86-%d0%bf%d0%be%d1%81%d1%82%d1%80%d0%b0%d0%b4%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b0%d0%ba%d1%83%d0%bb%d0%b0-%d1%81/", "text": "73-годишен рибар от Австралия пострада, след като 200-килограмова бяла акула изскочи от водата и се приземи в лодката му, съобщава Би Би Си.Инцидентът се е случил край град Евънс Хед, където Тери Селууд обикновено отивал за риба.Животното с дължина 2.7 метра изскочило от водата и при приземяването си в лодката на Селууд, порязало ръката му с перката си.„Бях замаян и губех кръв, не можех да повярвам какво се беше случило,“ коментира Селууд.Въпреки шока и кръвозагубата рибарят съумял да извика помощ по радиостанцията в лодката си.По думи на Бил Бейтс, служител на австралийските сили по морско спасяване, той и екипът му намерили Селууд покрит в кръв, облегнал се на ръба на лодката.“Преместихме го в нашата лодка и му оказахме първа помощ. Състоянието му се стабилизира, след което го заведохме в болница,“ поясни Бейтс.Пострадалият коментира, че това е било най-драматичната му среща от близо с акула за 60 години като рибар.    ", "date": "2017.05.29", "title": " Австралиец пострада след като акула скочи в лодката му"}
{"url": "https://trud.bg/%d0%b4%d0%b5%d1%86%d0%b0-%d0%b8-%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d1%82-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5-%d1%83%d1%81%d0%bb%d1%83%d0%b3%d0%b8-%d0%b4%d0%b5/", "text": " Деца и младежи от центровете за настаняване от семеен тип, както и от останалите социални услуги на територията на Велико Търново и населените места от общината ще дефилират с модни еко тоалети. Атрактивното ревю ще се състои в парк „Дружба” на 31 май. Поводът е Международният ден на детето – 1 юни.Всички костюми и облекла ас изработени от малчуганите и младежите, които ще се представят на своеобразния открит моден подиум. Тоалетите са изработени от отпадъчни материали. Всеки от участниците ще може да разкрие и своите певчески, танцувални и артистични умения и заложби. Организатор на ревюто „Децата на община Велико Търново – отговорни към природата” е общинската дирекция „Социални дейности и здравеопазване”.Екипът от Общностен център за деца и родители „Царевград” е подготвил различни занимания както за участниците, така и за публиката. Инициативата е подкрепа на приза „Община Велико Търново – приятел на детето”.", "date": "2017.05.29", "title": " Деца и младежи от социалните услуги дефилират с модни еко тоалети"}
{"url": "https://trud.bg/%d0%bc%d1%8a%d0%b6-%d1%81%d0%ba%d0%be%d1%87%d0%b8-%d0%be%d1%82-9-%d0%b8%d1%8f-%d0%b5%d1%82%d0%b0%d0%b6-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d0%bf%d0%bb%d0%be%d0%b2%d0%b4/", "text": "Мъж скочи от 9-ия етаж на УМБАЛ „Пловдив“, но не загина на място, а е в критично състояние. Мъжът паднал върху кухненския блок на болницата, а не на земята.Линейка веднага го е откарала към друга университетска болница в града под тепетата, а именно „Свети Георги“, защото там имало неврохирург, съобщи Plovdiv24.bg.Очаквайте подробности.", "date": "2017.05.29", "title": " Мъж скочи от 9-ия етаж на болница в Пловдив, в критично състояние е"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b5%d0%ba%d1%81%d0%bf%d0%b5%d1%80%d1%82%d0%b8-%d1%81%d1%8a%d0%b7%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0/", "text": "Американски експерти са стигнали до извода, че създателите на вируса WannaCry, който криптира информацията и след това иска откуп, са от Хонконг, Тайван, Сингапур или Южен Китай, предаде .В публикация на Саут Чайн Морнинг поуст се казва, че американска компания е направила лингвистичен анализ на използвания код. Той показал, че създателите му използват южен диалект на китайския език. Експертите твърдят, че първоначално кодът е бил написан на китайски, а след това преведен на английски език.По-рано, друга американска компания заяви, че възможните извършители са от Северна Корея, Пхенян категорично отрече. На 12 Май беше регистрирано началото на най-голямата досега хакерска атака в световен мащаб. WannaCry зарази около 300 хиляди компютри в 150 държави. За декриптирането на информацията хакерите искаха откуп между 300 и 600 долара.", "date": "2017.05.29", "title": " Американски експерти: Създателите на криптовируса WannaCry са от Югоизточна Азия"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba%d0%bc%d0%b5%d1%82-%d0%bd%d0%b0-%d0%bc%d0%b8%d0%b7%d0%b8%d1%8f-%d0%b5-%d0%b1%d0%b8%d0%bb-%d0%bf%d1%80%d0%b5%d0%b1%d0%b8%d1%82-%d0%bd%d0%b0/", "text": "Заместник-кметът на Мизия Николай Нековски е бил пребит на селски събор, съобщава . Инцидентът станал в събота вечерта в близкото село Крушовица. Управникът бил поканен на традиционния панаир и празнувал в компанията на кмета на селото Илия Илиевски, неговия колега от съседното Войводово и няколко служителки на общината в Мизия. За гостите била подготвена празнична програма, която прераснала в масово веселие.Късно през нощта обаче възникнал скандал между Николай Нековски и местния жител Пламен Циркински. За съжаление всички свидетели на разправията са били в алкохолно опиянение и не е ясна причината за свадата. По време на спора се стигнало до ритници и на Нековски бил нанесен жесток удар, вследствие на което бил счупен лошо десния му крак над глезена.По-трезвите празнуващи бързо повикали патрул на полицията, който давал дежурство на панаира. Конфликтът бил потушен, но се наложило спешно раненият управник да бъде закаран в специализирана болница във Враца, където вчера бил опериран. По първоначална информация Николай Нековски ще отсъства от работа най-малко месец.", "date": "2017.05.29", "title": " Заместник-кмет на Мизия е бил пребит на селски събор"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1%d0%b0-%d0%b7%d0%b0%d1%82%d0%b2%d0%be%d1%80%d0%b8-%d1%81%d1%8a%d0%b4%d0%b8%d0%bb%d0%b8%d1%89%d0%b0%d1%82%d0%b0-%d0%b2%d1%8a/", "text": "Сигнал за поставено взривно устройство наложи евакуация на двете съдебни сгради във Варна и прекрати за два часа работата на съдии и прокурори, обслужването на граждани, както и насрочените десетки дела.Анонимното обаждане било подадено около 10,30 ч, а авторът му не уточнил в кой точно съд е поставена бомбата. Заради това се наложи полицията да направи проверки и на двете сгради. Случаят е втори за последната седмица, след като миналия вторник заради идентичен сигнал съдилищата бяха затворени за няколко часа.", "date": "2017.05.29", "title": " Сигнал за бомба затвори съдилищата във Варна\t\t\t"}
{"url": "https://trud.bg/%d0%b7%d0%b0%d0%b4%d0%b0%d1%87%d0%b0-%d1%81-%d0%b3%d1%80%d0%b5%d1%88%d0%bd%d0%be-%d1%83%d1%81%d0%bb%d0%be%d0%b2%d0%b8%d0%b5-%d1%80%d0%b5%d1%88%d0%b0%d0%b2%d0%b0%d0%bb%d0%b8-%d1%81%d0%b5%d0%b4%d0%bc/", "text": "На изпита по математика от Националното външно оценяване седмокласниците са решавали задача с грешно условие. Тя е в геометричната задача номер 24, която носи 10 точки. В условието й е записано, че става дума за остроъгълен триъгълник. В подусловие „б“ обаче е посочено, че трябва да се намери лицето на триъгълника, ако AB=14 см, което означава, че триъгълникът става тъпоъгълен.Експертът по математика Маня Манева от МОН каза по , че седмокласниците, сгрешили в решението на грешно поставеното условие на 24-та задача на Националното външно оценяване по математика, няма да бъдат компенсирани в оценката. Според нея грешката е формална и от нея не зависи решаването на задачата.„Аз повтарям, за работата на учениците не е от значение видът на триъгълника, нито големината – градусната“, категорична бе Манева.На 5-и юни се очаква да бъдат обявени резултатите от изпита.", "date": "2017.05.29", "title": " Задача с грешно условие решавали седмокласниците на външното оценяване\t\t\t"}
{"url": "https://trud.bg/%d0%bc%d1%8a%d0%b6-%d1%81-%d0%bd%d0%be%d0%b6-%d1%83%d0%b1%d0%b8-%d0%b4%d0%b2%d0%b0%d0%bc%d0%b0-%d0%b8-%d1%80%d0%b0%d0%bd%d0%b8-18-%d0%b2-%d0%ba%d0%b8%d1%82%d0%b0%d0%b9/", "text": "Мъж с нож уби двама и рани 18 в провинция Гуейджоу в югозападната част на Китай, съобщава “Ройтерс“.За инцидента е задържан 30-годишен мъж с психически проблеми.През последните години в Китай е имало редица подобни инциденти, като много от тях са били насочени към деца.Към момента няма информация за пострадалите и тяхното състояние. ", "date": "2017.05.29", "title": " Мъж с нож уби двама и рани 18 в Китай"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0-%d0%b4%d0%be-2019-%d0%b3-%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b2/", "text": "„Провеждаме най-мащабната програма за модернизация на градския транспорт в момента“, заяви столичният кмет Йорданка Фандъкова.Подменен е 90% от тролейбусния парк в София, отбеляза кметът, както и над половината от автобусния парк. Столичният автотранспорт обяви и процедура за 120 газови автобуса, които следващата година да тръгнат по линиите на градския транспорт.Фандъкова се похвали че за 4 години е постигнат изключително голям напредък по отношение на средната възраст на автобусите. „Когато започнах работа тя беше над 25 години, а очакванията ни през 2019 г. да стигне до около 7 г.“, прогнозира кметът.", "date": "2017.05.29", "title": " Фандъкова прогнозира: До 2019 г. средната възраст на автобусите в София ще е 7 години"}
{"url": "https://trud.bg/%d0%b4%d1%81%d0%b1-%d0%bf%d0%bb%d0%be%d0%b2%d0%b4%d0%b8%d0%b2-%d0%bd%d0%b0%d0%b4-4000-%d0%bd%d0%b0%d0%b7%d0%bd%d0%b0%d1%87%d0%b5%d0%bd%d0%b8%d1%8f-%d0%b2-%d0%be%d0%b1%d1%89%d0%b8%d0%bd%d1%81%d0%ba/", "text": "Над 4000 назначения в общинските предприятия в Пловдив незаконни и са направени, без да е уведомена Агенцията по заетостта, където в Бюрата по труда има записани хиляди безработни, които чакат да им бъде предложена работа, твърдят от местната централа на ДСБ. Според лидера на ДСБ-Пловдив Йордан Иванов по този начин управляващите партии в града са се превърнали в бюра по труда и купуват гласове през назначения с парите на данъкоплатците. т Демократи за силна България настояват кметът на Пловдив Иван Тотев да отговори незабавно защо системно е нарушавано българското законодателство при кадруването в общинските предприятия и се заканват да внесат сигнал в правна комисия към ОбС за нарушенията при назначенията в ОП-ата.По данни на ДСБ-Пловдив в периода от 1 януари 2011 до 15 август 2016 г. в ОП „Паркове и Градини“ са направени рекордните 2107 назначения в нарушение на закона. „Това са назначения, които са правени на тъмно и в нарушаване на българското законодателство. Нарушението е идентично с това, което е правено и в ОП „Чистота“, където броят на незаконно назначените лица е 1183″, допълва Йордан Иванов. Той и екипът му твърдят, че подобни назначения в нарушение на закона са извършвани във всички общински предприятия в града, а техният брой е следният: ОП Жилфонд – 196 души, ОП Траурна дейност – 90, ОП Паркиране и репатриране – 133, ОП Общинска охрана – 246, ОП Дезинфекционна станция – 13, ОП Зооветеринарен комплекс – 24, ОП Туризъм – 28, ОП Общински пазари – 40, ОП Многофункционална спортна зала „Колодрума“ – 12, ОП Организация и контрол по транспорта – 12, и ОП Зоопарк Пловдив – 5 души.", "date": "2017.05.29", "title": " ДСБ-Пловдив: Над 4000 назначения в общинските предприятия в града са незаконни"}
{"url": "https://trud.bg/%d0%bc%d0%b0%d1%80%d0%b8%d1%8f-%d1%81%d0%b8%d0%bb%d0%b2%d0%b5%d1%81%d1%82%d1%8a%d1%80-%d1%89%d0%b5-%d1%81%d0%b5-%d1%81%d1%8a%d1%81%d1%82%d0%b5%d0%b7%d0%b0%d0%b2%d0%b0-%d0%b2-%d0%bd%d0%b0%d0%b9-%d0%b7/", "text": "Любимката на телевизионните зрители Мaрия Силвестър пристига  във Варна, за да стане част от 4-тото издание на ветроходната регата Varna Channel Cup, която ще се проведе между 1-4 юни. Тя ще се включи в демонстративните Pro-Am гонки като част от екипажа на яхтата LZ Yachting 1991 със шкипер Лъчезар Братоев.Актрисата е специален гост на празника на вятъра и морето  с вълнение приема новата си роля на посланик на ветроходния спорт в тазгодшиното издание на регатата.Varna Channel Cup е сред малкото събития, които предлагат гонки канал-езеро, позволявайки на зрителите да наблюдават екипажите от непосредствена близост, като атракцията ще бъде най-голяма на южния плаж в Аспарухово. Другите места за наблюдение са Морската градина,южният бряг на кв.“Аспарухово“, централният плаж и Морското казино. Очакват се да пристигнат ветроходци от Русия, Румъния, Турция и да се включат поне 30-40 яхти и лодки, каза Лъчезар Братоев. Организатори на морското събитие са община Варна и LZ Yachting 1991. ", "date": "2017.05.29", "title": " Мария Силвестър ще се състезава в най-зрелищната регата във Варна"}
{"url": "https://trud.bg/%d1%88%d0%b5%d1%84-%d0%b2-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%be%d1%82%d0%b8%d0%b2/", "text": "Специализираното звено „Антикорупция“ – СГП предаде на съд директора на дирекция „Поземлени отношения и комасация“ в Министерство на земеделието и храните – Стелиян Митев, който като длъжностно лице, заемащо отговорно служебно положение – директор на Областна дирекция „Земеделие“ в Добрич, с цел да набави облага за търговските дружества „Митев“ ЕООД – Добрич, собственост на баща му Димитър Митев, и на „Макситур – Бряг на изгрева“ – АД във Варна, не изпълнил служебните си задължения. Това съобщиха от държавното обвинение.32-годишният Стелиян Митев заемал поста директор на Областна дирекция „Земеделие“ в Добрич от 13 ноември 2009 г. до 3 септември 2013 г. В служебните му задължения според длъжностната характеристика, утвърдена от министъра на земеделието и храните, влизало ръководството, координирането и контрола на дейността на общинските служби по земеделие.На 7 ноември 2011 г. между концесионера на плажната ивица „Кранево-север“ „Макситур – Бряг на изгрева“ АД на Венцислав Антонов, представлявано формално тогава от сина му и едноличното дружество „Митев“ ЕООД в Добрич, с управител Димитър Митев, баща на подсъдимия Стелиян Митев, бил сключен договор. Дружеството-концесионер възложило на подизпълнителя „Митев“ ЕООД стопанисването, санитарно-хигиенното и медицинското обслужване на плажна ивица за шест години срещу 10 000 лева. На базата на договора Димитър Митев започнал да ползва обектите, които били построени от „Макситур Бряг на изгрева“ АД на територията на плаж „Кранево север“.Към този период на плажната ивица „Кранево-север“ имало няколко заведения – „Бир хаус“, кафе-аперитив „Палма“, дискотека „Империал“, докато в имота от държавния поземлен фонд освен двуетажен хотел с издадена още през 2006 г. заповед за премахване, работели два ресторанта – „Винарна“ и „Пробитата лодка“. За търговски цели съществували и други постройки, построени още в периода 1994 -1999 г. , които следвало да бъдат премахнати по реда на Закона за устройство на територията.От 7 ноември 2007 г. до ноември 2013 г. бащата на подсъдимия Стелиян Митев не само използвал за търговски цели заварените обекти, но и противозаконно изградил в същия имот кухненски блок, чието предназначение било да обслужва намиращото се на плажната ивица питейно заведение „Бир хаус“. Митев-баща поставил противозаконно в имота 10 дървени бунгала, метални фургони и конструкции. Преместваемите обекти били електрифицирани и водоснабдени и се ползвали за спане и търговия.В началото на 2013 г. подизпълнителят Димитър Митев дори заградил с бариера входа към имота с цел да се събира такса от летуващите на плаж „Кранево-север“ и от посетители, паркирали каравани в държавния имот. Преграждането на държавния земеделски имот възпрепятствало свободния достъп до плажната ивица на плаж „Кранево-север“, въпреки задължението на концесионера да не събира под каквато и да е форма пари за вход.Като директор на Областна дирекция „Земеделие“ в Добрич подсъдимият Стелиян Митев не сезирал кмета на община Балчик за съществуването в имот от държавния поземлен фонд в землището на село Кранево на преместваеми обекти, поставени без надлежни разрешения и без правно основание, за да започне процедура по премахването им. Изпращаните от него проверки били фиктивни и съставени от доверени лица, които пропускали да опишат намиращите се в държавния имот незаконни сгради според методиката на Министерство на земеделието и за започване на административна процедура за изземване на поземления имот от лицата, които неправомерно го ползвали, в това число и баща му.Подсъдимият Стелиян Митев като длъжностно лице не издал и заповеди за сформиране на комисии, които да извършат проверки през летния сезон от 2010 г. до 2013 г., когато имотът се е ползвал най-интензивно.Престъплението по член 282, ал. 2 предвижда наказание лишаване от свобода от 1 до 8 години, като съдът може да постанови и лишаване от правото да се заема определена държавна или обществена длъжност.Предстои делото да бъде насрочено за разглеждане от състав на Добричкия окръжен съд.", "date": "2017.05.29", "title": " Шеф в земеделското министерство отива на съд за престъпление по служба"}
{"url": "https://trud.bg/%d0%bf%d0%b8%d1%8f%d0%bd-%d0%b8-%d0%bd%d0%b5%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%b5%d0%bd-%d0%bc%d0%be%d1%82%d0%be%d1%80%d0%b8%d1%81%d1%82-%d0%b8%d0%b7%d0%bb%d0%b5/", "text": "Неправоспособен водач, употребил алкохол катастрофира с нерегистриран мотоциклет. Произшествието е станало в 6,10 часа в неделя на пътя между Сухиндол и село Горско Косово.В злополучното утро мотоциклет „Ямаха»“, без регистрационни табели, управляван от неправоспособен 17-годишен младеж от Сухиндол и 21-годишен пътник, при движение с несобразена скорост, водачът е загубил контрол над возилото и то „излетяло“ от пътя. Водачът и спътникът му са паднали в затревен участък. Двамата са с охлузни рани.При проверка на мотоциклетистът за употреба на алкохол, апаратът е отчел 1,29 промила. Той е дал кръвна проба за химичен анализ. В хода на проверката е установено, че мотоциклетът не е регистриран по съответния ред. По случая е образувано бързо производство.", "date": "2017.05.29", "title": " Пиян и неправоспособен моторист „излетя“ от пътя"}
{"url": "https://trud.bg/20-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d1%81%d0%b5-%d0%b2%d0%ba%d0%bb/", "text": "Група от 20 ученика от ПХГ „Свети Свети Кирил и Методий“ в Пловдив се включи в 71-ия национален туристически поход „По стъпките на Ботевата чета“, който е организиран от Областна администрация – Враца и е под патронажа на Президента на България Румен Радев.„За втора поредна година единствено групата ученици от Хуманитарната гимназия ще представят Пловдив и ще изминат героичния „Път на безсмъртието“ от Козлодуй до Околчица. Път славен, изпълнен с премеждия, вълнения, страх, надежди, очаквания, разочарования. Но и Път на осъзнатата саможертва, довел и сбъднал заветните думи на човека и поета Христо Ботев: „Тоз който падне в бой за свобода, той не умира…!“. Приветствам инициативата и смятам, че е достойна да се превърне в традиция за учениците-следовници на духа и идеите на великия възрожденец Найден Геро – основател на нашето училище“, заяви Соня Киркова, директор на Хуманитарната гимназия „Св.Св. Кирил и Методий“ в Пловдив.В 71-вия национален туристически поход „По стъпките на Ботевата чета“ пловдивските ученици ще бъдат водени от двама ръководители: Дона Иванова – библиотекар, и Ралица Димитрова – историк.", "date": "2017.05.29", "title": " 20 ученици от пловдивска гимназия се включиха в похода „По стъпките на Ботевата чета“"}
{"url": "https://trud.bg/%d0%bc%d0%b0%d1%81%d0%ba%d0%b8%d1%80%d0%b0%d0%bd%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d0%bb%d0%b8-76-%d0%b3%d0%be%d0%b4%d0%b8%d1%88%d0%b5%d0%bd-%d0%b8-%d0%b1%d0%be%d0%bb%d0%bd%d0%b0%d1%82/", "text": "76-годишен мъж и сестра му, която била инвалид, са ограбени от трима маскирани, които нахлули в дома им в самуилското село Богданци. Това съобщиха от полицията в Разград.Нападението над двамата самотници е станало към 3 часа в събота. Пребитият човек подал сигнал на кметицата на селото на другия ден, уплашен, че бандитите ще се върнат и ще довършат него и сестра му.Нападателите прибрали около 1000 лв., които двамата възрастни събирали от пенсиите си за черни дни, като живеели в голяма оскъдица. Взели и личните карти на стопаните на къщата.В тъмното човекът не успял да различи бандитите, но те били увили главите си в някакви кърпи. Проникнали в бедния дом откъм задния двор, който граничел с нивите. Предният вход излизал на главната улица, а наоколо имало съседи, но те не чули нещо, тъй като престъпниците действали бързо и се възползвали от състоянието на домакините. Изненадали мъжа в леглото, а когато се надигнал, го ударили по лицето и го повалили на земята. Братът и сестрата не се били женили и живеели самичи.Жената била тежко болна и на легло. Били отрязани пръстите на краката й, казаха техни съселяни.В Богданци се водели около 430 жители, но много от тях били на гурбет. Селото било спокойно и хората са много притеснени от грабежа. В недоумение били, че са нападнати точно тези хора, които живеели много оскъдно.", "date": "2017.05.29", "title": " Маскирани нападнали 76-годишен и болната му сестра и ги ограбили"}
{"url": "https://trud.bg/%d1%80%d0%b0%d0%b1%d0%be%d1%82%d0%b8%d0%bb%d0%bd%d0%b8%d1%86%d0%b0-%d0%b7%d0%b0-%d0%ba%d0%be%d0%bc%d0%bf%d0%be%d1%81%d1%82%d0%b8%d1%80%d0%b0%d0%bd%d0%b5-%d0%be%d1%82%d0%b2%d0%b0%d1%80%d1%8f%d1%82/", "text": "Как можем да направим контейнер за домашно компостиране от отпадъчни материали и какво представлява микробиологичният метод „бокаши“, ще бъдат показани този вторник от 18.30 до 20 часа в квартала на творческите индустрии „Капана“ в Пловдив.В работилница на открито на сцена „Ядрото“ всички желаещи ще могат да научат повече за разделянето на хранителните от останалите отпадъци и тяхното третиране при превръщането им в хранителна среда за растенията. Практическите методи за намаляване и преработка на хранителни отпадъци в домашни условия, които ще представят организаторите на идеята, са част от „зелените“ проекти, подкрепени от фондация „Пловдив 2019“. По време на работилницата пловдивският програмист Станислава Копаранова ще сподели опита си в набиращия все по-голяма популярност метод за използване на преработка на отпадъци „бокаши“, заменящ процесите на гниене на храните с ферментация. Станислава ще разкаже как спестява от времето си, използвайки домашното копмостиране и от какви материали от бита всеки може да изработи своя най-практичен съд за отпадъци.Входът на работилницата на открито е свободен, а за първите желаещи да се включат са осигурени материали за изработка на контейнери. Представянето на екологични практики, приложими в градска среда, е част от концепцията на новата визуална идентичност на квартала – „Creative playground / Място за творчество и забавление“.", "date": "2017.05.29", "title": " Работилница за компостиране отварят в творческия квартал „Капана“ в Пловдив"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0%d0%bb-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%b8-%d0%b8%d0%b7%d0%b1%d1%8f%d0%b3%d0%b0%d0%bb/", "text": "Водач на лек автомобил е блъснал пешеходец и е напуснал местопроизшествието. Инцидентът е станал на пътя между Павликени и Сухиндол. По първоначална информация в петък около 13 часа товарен автомобил „Мерцедес“, управляван от 25-годишен мъж от Сухиндол се е движел в участъка.По време на движение возилото се повредило и водачът отбил встрани. Докато той се опитвал да отстрани повреда, спътникът му слязъл и преминал на отсрещната страна на пътя. В същия момент 17-годишният младеж бил блъснат от преминаващ лек автомобил. Мъжът зад волана категорично отказал да транспортира момчето да болнично заведение и напуснал местопроизшествието. В последствие пострадалият е откаран във великотърновската болница, където е установено, че има фрактура на подбедрицата. Той е настанен за лечение в ортопедичното отделение, без опасност за живота.От проведените действия по разследването е установен автомобила и водачът – лек автомобил „Нисан“, управляван от 69-годишния М. М. от село Горско Сливово. Причините за произшествието са в процес на изясняване. По случая е започнато досъдебно производство.", "date": "2017.05.29", "title": " Шофьор блъснал пешеходец и избягал"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%81%d0%bf%d0%b8%d0%bf%d0%b0-%d0%b1%d0%b0%d0%bd%d0%b4%d0%b0-%d0%b0%d0%b2%d1%82%d0%be%d0%ba%d1%80%d0%b0%d0%b4%d1%86%d0%b8-%d0%b2-%d0%bc%d0%be/", "text": "Криминалисти от Монтана задържаха трима рецидивисти за кражби на леки коли. Акцията е проведена на територията на Вълчедръм вчера вечерта, след получен сигнал, съобщиха от МВР.В имот в града полицаите заварили криминално проявените и осъждани автоджамбази. Самият имот бил обитаван от единия, а в близост, под навес, стоял укрит лек автомобил „Фолксваген Голф“ без регистрационни табели. Установено е, че автомобилът е обявен за общодържавно издирване, след като в ранните часове същия ден бил откраднат от ж.к. „Плиска” в Монтана. В непосредствена близост до колата, в дървен шкаф, униформените открили регистрационните табели с монтанска регистрация, както и множество документи, свързани с автомобила.При последвалите процесуално-следствени действия в съседен имот, бил намерен и лек автомобил „Фолксваген Голф“, също без регистрационна табела, обявен за общодържавно издирване на 14 май, противозаконно отнет от Монтана.В хода на разследването било установено, че тримата мъже са авторите на извършените престъпления. Те са заподозрени и в съпричастност на кражби на още два леки автомобила от територията на столицата. При проверка в двора на частен дом във Вълчедръм бил намерен лек автомобил „Фолксваген Голф“ със софийска регистрация, който е подаден за издирване на 6 май тази година – противозаконно отнет от София.В стопански двор в с. Якимово униформените открили рама от „Фолксваген Голф“, обявен за общодържавно издирване на 18 февруари, също отнет от територията на столицата. При претърсванията, в жилището на Р.С., са намерени и иззети 5,09 грама амфетамин.Тримата мъже са задържани в полицейския арест. Срещу тримата са образувани досъдебни производства, работата по които продължава под наблюдението на прокуратурата.", "date": "2017.05.29", "title": " Полицията спипа банда автокрадци в Монтанско, задигали само „Голф“-ове"}
{"url": "https://trud.bg/%d0%ba%d0%b7%d0%bf-%d0%bf%d1%80%d0%b8%d0%bc%d0%b0%d0%bc%d0%bb%d0%b8%d0%b2%d0%b8-%d0%be%d1%84%d0%b5%d1%80%d1%82%d0%b8-%d0%b2-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%bd%d0%b8-%d0%b2%d0%ba/", "text": "При примамливи оферти на онлайн търговци с ниски цени или бързи срокове за доставка, трябва да бъдем особено внимателни, когато натискаме бутоните „Съгласен съм”, „Приемам общите условия” и т.н. Защото особено когато не сме прочели тези общи условия, в тях определено може да се съдържат различен тип уловки, включително от „абонаментни капани”, които да Ви обвържат по-дългосрочно. За това предупреди председателят на Комисията за защита на потребителите (КЗП) Димитър Маргаритов по БНР.Повод за коментара е проведено в шест европейски държави проучване на шведска агенция по поръчка на Европейския потребителски център – Швеция, което показва, че над 3,5 млн. европейци страдат от т. нар. „абонаментни капани” и всеки от тях губи средно по 115 евро.„Става дума за примамливи оферти, с кликването върху които Вие несъзнателно се абонирате за нещо, което не желаете и тези „СПАМ комуникации” всъщност водят до там, че при посочване на данни за Ваши платежни инструменти, абонаментите започват да вървят и след определен период от време Вие разбирате, че макар и да не сте купували нищо, само заради това, че сте с включили в група за търговия, заплащате ежемесечно някаква сума”, обясни Маргаритов. И изрази мнение, че това явление не е особено популярно в България. Според него, обаче, „всякакви порочни пазарни ниши могат да се отворят в скоро време поради продължаващото отваряне на пазара”.Маргаритов отбеляза, че „прекомерно голямата доверчивост е проблем на съвременното общество като цяло. „От резултатите на това проучване се вижда, че и в държави като Скандинавските страни, Белгия, Австрия също се оказва, че хората са доста доверчиви, възприемат подобни „капани”, без да си дават сметка, че в някакъв момент се оказва, че сравнително голяма сума без тяхно знание и желание е източена от картите им. В този смисъл въпросът за доверието е по-сериозен и надскача границите на държавите. В случая ние говорим за онлайн потребление, което винаги може да съдържа трансграничен елемент”, добави той.„Невинаги разширенията на съответните интернет адреси с кратките наименования на държавите, например .de или .uk означава, че този търговец е базиран в съответната държава. Възможно е само да е регистрирал домейна си там. Така, че допълнителните данни за това къде е базирана фирмата и останалата важна информация трябва да се търси”, каза още Маргаритов.", "date": "2017.05.29", "title": " КЗП: Примамливи оферти в интернет ни вкарват в „абонаментни капани”"}
{"url": "https://trud.bg/%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b8%d1%82%d0%b5-%d0%bd%d0%b8-%d1%89%d0%b5-%d0%bf%d1%80%d0%b8%d0%b5%d0%bc%d0%b0%d1%82-1135-%d0%b1%d1%8a%d0%bb%d0%b3%d0%b0%d1%80/", "text": "Министерският съвет е утвърдил общо 1135 места в българските висши училища за студенти – българи, живеещи извън страната. Става дума за наши сънародници от Украйна, Молдова, Сърбия, Албания, Косово, Казахстан и други. Те се обучават по две различни постановления – 103-то ПМС от  1993 година  и 228-мо ПМС от 1997 година, като по второто ще се приемат граждани на Македония, информират от МОН.66 млади хора ще учат в направленията „Педагогика“ и „Педагогика на обучението по…“. Най-много места са отделени за студенти по икономика – 124. Те ще учат основно в УНСС, Икономическия университет във Варна, Пловдивския и Югозападния университети. Общо 68 места са предвидени във висшите училища в професионално направление „Информатика и компютърни науки“. 67 пък са бройките в „Комуникационна и компютърна техника“. 81 са местата за българи, живеещи извън страната, в професионално направление „Медицина“, а по 28 са в „Стоматология“ и „Фармация“. 69 младежи ще учат „Филология“, като най-много са местата за „Английска филология“. 47 студенти ще учат в професионално направление „Архитектура, строителство и геодезия“. Предвижда се и прием на 20 докторанти, както и на специализанти в размер на 120 месеца.Изпитите започват на 16 юни, като първият от тях ще бъде в Казахстан. Последният изпит ще се проведе на 31 юли в Румъния. Изключение правят изпитите за висшите училища по спорт и изкуства, които ще бъдат в края на август и началото на септември.  Кандидатите държат тест по български език и литература и история на България.", "date": "2017.05.29", "title": " Университетите ни ще приемат 1135 българи, живеещи извън страната"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-8-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%b2-%d0%bf%d0%bb%d0%be%d0%b2/", "text": "Бързи производства са образувани срещу осем нарушители, заловени от служителите на реда по пътищата в Пловдивска област през уикенда. При осъществен пътен контрол в събота около 21.10 часа полицаи от РУ-Труд установили, че в село Войводиново 23-годишен неправоспособен жител е седнал зад волана на спрян от движение лек автомобил „Фолксваген“. Половин час по-късно между селата Царимир и Церетелево те хванали 31-годишен пловдивчанин да кара мотоциклет „Ямаха“ без регистрационни табели.В неделя около 21.40 часа в РУ на МВР-Труд за 24 часа бил отведен 51-годишен мъж, който в село Калековец шофирал лек автомобил „Мерцедес“ с 1,34 промила алкохол в кръвта. Минути след полунощ днес и около 10.30 часа в неделя в Карлово и Първомай били засечени двама мъже на 31 и 54 години, които управлявали нерегистрирани по надлежния ред леки коли от марката „Мерцедес“.В районното управление в Асеновград за 24 часа попаднали 23-годишен водач на „БМВ“, който бил под въздействието на наркотици, и 37-годишен шофьор на „Нисан“, употребил 1,29 промила алкохол. В града под Асеновата крепост бил хванат и 38-годишен водач, седнал зад волана на лек автомобил „Опел“ с отнета шофьорска книжка в рамките на наложено административно наказание.", "date": "2017.05.29", "title": " Спипаха 8 нарушители по пътищата в Пловдивско през уикенда"}
{"url": "https://trud.bg/%d0%bf%d1%80%d0%b8%d0%b1%d1%80%d0%b0%d1%85%d0%b0-%d0%b2-%d0%bf%d1%81%d0%b8%d1%85%d0%be-%d0%b4%d0%b8%d1%81%d0%bf%d0%b0%d0%bd%d1%81%d0%b5%d1%80-%d0%bc%d1%8a%d0%b6-%d0%be%d1%82%d0%ba%d1%80%d0%b0%d0%b4/", "text": " Служители на РУ – Свищов задържаха 33-годишен мъж, откраднал лек автомобил.В събота в полицейското управление е получен сиг нал за откраднат лек автомобил „Москвич“ от свищовското село Хаджидимитрово. От проведените незабавни действия по разследването е установено, че извършител на деянието е 33-годишния И. Г. от Велико Търново, известен на полицията и осъждан. Той е установен, задържан и настанен в Центъра по психично здраве в старата столица. Возилото път е намерено зарязано в покрайнините на Хаджидимитрово. По случая е образувано бързо производство.", "date": "2017.05.29", "title": " Прибраха в психо диспансер мъж откраднал кола"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-2270-%d0%bb%d0%b2-%d0%be%d1%82-%d0%ba%d1%83%d1%80%d0%b8%d0%b5%d1%80%d1%81%d0%ba%d0%b0/", "text": " Криминалисти разследват взломна кражба на 2270 лв. от офис на куриерска фирма във Велико Търново. Престъплението е извършено на 26 май, чрез взломяване на две врати. На местопроизшествието е извършен оглед. По случая е започнато досъдебно производство.", "date": "2017.05.29", "title": " Разследват кражба на 2270 лв от куриерска фирма"}
{"url": "https://trud.bg/fibank-%d0%bf%d1%80%d0%be%d0%b2%d0%b5%d0%b4%d0%b5-%d0%be%d0%b1%d1%89%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5-%d0%bd%d0%b0-%d0%b0%d0%ba%d1%86%d0%b8%d0%be%d0%bd%d0%b5%d1%80%d0%b8%d1%82/", "text": "Kа 29 май 2017 г. в “София Хотел Балкан” се проведе редовно общо събрание на акционерите на Fibank (Първа инвестиционна банка). На събранието присъстваха г-н Неделчо Неделчев – Главен изпълнителен директор (CEO) на банката, г-н Светозар Попов – Главен директор Риск (CRO), г-н Васил Христов – Главен директор ритейл (CRBO), г-жа Мая Ойфалош – Изпълнителен директор, г-н Светослав Молдовански – Изпълнителен директор и г-н Живко Тодоров – Главен финансов директор (CFO).Ръководството на Fibank представи пред присъстващите акционери доклад за дейността и финансовите резултати на банката за 2016 г. Първа инвестиционна банка отчита ръст на активите от 2.3%, достигайки до 9.09 млрд. лв., което отрежда на Fibank трето място в българската банкова система. Капиталовата адекватност на банката към 31 декември 2016 г. е 15.13%, съотношението на разходи и приходи е в размер на 41.38%, а възвращаемостта на капитала е 12.17%.Акционерите на банката гласуваха реализираната печалба да бъде включена в базовия собствен капитал от първи ред. Към тримесечието на 2017 г. Първа инвестиционна банка отчита изпълнение на конкретните мерки за повишаване на капитала и заедно с отчетената през 2016 г. печалба от 266 млн. лв. преди данъчно облагане и провизии формира препоръчания капиталов буфер от БНБ.Заделените провизии през 2016 г. след одиторска проверка, в съответствие с приложимите Международни счетоводни стандарти (МСС) и Международни стандарти за финансово отчитане (МСФО), са в размер на 156 млн. лв., а реализираната печалба в размер на 98.8 млн. лв. след данъци ще бъде капитализирана. Съвместно с международния консултант Bain&Co продължава активната диверсификация в кредитния портфейл и намаляване на кредитния риск. Сложен е приоритет и в продажбата на придобити активи. Акционерите подновиха и правото на Управителния съвет, с одобрението на Надзорния съвет, да взима решение за увеличение на капитала на банката чрез издаване на нови акции.", "date": "2017.05.29", "title": " Fibank проведе Общо събрание на акционерите"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%80%d0%be%d0%bc%d0%ba%d0%b0-%d0%be%d1%82-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be-%d1%81-%d0%ba%d0%be%d0%bd%d1%82%d1%80%d0%b0/", "text": "Безакцизни цигари са иззети от частен адрес в ромския квартал „Столипиново в Пловдив. В хода на специализирана операция служители на Шесто РУ на МВР установили, че 47-годишна жена съхранява в дома си 1200 къса от контрабандната стока. По случая е започната предварителна проверка за престъпление по чл. 234, ал.1 от Наказателния кодекс.През последното денонощие на територията на Областна дирекция на МВР-Пловдив са регистрирани 6 криминални престъпления – 2 кражби и 4 други. Разкрити са 3 престъпления.", "date": "2017.05.29", "title": " 47-годишна ромка от Столипиново изгоря заради контрабандни цигари"}
{"url": "https://trud.bg/2914-%d0%b4%d0%b5%d1%86%d0%b0-%d1%81%d0%b5-%d0%be%d0%b1%d1%83%d1%87%d0%b0%d0%b2%d0%b0%d1%82-%d0%b2-46-%d0%bf%d0%be%d0%bc%d0%be%d1%89%d0%bd%d0%b8-%d1%83%d1%87%d0%b8%d0%bb%d0%b8%d1%89%d0%b0-%d1%83/", "text": "2914 деца се обучават в помощни училища у нас, сочи доклад за оценка на системата на помощните училища в България, който е изготвен по европейската оперативна програма “Наука и образование за интелигентен растеж”. 838 педагози и специалисти – психолози, логопеди, рехабилитатори и др. полагат грижи за децата в общо 46 помощни училища – 8 държавни и 38 общински в страната. Помощни училища няма в София област, както и в областите Кюстендил и Смолян.Все още в много от помощните училища има деца, които ги посещават само по социални индикации, което категорично трябва да бъде преустановено, се казва в отговор на министърът на образованието Красимир Вълчев на депутатски въпрос по темата, съобщава . Това е така, защото в голямата си част от децата, които са в помощни училища нямат сериозни увреждания.Сред най-големите трудности, които се наблюдават са обстоятелствата, че повечето от помощните училища се намират в малки населени места или в изолирани местности до големите градове, както и опасенията на родителите на децата, които се обучават в момента в помощни училища – “как ще се осигури преходът на децата им и дали и по какъв начин ще се подкрепи адаптацията в нова среда, независимо дали става въпрос за общообразователно училище или в Център за специализирана образователна програма в същата сграда”. ", "date": "2017.05.29", "title": " 2914 деца се обучават в 46 помощни училища у нас"}
{"url": "https://trud.bg/%d0%b1%d0%bb%d0%be%d0%ba%d0%b0%d0%b4%d0%b0-%d0%bd%d0%b0-%d0%b3%d0%ba%d0%bf%d0%bf-%d0%ba%d1%83%d0%bb%d0%b0%d1%82%d0%b0-%d0%b7%d0%b0%d1%81%d0%b5%d0%b3%d0%b0-%d0%bd%d1%8f%d0%bc%d0%b0-%d0%b4%d0%b0/", "text": "Над 50 превозвачи, собственици на малки фирми, се събраха на ГКПП „Кулата“ на обявения протест срещу километричните опашки и мудната работа на пункта. Те бяха организирани от Съюза на транспортните работници, с които нито една държавна институция не бе разговаряла до момента.„Ние имаме простички искания, хората назначени на работа на „Кулата“ да работят. А не да говорят по телефона, да се разкарват по трасетата, а ние да висим. Положението ни напоследък стана непоносимо. По 10 часа висим на опашки, губим време и пари. Правят ни безумен фискален и документен троен контрол и проверка, на кантара също висим, после ни принуждават да купуваме винетки от пункта, безумие. А при една добра организация на работата, може да се спестят нерви и неоправдано висене“, казаха на импровизирания митинг превозвачите.„Не ни разбирайте грешно, ние не сме против проверките, ако трябва нека бъдат и петорни, но искаме всичко това да става бързо и добре организирано, а не да ни разкарват като маймуни“, оплакаха се шофьорите. Според тях това се прави само от българска страна, от гърците оплаквания няма.Втората причина за големите опашки е и архаичната инфраструктура на пункта, която отдавна не отговаря на драстично увеличената натовареност. Тук на денонощие преминават по 1700 товарни камиона. Шофьорите бяха категорични, че протестират срещу неефективната работа на служителите и присъствието на три контролни институции- гранична, митница и НАП.Превозвачите не отричат, че има успех от предприетите мерки от събота насам, но смятат, че те са временни, само докато журналистите са тук.При протестиращите за преговори пристигнаха областният управител на Благоевград Бисер Михайлов, шефът на Югозападна митница Георги Александров и шефът на РДГП-Смолян Стоян Мандаджиев.След близо час разговор по-голямата част от исканията на протестиращите бяха удовлетворени. Договорено бе служители на полицията от България и Гърция да следят за организацията на движението в зоната за контрол.Денонощно ще работят три трасета с три кантара. Физическият контрол на товарите се измества с около 30 метра след кантарите, за да се избегнат задръстванията. В най-кратки срокове ще бъде създаден общ ситуационен център за връзка на транспортните работници и на медиите с граничния пункт. Малко повече време изисква изпълнението на последния ангажимент – поставяне на електронни дисплеи, които да показват  резултатите от проверката на преминаващите камиони. До 10 юни се очаква да бъде отворено и трасето от гръцка страна което в момента е в ремонт.Въпреки постигнатите договорености, протестната готовност се запазва, обявиха превозвачите.„Дано всички мерки са постоянни, защото се притесняваме, че като си отидат медиите и началниците от пункта, пак ще започне мудната работа“, казаха шофьорите. В отговор на притесненията им, шефът на Югозападна митница Георги Александров си даде публично мобилния телефон и помоли, ако има подобни проблеми да му звънят лично.", "date": "2017.05.29", "title": " Блокада на ГКПП „Кулата“ засега няма да има (СНИМКИ)\t\t\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%be%d1%82%d0%be-%d0%bf%d0%be%d1%81%d0%be%d0%bb%d1%81%d1%82%d0%b2%d0%be-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d1%81%d1%82%d0%be%d0%bb%d0%b8%d1%87/", "text": "Посланикът на Франция в България Н.Пр. Ерик Льобедел заяви, че Френското посолство у нас ще подкрепи Столична община в борбата срещу замърсяването на въздуха в София.„Готови сме да ви подкрепяме в борбата ви срещу замърсяването на въздуха и да продължим партньорството си по други теми“ заяви Льобедел по време на двудневния „Обществен форум за зелена столица“.", "date": "2017.05.29", "title": " Френското посолство подкрепя Столична община в борбата за по-чист въздух в София"}
{"url": "https://trud.bg/%d0%bc%d0%b0%d0%b4%d0%b0%d1%80%d1%81%d0%ba%d0%b8%d1%8f%d1%82-%d0%ba%d0%be%d0%bd%d0%bd%d0%b8%d0%ba-%d1%81%d0%b2%d0%b5%d1%89%d0%b5%d0%bd%d0%b8%d1%8f%d1%82-%d1%81%d0%b8%d0%bc%d0%b2%d0%be%d0%bb-%d0%bd/", "text": "Поне веднъж в живота си всеки българин трябва да стигне до величествените скали с уникалния релеф Мадарски конник. Никъде другаде в Европа няма подобен паметник от Ранното средновековие. Българският е неповторим. И е на култово място, пълно с хилядолетия история, силно енергийно въздействащо, разказват познавачи. Затова близо 63 000 българи и чужденци миналата година са гостували в Националния историко-археологически резерват “Мадара”. Той е между двете стари столици Плиска и Велики Преслав, на 20 км източно от Шумен, регионът, откъдето започва България.Точно преди 145 г. Мадарският конник е открит за науката от известния пътешественик и учен Феликс Каниц. В 100-метровите скали човешка ръка е изсякла безспорна триумфална сцена, пълна с много символика – конник в победен ход, с връхна дреха до коленете, в реални размери, е забил копие в повален лъв, а отзад го следва куче. И до днес интерпретациите са много, но три надписа на гръцки език карат историците да го датират между 705 и 801 г. и да го свързват с трима български ханове – Тервел, Крумесис и Омуртаг. Има ясни свидетелства за събития от 705 г., когато византийският император Юстиниан е свален насилствено от престола и заточен. Хан Тервел с войската си му помага да се върне на престола, а в замяна е отрупан с дарове, териториални придобивки и признание да носи титлата кесар – цар на българите, а Византия се задължава да плаща ежегоден данък. Ценните хроники в скалата са първата писана история на Дунавска България върху камък и са много важни, обяснява уредникът на резервата Юри Йоргов. А мадарският релеф е най-яркият символ на създаването и утвърждаването на българската държавност. Заради своята уникалност, през 1979 г. Мадарският конник е включен в Списъка на ЮНЕСКО като културна ценност със световно значение, шедьовър на човешкия творчески гений, без аналог в Европа и част от изворите за ранната й история. През юни 2008 г. българите с гласуване сами провъзгласиха Мадарския конник за Глобален символ на България.Какво е днес състоянието на релефа?Преди няколко години при едно от посещенията си за проучване състоянието на скалата проф. Валентин Тодоров успокои – имало го е 1300 години, ще го има поне още толкова! Релефът е под постоянен мониторинг. Заради това под него е монтирано скеле – площадка за лесен достъп. Със сигурност съвременните технологии трябва да позволят премахването му и дано е по-скоро, коментират туристи и екскурзоводи. Всеки месец в резервата идват наблюдатели от БАН, които са разположили уреди, за да отчитат има ли движение в пукнатините на скалата. Няма данни за нещо обезпокоително, не е отчетено допълнително напукване, казва Даниел Руменов, директор на Регионалния исторически музей в Шумен. Не е тайна, че основните вреди по релефа са нанесени, когато е правен гипсов отпечатък от Мадарския конник за изработката на негово копие. При свалянето са засегнати надписите, а най-лошото е, че в пукнатините влиза гипс. Той е хигроскопичен, зимата при замръзване се разширява и цепи камъка. За десетилетия са правени неколкократни почиствания, излизали са килограми гипс. В последните години международен проект за биозащита на конника въздейства на експериментални участъци с живи бактерии, които се “хранят” с налепите, преобразуват ги и заздравяват скалата. Сега методът е приложен в засегнатите места с пукнатини.Точно 225 стъпала, разделени от няколко площадки, трябва да изкачат гостите на резервата, за да видят отблизо Мадарския конник. Въздухът в резервата е кристален, природата под скалите е уникална, а всеки сезон сменя различни цветове и затова пътят до конника се превзема на един дъх. А там под него е мястото за гордост, вдъхновение, исторически спорове и догадки. Атракциите в резерват “Мадара” са много и ако имате цял ден за пътешествия през история и природа, може да поемете по еко пътеката с пещери, скални църкви, монашески килии и неусетно ще стигнете до крепостта на Мадарското плато. И тя е уникална, знае се, че тук е имало живот поне до XV век. Гледката отвисоко е неописуема. До същото място може да се стигне и по друг маршрут по 386 естествени стъпала с парапети. Няма да пропуснете нищо, защото има указателни табели. В момента се подготвят и нови на четири езика. За улеснение на туристите има и електронен маршрут, мобилното приложение се предлага на интернет страницата на Регионалния исторически музей в Шумен. Позволява със смартфони, GPS, таблети да се следва пътят през основните забележителности на резервата.Голямата пещера с жива вода и акустика за концертиРезерват “Мадара” е пълен с находки от различни епохи, култури и вярвания. Тук се съчетават праистория, античност и средновековие. Открити са следи от култури на различни племена и народи, населявали Мадара от V хилядолетие пр. Хр. (Малката пещера – б.а.) до ХV век (крепостта на платото).В подножието на скалите е Голямата пещера, известна още като Светилището на трите нимфи, богини на плодородието, горите и водите в древната тракийска митология. Мистичното място е уникално и с т.нар. жива вода, която се стича от свода на пещерата от 60-70 метра височина, а хората я смятат за лековита. Живителната влага се спуска между вечнозелените бръшляни и туристите я събират кристално чиста. Местни хора от село Мадара, което е само на 2 км от резервата, различават четири ручейчета. Първото според тях цери очи, второто стомах, следващите са за сърце и нерви. Не пресъхва никога, миналото лято в най-горещите дни водата дори се усилила. През зимата пещерата се превръща в истинска ледена приказка – студът сковава живата вода в красиви сталактити и сталагмити.Голямата пещера е превръщана и в зала за концерти заради невероятната си акустика. Побира поне 150 души публика и симфоничен оркестър. От съображения за сигурност от няколко години изпълненията са преустановени. Високошумови изпълнения може да доведат до отцепване на камъни. Заради абсолютната безопасност на туристите всяка пролет се прави обрушване на целия скален венец в резервата от алпинисти. Върви и сега, а историческият музей в Шумен ще плати 4500 лв. за обезопасяването. Ако видите туристи да присядат на голям разцепен камък на входа на Голямата пещера, то е защото вярват в силната му положителна енергия и черпят сили. За енергийно място в резерват “Мадара” се смята и прабългарското капище. Тук има плосък култов камък, върху който са извършвани жертвоприношения и гадания по време на езическия период. Наблизо е открита колона с надпис, че хан Омуртаг е пренесъл жертва на камъка.С кампанията на BILLA България 3D възстановки на чудесата от „Мадара“ и осветление на резерватаРодолюбивата инициатива на BILLA България да помага на паметници на културата тази година е посветена на Мадарския конник и вече е подкрепена от хиляди. “Радваме се, че бяхме избрани. Помощта е добре дошла, защото държавното финансиране стига само за заплати. Имаме готов идеен проект как да се използва всеки дарен лев, така че резерватът да стане още по-атрактивен и привлекателен за туристи”, казва директорът на Регионалния исторически музей в Шумен Даниел Руменов. Най-голямата амбиция е за иновативно представяне на историческите и природните чудеса на резерват “Мадара” чрез 3D възстановки и анимации. Идеята е да бъде оборудван с нужната техника мултимедиен център, за който има новоизградено помещение. В кът за “Виртуална реалност” поне десет посетители да могат да виждат със специални очила паметниците, така все едно са до тях, а това ще дава пълна представа за различните епохи от съществуването на магическото място. Ще се “изкачват” до конника, ще “влизат” в Малката пещера и ще се “срещат” с праисторически човеци, ще стигат до капището и крепостта… В Центъра ще бъде представян и филмът “Магията на Мадара”, който сега се върти само в експозицията на музея. По време на активния сезон посетителите са много и е добре излъчването да бъде на две места. Новата база ще бъде удобна и за временни изложби, срещи, семинари, конкурси.Голяма част от гостите на “Мадара” са семейства с деца, затова е планирано и изграждане на детски кът за анимация със столчета, маси, пъзели, образователни игри и виртуален гид на няколко езика, разказва Руменов. Има обучен аниматор за малките посетители. В проекта е предвидена и детска площадка с люлки и подходящи атракциони.Голямата надежда е събраните средства да стигнат за ефектно художествено осветление на резервата. Идеята е стъпалата към конника и близките алеи да грейнат нощем. Сега е осветено само шосето към резервата, а живописното място тъне в тъмнина. Има идея и за подходящо музикално озвучаване и звукосветлинни представяния в подножието на Мадарския конник. Всяко постъпление е важно и ако парите са достатъчни, ще бъдат поставени беседки и още пейки за отдих, защото сега са само на 3-4 места. Руменов уточнява, че ако новите дейности наложат прокопавания и намеса в резервата, археолози са в готовност да извършат аварийни разкопки на непроучвани места.", "date": "2017.05.29", "title": " Мадарският конник – свещеният символ  на България"}
{"url": "https://trud.bg/%d0%b1%d0%b0%d0%bd-%d1%80%d0%b0%d1%81%d1%82%d0%b5%d0%b6%d1%8a%d1%82-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d1%89%d0%b5-%d1%81%d0%b5-%d0%b7%d0%b0%d0%b1%d0%b0/", "text": "Българската икономика е отворена и силно зависима от външното търсене и външното финансиране. Предвид глобалната тенденция към намаление на световната търговия и както и на предимно европейската ориентация на външнотърговските потоци, едва ли може да се разчита много на износа като значим фактор на растежа. В същата насока ще действат и ограниченията пред експортния потенциал на страната.Това се посочва в годишния доклад на Института за икономически изследвания на БАН, който икономистите представиха пред журналисти преди минути.Според експертите, външното финансиране, под формата на преки чуждестранни инвестиции, ще бъде далеч от нивата постигнати в годините преди глобалната финансова криза. Основен източник на външно финансиране ще бъдат средствата по европейските програми, които се очакват плавно да нарастват през периода на прогнозата. Рисковете обаче са високи, доколкото все още не е ясно как ще се отрази Брекзит на общия европейски бюджет.Имайки предвид горните два фактора може да се заключи, че както в краткосрочен, така и в средносрочен план растежът ще остане по-скоро нисък и нестабилен, далеч от необходимия за догонващо развитие. В по-конкретен план растежът през 2017 г. вероятно ще се забави до около 3%, като вътрешното търсене и особено частното потребление ще определят в по-голяма степен динамиката на икономическата активност. За това ще съдейства нарастването на разполагаемия доход вследствие на умереното подобряване на ситуацията на пазара на труда.На този етап няма основания за опасения от висока инфлация, която ще остане в рамките на около 2% средногодишно, се посочва поще в доклада на БАН.Салдото по търговията със стоки се очаква да се влоши през следващите години както поради задържане на темповете на износ, така и поради очакваното увеличаване на вноса обусловен от нарасналото вътрешно търсене.", "date": "2017.05.29", "title": " БАН: Растежът на икономиката ще се забави до 3%\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d1%81%d0%b8%d1%87%d0%ba%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b8%d0%b7%d0%b1%d1%80/", "text": "Председателят на Парламентарната група на ГЕРБ и зам.-председателят на партията Цветан Цветанов се включи в програмата, с която Горна Оряховица днес отбелязва своя празник, съобщиха от пресцентъра на партията.„Като народен представител от Великотърновския район призовавам колегите, не само от Парламентарната група на ГЕРБ, но и всички, избрани от региона, да обединим усилия и да работим само и единствено в интерес на обществото и развитието на Горна Оряховица и областта“, каза Цветанов по време на тържествената сесия на Общинския съвет, на която бяха представени гражданите, удостоени със звания и награди по повод празника.Цветанов бе категоричен, че законодателната и изпълнителна власт ще продължат да оказват подкрепа, за да се реализират всичките инфраструктурни проекти на Г. Оряховица, като подчерта, че в този програмен период са осигурени 20 милиона лева по програмата „Региони в растеж“. „Скоро ще е факт и новият облик на Горна Оряховица – процедурите вече са приключили и започва мащабно обновяване на градската среда“, каза Цветан Цветанов по време на тържественото заседание, на което присъства заедно с великотърновския кмет и регионален координатор на ГЕРБ Даниел Панов, с колегата му от парламентарната група на ГЕРБ инж. Клавдия Ганчева, с областния управител проф. Любомира Попова и с представители на местната власт от региона.Председателят на най-голямата парламентарна група Цветан Цветанов благодари на горнооряховските „Захарни заводи“ и на всички работодатели. „Уверявам ви, че ще останем с протегната ръка за решаването вашите проблеми, защото вие осигуряват работа на хората, а повече работа и повече приходи в бюджета е най-важното за България“, каза Цветанов.По думите му, в предстоящите години е изключително важно реализирането на АМ „Хемус“ и отсечката Русе – Свиленград. „Това ще донесе повече сигурност и намаляване на ПТП, отнемащи човешки животи, но и повече перспектива за Горна Оряховица, със своето стратегическото разположение. Тази прекрасна община може да бъде място за още повече инвестиции, бизнес и възможности за посперитет“.", "date": "2017.05.29", "title": " Цветан Цветанов: Всички депутати, избрани от Великотърновско, да обединим усилия за развитието на Горна Оряховица и областта"}
{"url": "https://trud.bg/%d0%bc%d1%8a%d0%b6-%d0%be%d0%b3%d1%80%d0%b0%d0%b1%d0%b8-%d0%bb%d0%b5%d0%ba%d0%b0%d1%80-%d0%b2-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%bc%d1%83/", "text": "Варненски медик е бил ограбен в кабинета си от криминално проявен млад мъж, съобщиха от полицията.29-годишният нападател е заловен и срещу него е образувано бързо полицейско производство. Миналата събота той нахлул в медицински кабинет на бул. „Цар Освободител“, заплашил доктора и му отмъкнал мобилния телефон и портфейла, в който имало 190 лв. и документи. Вечерта лекарят подал сигнал в полицията, откъдето бързо издирили грабителя и го задържали за 24 часа.", "date": "2017.05.29", "title": " Мъж ограби лекар в кабинета му"}
{"url": "https://trud.bg/%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8%d1%82%d0%b5-%d0%bf%d0%be%d1%81%d0%ba%d1%8a%d0%bf%d0%bd%d0%b0%d0%bb%d0%b8-%d1%81-42-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "Цените на пресните зеленчуци са се повишили с 42,2% през първото тримесечие на тази година спрямо същия период на 2016 г., показват данните на Националния статистически институт.При оранжерийните краставици увеличението е с 44,6%, а при оранжерийните домати – с 26,7% за година.При животинските продукти най-голямо е увеличението в цените на козето мляко – с 19,1%, кравето мляко – с 10,1%, биволското мляко – с 6,4%, и кокошите яйца за консумация – с 9,4%.През първото тримесечие на 2017 г. спрямо 2016 г. увеличение е отбелязано в цените на всички основни групи растителни култури, като най-голямо е в цените на пресните зеленчуци – с 62,5%. Спрямо 2016 г. цените на зърнените култури се увеличават с 10,2%, на фуражните – с 8.6%, на плодовете – с 5,1%, и на картофите – с 1,8%.При оранжерийните краставици цените нарастват с 91,5% през първото тримесечие на 2017 г. спрямо 2016 г. Оранжерийните домати се покачват – с 40,8%. По-високи са цените на меката пшеница – с 11,9%, ечемика – с 5,8%, царевицата за зърно – с 9,2%, и ябълките – с 5,6%.", "date": "2017.05.29", "title": " Зеленчуците поскъпнали с 42% за година"}
{"url": "https://trud.bg/%d0%b5%d1%81%d1%82%d0%be%d0%bd%d0%b8%d1%8f-%d0%b3%d0%be%d0%bd%d0%b8-%d1%80%d1%83%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d1%80%d1%83%d1%81%d0%b8%d1%8f-%d1%81-%d0%be/", "text": "Русия ще отговори на действията на Естония да изгони руски дипломати от страната на принципа на взаимността, съобщава ТАСС.Естонското външно министерство обяви, че ще изгони руския главен консул в Нарва Дмитрий Казенов и консула Андрей Сургаев, като към момента причини за това не са били дадени.По думи на първия заместник-външен министър на Русия Владимир Титов, Русия „няма да остави този провокативен акт без отговор“.Също така от МВнР на Русия обявяват, че двустранните отношения между двете страни „още повече ще се влошат“ поради неоснователността и провокативността на акта.", "date": "2017.05.29", "title": " Естония гони руски дипломати, Русия с отговор"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b4%d1%80%d0%b0%d0%b2%d0%ba%d0%be-%d0%b7%d0%b4-2/", "text": "„На първо място сме в Европа по брой автомобили на глава от населението“, сподели главният архитект на София Здравко Здравков по време на двудневния „Обществен форум за зелена столица“, който се провежда днес и утре във Френския културен институт.Главният архитект изрази желание София да не се превръща в град, в който автомобилът е цар. Той съобщи, че в столицата ни с един автомобил пътуват средно по 1,1 човека. По думите му, през 1961 г. София е планирана за 80 коли на 1000 души.„Няма как да променим начина си на планиране, ако не променим приоритетите на града. В Париж от 2006 г. се работи за смяна на градското планиране в посока промяна на приоритетите. Като създаваме един дисперсен град и ангажираме ежедневното увличане на автомобили, ние създаваме град, в който автомобилът е цар“, констатира Здравков. Той даде примери с 10 европейски града като дялове от трафика. Копенхаген и Амстердам са с 40% велосипедно движение, а структурата на Париж е дала възможност за пешеходно движение около 53%. „Нашата мечта е да превърнем София в зелен, икономичен, умен град“, сподели още Здравков.", "date": "2017.05.29", "title": " Главният архитект на София Здравко Здравков: На първо място сме в Европа по автомобили на глава от населението"}
{"url": "https://trud.bg/%d1%81%d0%b0%d0%bc%d0%be%d1%83%d0%b1%d0%b8%d0%b5%d1%86-%d0%be%d1%86%d0%b5%d0%bb%d1%8f-%d1%81%d0%bb%d0%b5%d0%b4-%d1%81%d0%ba%d0%be%d0%ba-%d0%be%d1%82-9-%d0%b8%d1%8f-%d0%b5%d1%82%d0%b0%d0%b6-%d0%bd/", "text": "Пациент на УМБАЛ „Пловдив“ оцеля по чудо след скок от деветия етаж на бившата Окръжна болница на бул. „България“ в града под тепетата.Опитът за самоубийство бил извършен между 8.30 и 9 часа, а мъжът бил лекуван от алкохолизъм и цироза на черния дроб, бил поставен на системи и най-вероятно изпаднал в състояние на делириум, тъй като започнал да вика, че вижда някаква светлина в тунела и трябва да я достигне. Вместо това достигнал до терасата на деветия етаж и летял 6 етажа надолу, но извадил невероятен късмет, тъй като тялото му приземило върху ламаринения покрив на кухненския блок на болницата и това му спасило живота.Мястото, където паднал, обаче било трудно достъпно и се наложило да се вика екип на пожарната, който да го постави на носилка и да бъде изтеглен нагоре към най-близкия етаж на лечебницата и му се окаже първа помощ.При първоначалния преглед се установило, че самоубиецът е със счупена ръка, но имал и рани по главата и шията, както и съмения и за тежка черепно-мозъчна травма. По тази причина пациентът, който е с опасност за живота, бил преместен от УМБАЛ „Пловдив“ в нервнохирургичната клиника на Университетска болница „Свети Георги“ в Пловдив, за да му бъде извършена спешна операция.", "date": "2017.05.29", "title": " Самоубиец оцеля след скок от 9-ия етаж на УМБАЛ „Пловдив“"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%b4%d0%b0-%d0%bf%d0%be%d1%87%d0%b5%d1%82%d0%b0%d1%82-%d0%b6%d0%b5%d1%80%d1%82%d0%b2%d0%b8%d1%82%d0%b5/", "text": "Само седмица след атентата в Манчестър, който отне живота на 22 души, хиляди се събраха за инициатива под наслов „Голямото бягане в Манчестър“ в памет на загиналите, съобщава Си Ен Ен.Инициативата, която включи полумаратон и 10-километров пробег, беше под засилена полицейска охрана и започна с минута мълчание. След това участващите запяха песента на Оейсис “Don’t look back in anger“, допълва Си Ен Ен.Кметът на Манчестър Анди Бърнам, който също взе участие в бягането, сподели, че решението за провеждането на събитието е било “трудно“.„Посъветвахме се със силите за сигурност. Накрая стигнахме до единодушие, че отменяне на събитието би означавало победа за тези, които целят да разрушат начина ни на живот,“ сподели той.", "date": "2017.05.29", "title": " Хиляди се събраха да почетат жертвите от атентата в Манчестър с маратон"}
{"url": "https://trud.bg/%d1%83%d0%b5%d1%84%d0%b0-%d0%be%d1%82%d1%80%d1%8f%d0%b7%d0%b0-%d1%86%d1%81%d0%ba%d0%b0-%d0%be%d1%82-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d1%82%d1%83%d1%80%d0%bd/", "text": "ЦСКА няма да участва в европейските клубни турнири през следващите два сезона, оповести УЕФА. В специално съобщение до медиите континенталната централа подчертава, че е отхвърлила молбата за изключение, отправена от Българския футболен съюз. Решението се позовава на член 12, ал. 2 и 3 от правилника за лицензиране и финансов феърплей.„Българската асоциация чрез нейния президент Борислав Михайлов подадоха молба за изключение на 12 май 2017 г. и положиха всички усилия да сътрудничат и да убедят УЕФА, че това искане е основателно. Въпреки това, след внимателно обмисляне, стигнахме до заключението, че ПФК ЦСКА-София е в противоречие с „тригодишното правило“ след промените в юридическата си структура от юни 2016 г.“, се посочва в изявлението, предаде .„В резултат ПФК ЦСКА-София не може да кандидатства за лиценз за клубните турнири през следващите два сезона – (2017/18 и 2018/19). Това е в съответствие с предишни решения спрямо други клубове – „Жалгирис“, „Университатя Крайова“ и „Дери Сити“.Вчера ЦСКА победи „Левски“ с 3:0 и си осигури второто място в Първа лига, което по принцип гарантира директна квота за Лига Европа. При това положение вероятно „Левски“ ще заеме позицията и няма да играе бараж със седмия „Верея“. Така на бараж би следвало да отиде четвъртият „Дунав“. Предстои от БФС да разяснят регламента.", "date": "2017.05.29", "title": " УЕФА отряза ЦСКА от европейските турнири за два сезона"}
{"url": "https://trud.bg/150-%d0%bc%d0%bb%d0%bd-%d0%bf%d0%b0%d1%83%d0%bd%d0%b4%d0%b0-%d0%b7%d0%b0%d0%b3%d1%83%d0%b1%d0%b8-%d0%b7%d0%b0-%d0%b1%d1%80%d0%b8%d1%82%d0%b8%d1%88-%d0%b5%d1%8a%d1%80%d1%83%d0%b5%d0%b9%d0%b7/", "text": "Загубите на най-голямата британска авиокомпания „Бритиш еъруейз“ от срива на компютърната система „Скай“ могат да достигнат 150 млн. паунда (190 млн долара), предаде . Тази сума включва и изплащането на компенсациите на пътниците в размер от 225 до 540 паунда, твърдят британски медии, позовавайки се на експерти.Заради срива компанията отмени през почивните дни над 1000 полета. Днес водещият авиопревозвач на Обединеното кралство увери, че ще изпълни графика на полетите на големи разстояния и „много значителна част от полетите на къси разстояния“.Специалистите твърдят, че сривът се дължи на проблеми с електрозахранването и не е плод на кибератака. Това бе потвърдено и от ръководителя на компанията Алекс Круз.Системата „Скай“ бе въведена миналата година и веднага стана непопулярна сред нейните служители. По думите на много от тях, тя не издържа на големи натоварвания и забавя тяхната работа.", "date": "2017.05.29", "title": " 150 млн. паунда загуби за „Бритиш еъруейз“ заради компютърния срив"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8%d1%82%d0%b5-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81%d0%bf-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82/", "text": "Парламентът тръгна много трудно. Ако върши някаква работа, то е по инициатива на опозицията. Това заявиха вчера бургаските депутати-социалисти.„Аз съм за 4-ти път в парламента и никога досега не е било така, че вече почти два месеца след изборите, все още нямаме внесени законопроекти от страна на правителството. Нямам обяснение. Досега правителството, когато нямаше готови законопроекти, опитваха с обикновени депутатски законопроекти да пробият и да избегнат процедурата за обществено обсъждане. Този път и това нещо го няма. От ГЕРБ имали 17 готови законопроекта, обещаха да ги вкарат. Както виждате парламентът работи с готови комисии вече три седмици, а все още нямаме абсолютно нищо. Самият аз съм отново председател на Комисията по икономическа политика и туризъм. Първо заседание ще правим тази сряда. Все още обаче нямаме теми за разглеждане” – заяви народният представител инж. Петър Кънев.Той добави, че в комисията ще бъдат поканени министърът на туризма Николина Ангелкова и министърът на икономиката Емил Караниколов, които ще представят екипите си и ще очертаят приоритетите си.", "date": "2017.05.29", "title": " Бургаските депутати от БСП: Парламентът тръгна много трудно"}
{"url": "https://trud.bg/%d1%82%d0%be%d0%bf-%d0%b4%d0%b8%d0%b7%d0%b0%d0%b9%d0%bd%d0%b5%d1%80%d0%ba%d0%b0-%d0%be%d1%82-%d0%b1%d1%83%d1%80%d0%b3%d0%b0%d1%81-%d0%b4%d0%b0%d1%80%d0%b8-%d1%83%d0%bd%d0%b8%d0%ba%d0%b0%d0%bb%d0%bd/", "text": "Топ дизайнерката на Бургас и собственичка на булчински салон „Wedding salon Burgas“ и бранда „Marino Melotti atelier“ Надежда Маринова е дарила уникална ръчно изработена рокля за новата Царица на розата на Карлово Христина Караколева, съобщиха от управата на родния град на Васил Левски.Лично кметът д-р Емил Кабаиванов изказал сърдечни благодарности на родената в Карлово дизайнерка. С нейната рокля Царицата на розата-2017 ще бъде облечена по време на всички официални събития през следващите 12 месеца.", "date": "2017.05.29", "title": " Топ дизайнерка от Бургас дари уникална рокля на Царицата на розата на Карлово"}
{"url": "https://trud.bg/%d0%b3%d1%83%d0%b3%d1%83%d1%82%d0%ba%d0%b0%d1%82%d0%b0-%d0%b2%d0%b8%d0%b6%d0%b4%d0%b0%d0%bb-%d1%81%d1%8a%d0%bc-%d0%b8-%d0%bf%d0%be-%d0%b3%d1%80%d0%be%d0%b7%d0%bd%d0%b8-%d1%81%d1%86%d0%b5%d0%bd%d0%b8/", "text": "Бившият председател на Националния Клуб на Привържениците на „Левски“ Владимир Владимиров коментира пред „Труд“ грозните сцени пред Сектор „Б“ след мача с ЦСКА. Тогава фенове на тима съблякоха част от играчите, сред които Мехди Бурабия, Александър Александров, а Веселин Минев бе ударен.„Хората не могат да си сдържат нервите. – обясни Гугутката. – Не че футболистите са главните виновници. Те са доведени в клуба, взимат си заплатите и чакат договорът да им изтече. Но не виждам какво толкова се е случило, и преди е имало подобни инциденти и то далеч по-сериозни. Ако не се лъжа, преди време Генков го събличаха, а фенове влизаха и в съблекалнята. Така че съм виждал и по-грозни сцени.“", "date": "2017.05.29", "title": " Гугутката: Виждал съм и по-грозни сцени"}
{"url": "https://trud.bg/%d0%b4%d0%b6%d0%be%d0%bd-%d0%bc%d0%b0%d0%ba%d0%ba%d0%b5%d0%b9%d0%bd-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%b5-%d0%bf%d0%be-%d0%b3%d0%be%d0%bb%d1%8f%d0%bc/", "text": "Американският сенатор Джон Маккейн предупреди днес, че руският президент Владимир Путин е по-голяма заплаха за световната сигурност от групировката „Ислямска държава“, предаде ДПА.Докато ИД върши ужасяващи неща, именно Русия се опита да промени изхода от президентските избори в САЩ през 2016 г., каза Маккейн в интервю за австралийската телевизия Ей Би Си.„Смятам, че ИД върши ужасни неща и съм много обезпокоен от това, което се случва с мюсюлманската вяра. Само че именно руснаците се опитаха да разрушат самата основа на демокрацията, като променят изхода на американските избори. Не разполагам с доказателство, че са успели, но са се опитали и продължават да опитват“, заяви американският сенатор пред австралийската телевизия.Маккейн е на посещение в Австралия. По-рано днес той се срещна с австралийски лидери в столицата Канбера за разговори, посветени на сигурността.Австралийският външен министър Джули Бишъп благодари на Маккейн за подкрепата му за датиращия от десетилетия американско-австралийски съюз след дипломатически спор между двете страни по-рано тази година, предаде Асошиейтед прес, цитирана от БТА.През февруари сенаторът републиканец защити Австралия след разговор на висок тон между президента Доналд Тръмп и австралийския премиер Малкълм Търнбул по споразумение за презаселване на бежанци от времето на Барак Обама.Очаква се по-късно Маккейн, председател на сенатската комисия по въоръжените сили, да посети Австралийския военен мемориал в Канбера.", "date": "2017.05.29", "title": " Джон Маккейн: Владимир Путин е по-голяма заплаха от „Ислямска държава“"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%bc%d1%8a%d0%b6-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d1%81%d0%bc%d1%8a%d1%80%d1%82-%d0%bf%d0%be-%d0%bd%d0%b5%d0%bf/", "text": "Окръжна прокуратура – Велико Търново внесе в съда обвинителен акт срещу 49- годишен мъж за причиняване на смърт по непредпазливост.Обвинението срещу Красен З.е за това, че на 21 май миналата година е причинил смъртта на Пламен С., вследствие на умишлено нанесена телесна повреда след черепно-мозъчна травма. Драмата се разиграла на 10 май 2016 г. в Горна Оряховица, на ул.“Цар Освободител”, пред № 113.Около 8:30 – 9:00 часа зополучния ден обвиняемият излязъл от вкъщи, за да закара автомобила си на ремонт, като в жилището останала съпругата и дъщеря им. Час по-късно в дома им нахлул Пламен С., който бил пиян. Първа го видяла дъщерята, която извикала изплашено майка си.Съпругата се развикала да напусне къщата, а от своя страна неканеният гост поискал да му даде пари. Тогава жената му казала, че ще се обади на мъжа си и взела телефона, при което посетителят излязъл.Притеснената съпруга се оплакала на мъжа си и му казала за случая, като му описала как изглежда мъжа влязъл в жилището им. Обвиняемият веднага тръгнал към дома си и в района на сградата на ССТ „Секция за Сигнализация и Телекомуникации“ видял мъж, на който външният вид съвпадал с описанието. Спрял колата, отишъл при пострадалия, хванал го за дрехата, нанесъл му удар с ръка в главата, съборил го на земята и продължил да нанася удари с ръце и крака по тялото и главата му.По това време в района с лекия си автомобил преминал служител на ОД на МВР Велико Търново. Видял случващото се и веднага изтичал до мястото, където пострадалият лежал безжизнен на асфалта, с кръв по лицето. До него стоял обвиняемият, който бил видимо раздразнен и му казал, че трябва да задържи пострадалия, тъй като е влизал в домът му, уплашил е жена му и детето и е искал пари.На обвиняемият е с взета мярка за неотклонение „задържане под стража“.Предстои насрочване на делото за разглеждане от съда.", "date": "2017.05.29", "title": " Дадоха на съд мъж причинил смърт по непредпазливост"}
{"url": "https://trud.bg/%d0%ba%d0%be%d1%81%d0%bc%d0%be%d0%bd%d0%b0%d0%b2%d1%82%d1%8a%d1%82-%d0%b3%d0%b5%d0%be%d1%80%d0%b3%d0%b8-%d0%b8%d0%b2%d0%b0%d0%bd%d0%be%d0%b2-%d0%b5-%d0%b8%d0%b7%d0%b2%d0%b5%d0%b4%d0%b5%d0%bd-%d0%be/", "text": "Космонавтът Георги Иванов е изведен от реанимация. В момента е настанен в кардиологията на ВМА. Предстоят му изследвания на сърцето.Състоянието му е отлично, напълно контактен е, ходи, говори и дори лекарите са му позволили да чете.Очаква се до края на седмицата Иванов да бъде изписан от болницата, ако показателите на сърцето му са добри, съобщиха пред  от Военномедицинска академия.", "date": "2017.05.29", "title": " Космонавтът Георги Иванов е изведен от реанимация"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bd%d1%8f%d0%bc%d0%b0-%d0%b4%d0%b0-%d0%b4%d0%be%d0%bf%d1%83%d1%81%d0%bd%d0%b5%d0%bc-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f/", "text": "Министърът на туризма Николина Ангелкова обяви пред журналисти, че няма да допусне строителство на заведение в курорта „Лозенец“, заради което местните жители излязоха на протест. Недоволството идва от поставени дървени основи за преместваемо заведение на Буруна (или боруна) – възвишение до известния миден плаж.„Вчера направихме извънредна проверка във връзка със сигнала на местните жители, които са абсолютно прави. Там не трябва да има заведение и няма да допуснем да има“, категорична бе Ангелкова. По думите й от 102, преди месец, неохраняемите плажове вече са 93, а търговете на още няколко плажа продължават.„С мобилните групи, които ще функционират през лятото, ще следим непрекъснато и няма да допуснем да се нарушава забраната за строителни и монтажни дейности след 15 май и където има нарушители, те ще бъдат санкционирани“, обеща още Ангелкова.Междувременно преди минути стана ясно, че до приключване на проверката от Министерството на туризма. „Такива скари например има и на Корал. Не би ги имало, ако имаше Общ устройствен план (ОУП). Странно защо най-големите противници на ОУП по морето са хора, наричащи себе си природозащитници, защото те не са такива. Това е поредното доказателство че така не се опазва природата по-добре“, коментира за „Труд“ кметът на Царево Георги Лапчев.„Вече за четвърта поредна година малко странно ми изглежда да се стартира с лоши новини за Лозенец“, добави Лапчев и апелира курортът да бъде оставен на мира.", "date": "2017.05.29", "title": " Ангелкова: Няма да допуснем нарушения в „Лозенец“"}
{"url": "https://trud.bg/%d0%b0%d0%b8%d0%ba%d0%b1-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b7%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%bd%d0%b0-%d0%b4%d0%b5%d1%84%d0%b8%d0%bd%d0%b8%d1%86%d0%b8/", "text": "Главният секретар на АИКБ д-р Милена Ангелова призова г-жа Кристин Шрайбер, директор в главна дирекция Вътрешен пазар, индустрия, предприемачество и предприятия на Европейската комисия да стартира оценка на това доколко дефиницията за МСП е актуална на съвременните предизвикателства, пред които те са представени, по време на специална дискусия, проведена днес в Солун. В отговор, г-жа Шрайбер огласи намерението на Комисията да започне публична консултация по този въпрос в началото на следващата година, когато ротационното председателство на Съвета на Европейския съюз ще се поеме от България. В дискусията взеха участие представители на Европейския инвестиционен фонд, на Европейския икономически и социален комитет, на гръцкия бизнес, евродепутати, политици.„Въпреки, че МСП се декларират като фокус на икономическите политики в Европейския съюз, представителите на бизнеса считат, че все още е на лице съществени неефективност при формулирането и прилагането на мерки за тяхната подкрепа. Основният проблем произтича от това, че особеностите на различните групи МСП не се отчитат в този процес, а също и от факта, че дефиницията за МСП е остаряла и не отразява съвременните реалности. Ползването на брой заети като водещ критерий оставя извън обхвата на мерките за подкрепа множество предприятия, които са малки и средни от гледна точка на осъществявания оборот, но осигуряват заетост на по-голям брой работници – особено в страните – членки с по-нисък стандарт“, подчерта Милена Ангелова.В дискусията проф. д-р Стефан Петранов, в качеството си на експерт на АИКБ, очерта основните насоки за подобряване на достъпа до финансиране на МСП, като подчерта необходимостта от по-прецизно обвързване на финансовите инструменти с потребностите на бизнеса, от предоставянето на точна и навременна информация за възможностите за финансиране, както и от развитието на капиталовите пазари.Участниците във форума подчертаха важната роля на работодателските организации като изразител на интересите и потребностите на МСП. Те се обединиха около необходимостта за ефективното прилагане на принципа „мисли първо за малките“, включително посредством вменяването на подобен ангажимент посредством нормативна уредба в рамките на Европейския съюз. Те призоваха за по-тясно сътрудничество, за диалогичност и отчитане на мнението на работодателските организации при вземането на решения не само на национално, но и на регионално и местно равнище. Основен извод от обсъжданията беше необходимостта инструментите за подкрепа да бъдат по-тясно съобразени със специфичните потребностите на различните групи МСП. Беше подчертана и чувствителната полза на грантовото финансиране, в сравнение с по-скъпите и по-малко ефективни от гледна точка на бизнеса финансови инструменти.", "date": "2017.05.29", "title": " АИКБ призовава за промяна на дефиницията за малки и средни предприятия"}
{"url": "https://trud.bg/%d1%87%d1%83%d0%b6%d0%b4%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bb%d1%8a%d0%b6%d0%b0%d1%82-%d0%b7%d0%b0-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b8-%d1%83-%d0%bd%d0%b0%d1%81/", "text": "„Недоволен” британски турист потърсил солидно обезщетение, заради нараняване, което получил падайки в хотел в Слънчев бряг. Оказва се, че причината била солидното количество алкохол, което употребил туристът, преди да се прибере в хотела, а не както той твърди в жалбата си „заради мокра подова настилка”.Това е един от случаите, в които чуждестранен турист лъже, за да гушне пари, разказаха хотелиери от курорта Слънчев бряг.Проблемът бе обсъден на годишно общо отчетно събрание на Съюза на собствениците в комплекса. Коментирана бе и липсата на кадри и продължителността на летния сезон. Пречки създава фактът, че визите на чужди работници за престой у нас са 90 дни.„Сезонът при нас трае 5 месеца – от май до септември включително. Това означава, че ако ние наемем чуждестранни граждани от началото на май, то точно в пика на сезона – юли и август – оставаме без персонал. В този смисъл отправихме към Министерството молба да предприеме стъпки към промяна на този ограничителен срок от 90 дни, като престоят бъде увеличен на 5 месеца”, съобщи Елена Иванова, председател на УС на Съюза на собствениците.", "date": "2017.05.29", "title": " Чужди туристи лъжат за инциденти у нас"}
{"url": "https://trud.bg/%d0%bd%d0%be%d1%81%d0%b8%d1%82%d0%b5%d0%bb-%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0-%d1%81-%d1%80%d0%b5%d0%b0%d0%bb-%d0%b8/", "text": "Легендарният бивш футболист на „Реал“ (Мадрид), нападателят Предраг Миятович, е поредното голямо име, което ще стане част от благотворителния мач на Димитър Бербатов.", "date": "2017.05.29", "title": " Носител на Шампионската лига с „Реал“ идва в София"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bb%d0%be%d0%b7%d0%b0%d1%80%d0%be-%d0%b2%d0%b8%d0%bd%d0%b0%d1%80%d1%81%d0%ba%d0%b8%d1%8f/", "text": "„Лозаро-винарският сектор е водещ за земеделието в България и заслужава да заеме своето място в изграждането на икономическата политика на  държавата“. Това заяви министърът на земеделието, храните и горите Румен Порожанов при откриването на  40-ия Световния конгрес по лозарство и винарство, който започна в София.Провеждането на конгреса за първи път у нас потвърждава яркото място на страната ни във винопроизводството. „Форумът ще допринесе за оформянето на  бъдещите политики в сектора през следващите години, а присъствието на ключови гости ще засили интереса към българските вина“, отбеляза министърът. По думите му домакинството ни ще даде уникална възможност да бъде представено родното вино пред света. Той апелира да продължи да се работи в посока България да не бъде само предпочитана, а и любима туристическа дестинация. Министър Порожанов изрази увереност, че Министерството на туризма и Министерството на земеделието, храните и горите ще продължат да работят активно в тази насока.Министърът на туризма Николина Ангелкова приветства участниците в Конгреса и открои нарастващата значимост на родното винопроизводство в световен мащаб. Тя посочи, че страната ни води ефективна политика в позиционирането на България като значим туристически бранд.На събитието присъстваха и проф. д-р Моника Кристман – президент на Международната организация по лозата и виното, Жан-Мари Оран, Генерален директор на Международната организация по лозата и виното (OIV), заместник-министърът на земеделието, храните и горите д-р Цветан Димитров, изпълнителният директор на Изпълнителната агенция по лозата и виното Красимир Коев и председателят на Националната лозаро-винарска камара Радосвет Радев. Делегатите от цял свят са над 1000.", "date": "2017.05.29", "title": " Министър Порожанов: Лозаро-винарският сектор е водещ за земеделието в България"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%86%d0%b0%d1%80%d0%b5%d0%b2%d0%be-%d1%81%d0%bf%d1%80%d1%8f%d1%85-%d1%81%d1%82%d1%80%d0%be%d0%b5%d0%b6%d0%b0-%d0%b2-%d0%bb%d0%be%d0%b7%d0%b5%d0%bd/", "text": "Строежът в Лозенец е спрян със заповед на кмета на общита Царево – Георги Лапчев, до приключване на проверката от Министерството на туризма. Това стана ясно в понеделник, по време на протеста на местните жители срещу строежа на заведение на поляна над Мидения плаж в курорта. Лозенец се вдигна на бунт веднага след построяването на дървени скари на поляната. Стана ясно, че концесионерът на мидения плаж, който го е взел под наем миналата година има одобрени две петна за строеж. Министерството обяви, че започва незабавна инспекция.„Такива скари например има и на Корал. Не би ги имало, ако имаше ОУП. Странно защо най големите противници на ОУП овете по морето са хора наричащи себе си природозащитници, защото те не са такива. Това е поредното доказателдство че така не се опазва природата по- добре“, коментира кметът на Царево Георги лапчев пред Труд и добави, че категорично не бива да има такива случаи, които да скандализират обществото. Но подчерта, че според него това не е най големият проблем на държавата.„Вече за 4 поредна година малко странно ми изглежда да се стартира с лоши новини за Лозенец“, добави Георги Лапчев и апелира курортът да бъде оставен на мира.", "date": "2017.05.29", "title": " Кметът на Царево: Спрях строежа в Лозенец до приключване на проверката"}
{"url": "https://trud.bg/%d0%b0%d0%b1%d0%b8%d1%82%d1%83%d1%80%d0%b8%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b4%d0%b2%d0%b5-%d0%b3%d0%b8%d0%bc%d0%bd%d0%b0%d0%b7%d0%b8%d0%b8-%d1%81%d0%b5-%d0%be%d1%82%d0%ba%d0%b0/", "text": "В две кюстендилски гимназии – по лека промишленост и по селско стопанство, зрелостниците няма да имат абитуриентски бал, тъй като нямат средства за куверти и празнични тоалети.Двете училища трябвало да организират заедно един абитуриентски бал. В гимназията по лека промишленост по специалността “Конструиране, моделиране и технология на облекло от текстил” завършват осем момичета. В девети клас се записали 26, но докато учели, повечето от тях се омъжили, съобщава . Осемте, които се дипломират, са от ромския кв. “Изток“. Те решили, че не могат да си позволят абитуриентски бал, защото семействата са им бедни.„Такова нещо се случва за пръв път в кариерата ми, повече от 30 години – да няма абитуриентска вечер, но момичетата имат право“, каза директорът инж. Венцислав Златков.След като ученичките от „Лека промишленост“ решили да не отидат на бала, от абитуриентската вечер се отказали и 10-те момчета, които завършват ПГ по селско стопанство в специалността „Фермер земеделец“, които също са от кв. „Изток“. ", "date": "2017.05.29", "title": " Абитуриентите от две гимназии се отказаха от бала, нямат пари"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d0%bf%d1%80%d0%b8-%d0%bd%d0%b0%d1%81-%d0%bd%d1%8f%d0%bc%d0%b0-%d0%b4%d0%b0-%d0%b2%d0%bb%d0%b8%d0%b7%d0%b0%d1%82/", "text": "Кметът на Сливен Стефан Радев подкрепи промените, с които ще бъдат определени зони за движение на кандидатите за бежанци. Една от тях е Сливен.„Промяната е за въвеждане на повече рестрикции за бежанците и аз съм за това – за повече ред и повече ограничения. Ние трябва да гарантираме сигурността си. Тези кандидати за бежанци трябва да се подчиняват на правилата на българската държава“, коментира пред журналисти той. Кметът посочи, че и сега има настанени кандидати за бежанци в Регистрационно-приемателния център в новозагорското с.Баня, около 70 души. Но подчерта, че не става дума за разширяване на капацитета на центъра, а за регламентиране на допълнително ограничение за хората, които кандидатстват за бежанци.На територията на Сливен няма да имат право да влизат бежанци, освен настанените в центъра в с.Баня – сочи проектът за решение на МС за определяне на зони за движение съгласно Закона за убежището и бежанците на лицата, търсещи международна закрила в Република България.Проектът за решение има за цел да определи зони за движение в районите на отделните териториални поделения на Държавната агенция за бежанците, в района на регистрационно-приемателните центрове в Софийска и Сливенска, както и около транзитния център в Хасковска област – уточниха още от общинската администрация в отговор на засиления обществен интерес към темата.", "date": "2017.05.29", "title": " Кметът на Сливен: При нас няма да влизат бежанци, освен настанените в Баня"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bd%d0%b0%d0%b1%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d0%b8-%d0%b2-%d0%ba%d0%be%d0%bd/", "text": "Системата за кандидатстване в четвъртото издание на конкурса за наградите BAAwards вече е активна на сайта . Организациите, които искат да подадат своите кандидатури могат да го направят от 29 май до 25 август 2017 г. Приемат се кампании, осъществени в периода от 1 януари 2016 до 15 май 2017 г.Конкурсът, който отличава най-добрите постижения в сферата на маркетинговите комуникации приема кампании в 10 категории: „Нов продукт“, „Нова услуга“, „Нова корпоративна марка“, „Ребрандинг на продукт“, „Ребрандинг на услуга“, „Корпоративен ребрандинг“, „Пускане на пазара на обновен продукт“, „Пускане на пазара на обновена услуга”, „Активиране на марка“ и „Корпоративна социална отговорност“. Авторитетно жури, съставено от 11 изтъкнати маркетолози и комуникационни специалисти, ще оценява кандидатите. През тази година членове на журито са Кирил Хаджидинев (председател), Юлиан Добрев, проф. д-р Христо Катранджиев, Кристина Петрова, Невена Цекова, Елица Серафимова, Ива Димова, Боряна Великова, Венцеслав Хиков, Д-р Кристиян Постаджиян и Валентин Коен.Критериите, по които ще се формира оценката на журито са три – определяне на посоката, изпълнение и резултати. При критерия „определяне на посока“ ще се вземат предвид анализите на пазара и потребителските нужди, разбирането на потребителите, бизнеса, разкриване на нови възможности и поставянето на бизнес цели. При критерия „изпълнение на кампанията“ ще се оценяват инициативност, следене на развитието на проекта, придържане към основната посока, реагиране на промени, работа с партньори и с доставчици на услуги. При критерия „оценка на резултатите“ от значение ще бъде  ефекта на кампанията върху познаваемостта и представата за марката,  върху цялостния бизнес и постигането на поставените цели.В конкурса могат да бъдат раздадени до 21 награди в 10-те категории (10 екипни, 10 индивидуални и награда „изгряваща звезда“). Победителите ще бъдат обявени в последната седмица на септември на гала церемония. Цялата информация за конкурса, критериите за оценка, журито и процеса нa кандидатстване може да бъде намерена на обновения сайт: baawards.com.И тази година организаторите ще представят BAAwards ноу хау, споделяйки най-добрите кампании, отличени в рамките на четвъртото издание на конкурса. По този начин Българската асоциация на рекламодателите (БАР), продължава да работи за развитието на по-високи професионални и етични стандарти в маркетинговите комуникации.", "date": "2017.05.29", "title": " Стартира набирането на кампании в конкурса “BAAwards 2017”"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b4/", "text": "Председателят на Парламентарната група на ГЕРБ и зам.-председателят на партията Цветан Цветанов се включи в програмата, с която Горна Оряховица в понеделник отбелязва своя празник.„Като народен представител от Великотърновския район призовавам колегите, не само от Парламентарната група на ГЕРБ, но и всички, избрани от региона, да обединим усилия и да работим само и единствено в интерес на обществото и развитието на Горна Оряховица и областта“, каза Цветанов по време на тържествената сесия на Общинския съвет, на която бяха представени гражданите, удостоени със звания и награди по повод празника.Цветанов обясни, че законодателната и изпълнителна власт ще продължат да оказват подкрепа, за да се реализират всичките инфраструктурни проекти на Горна Оряховица. Той подчерта, че в този програмен период за общината са осигурени 20 милиона лева по програмата „Региони в растеж“. „Скоро ще е факт и новият облик на Горна Оряховица. Процедурите вече са приключили и започва мащабно обновяване на градската среда“, каза Цветан Цветанов по време на тържественото заседание. На него той присъства заедно с великотърновския кмет и регионален координатор на ГЕРБ Даниел Панов, с колегата му от парламентарната група на ГЕРБ инж. Клавдия Ганчева, с областния управител проф. Любомира Попова и с представители на местната власт от региона.Председателят на най-голямата парламентарна група Цветан Цветанов благодари на всички местни работодатели. „Уверявам ви, че ще останем с протегната ръка за решаването вашите проблеми, защото вие осигуряват работа на хората, а повече работа и повече приходи в бюджета е най-важното за България“, подчерта Цветанов.Според него в предстоящите години е изключително важно реализирането на АМ „Хемус“ и отсечката Русе – Свиленград. „Това ще донесе повече сигурност и намаляване на ПТП, отнемащи човешки животи, но и повече перспектива за Горна Оряховица, със своето стратегическото разположение. Тази прекрасна община може да бъде място за още повече инвестиции, бизнес и възможности за посперитет“, коментира Цветан Цветанов.", "date": "2017.05.29", "title": " Цветан Цветанов призова депутатите да обединят усилия за развитието на Великотърновска област"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%b0%d1%81%d0%bf%d0%b0%d1%80%d1%83%d1%85%d0%be%d0%b2%d0%b8%d1%8f-%d0%bc%d0%be%d1%81%d1%82-%d1%89%d0%b5-%d1%81%d0%b5-%d0%be/", "text": "Започва изпълнението на третия етап от общо четири от предвидените ремонтни дейности на Аспарухов мост. При него ще бъде затворено платното в посока Бургас, а движението ще се осъществява двупосочно в платното за Варна, съобщиха от Агенция „Пътна инфраструктура“.Между 6.30 ч. и 10.00 ч. и 16.30 ч. и 20.00 ч. ще се спира преминаването на тежкотоварните камиони над 10 тона. Целта е автомобилите да пътуват по-безопасно в натоварените часове. За улеснение на трафика, идващ от АМ „Черно море“, преди Аспаруховия мост ще бъде стеснен участъкът преди изхода от квартал „Аспарухово“. При необходимост дясната лента на моста в посока Варна ще се обособи само за автобуси на градския транспорт и коли със специален режим на движение. Автобусната спирка за квартал „Аспарухово“ временно ще се премести в съседното платно, а за посока Варна остава без промяна.Скоростта на движение за всички превозни средства при ремонтните дейности е до 40 км/ч. Агенция „Пътна инфраструктура“ препоръчва на шофьорите да предвидят повече време за пътуване, поради по-бавното предвижване при извършването на строителни работи и временната организация на движение. Това обаче е необходимо, за да приключат строителните работи колкото се може по-бързо в предвидения срок.Шофьорите, преминаващи транзитно през Варна, може да използват алтернативен маршрут: от ул. „Девня“ във Варна – с. Езерово – Страшимирово – Девня – Разделна – Белослав – АМ „Черно море“.", "date": "2017.05.29", "title": " Движението по Аспаруховия мост ще се осъществява двупосочно в платното за Варна"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d1%81%d0%b3%d1%80%d0%b0%d0%b4%d0%b8%d1%82%d0%b5-%d0%bd%d0%b0-5-%d0%b7%d0%b0%d0%ba%d1%80%d0%b8%d1%82%d0%b8-%d1%83%d1%87%d0%b8%d0%bb%d0%b8%d1%89%d0%b0/", "text": "Държавната агенция за приватизация търси купувач на 81-годишното училище в село Миндя. Сградата е била здравна служба, а след това помощно училище интернат. Не работи от 8-9 години. Постройката е запазена, но е разграбена. Към училището има инвестиционен интерес за частен старчески дом, разказват местните хора.Община Велико Търново продава закритите училища в селата Пчелище, Войнежа и бившето килийно училище в село Плаково, информира .На последната сесия на Общинския съвет беше взето решение на търг да бъде продадено и четириетажното училище с 9 декара двор в град Дебелец.", "date": "2017.05.29", "title": " Продават сградите на 5 закрити училища във Великотърновско"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb/", "text": "Канцлерът Ангела Меркел е дълбоко убеден евроатлантик, който смята за правилно да изтъква различията в германско-американските отношения, когато има такива, за да се съхрани доброто им състояние. Това заяви днес говорителят на германското правителство Щефен Зайберт, цитиран от .Меркел шокира много хора във Вашингтон и Лондон, след като вчера заяви, че Европа трябва да вземе съдбата си в свой ръце. По този начин тя загатна, че САЩ при управлението на Тръмп и Великобритания след референдума за излизане от ЕС не се разглеждат като надеждни партньори, както преди.На редовния седмичен брифинг на правителството в Берлин Зайберт каза, че думите на канцлера говорят сами за себе си и са били напълно ясни. „Това бяха думи на дълбоко убеден евроатлантик“, подчерта той.„Точно защото трансатлантическите отношения са толкова важни за (Меркел), от нейна гледна точка е правилно да се назовават честно различията“, заяви Зайберт.По думите му германско-американските отношения са „силна опора на германската външна политика и политика в сферата на сигурността и Германия ще продължи да работи за затвърждаване на тези отношения“, предаде Асошиейтед прес. ", "date": "2017.05.29", "title": " Говорителят на германското правителство: Меркел е дълбоко убеден евроатлантик"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bf%d1%80%d0%be%d0%bf%d0%b0%d0%b4%d0%bd%d0%b0%d0%bb%d0%b0-%d0%be%d0%b3%d1%80%d0%b0%d0%b4%d0%b0-%d0%ba%d1%80%d0%b0%d0%b9-%d0%b4%d0%b5/", "text": "Пропадналата ограда и тротоарът край детска градина „Ивайло”, намираща се във великотърновския квартал „Картала”, ще бъдат ремонтирани в кратък срок. По разпореждане на кмета на старопрестолния град Даниел Панов е възложено проектиране на необходимите дейности, вече е изготвена и количествено-стойностна сметка.Засегнатият от свличане на земна маса участък е с дължина около 20 метра, а причина са поройните дъждове, паднали над Велико Търново през последните няколко дни. Районът по улица „Стоян Михайловски” край детската градина е обезопасен веднага след пропадането.", "date": "2017.05.29", "title": " Ремонтират пропаднала ограда край детска градина в Търново"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%81-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d1%81%d1%80%d0%b5%d1%89%d1%83-%d0%bc%d0%b0%d0%b9/", "text": "Районна прокуратура-Чирпан внесе в съда обвинителен акт спрямо Нермин И., на 18 г., за това, че причинила по непредпазливост смъртта на детето си, като след раждането не полагала достатъчно и адекватни родителски грижи за него, информират от Прокуратурата.През 2014 г. обвиняемата Нермин И. заживяла на съпружески начала със свидетеля Н.К. в къща в гр. Чирпан. Те имали една дъщеря. През август 2016 г. обвиняемата Нермин И. родила второто си дете – момче. То било изписано от болницата здраво и в добро общо състояние. Няколко пъти обвиняемата посещавала консултации при лекар, който й давал съвети за правилно хранене и гледане на детето. Въпреки това тя не хранела добре бебето и не му осигурявала необходимите течности.На 7 октомври 2016 г. обвиняемата отново завела детето на профилактичен преглед при лекар, който поставил диагноза „бронхопневмония“. Бебето и майката  били приети в Детско отделение на болница за лечение. Няколко часа по-късно обвиняемата напуснала болничното заведение с бебето. На следващия ден тя отново го завела на лекар, който установил, че детето е с „дихателна недостатъчност“, както и тежко белтъчно-енергийно недохранване. То било слабо и с лоша хигиена.След престой в болницата от няколко дни, бебето било стабилизирано и изписано здраво, а на майката дадени препоръки за правилното му хранене. Тя трябвало да го заведе и на два контролни прегледа. Въпреки препоръките, обвиняемата не завела бебето на консултация. То развило двустранна пневмония отново поради недохранване и лоши битови условия.На 1 декември 2016 г. детето било прието в болница в тежко общо състояние. Въпреки спешната лекарска намеса, бебето починало на 2 декември 2016 г. Според извършената по делото медицинска експертиза причината за смъртта е възпалителен процес на белите дробове, който се получил от недохранване и лоши санитарно-битови условия.Предстои Районен съд-Чирпан да насрочи заседание по делото.", "date": "2017.05.29", "title": " Прокуратурата с обвинение срещу майка, причинила смъртта на бебето си"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b0%d1%82%d0%b0-%d0%be%d0%bf%d0%b5%d1%80%d0%b0-%d1%81-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d1%82%d1%80%d0%b8%d0%bc%d0%b0/", "text": "За първи път у нас Варненската опера ще постави българска премиера на „Тримата мускетари“ и тя ще бъде на открито в Летния театър на 26 юни. Режисьор е Николай Априлов, а в ролята на Д’Артанян влиза младият и талантлив актьор Ованес Торосян под палката на диригента Страцимир Павлов.Николай Априлов лично е преговорял с големия руски композитор Максим Дунаевски, който има апартамент в Златни пясъци, но връзката им станала чрез руска журналистка по интернет. Направена е аранжировка на 15-20 от популярните песни в постановката, а блестящият превод на текста е на старозагорската поетеса Мария Донева, посочи режисьорът.8-то издание на операта на открито във Варна започва с най-хитовия мюзикъл „Котки“ на Андрю Лойд Уебър, който преди Летния театър край морето ще превземе като флашмоб централния площад“Независимост“ във Варна, посочи директорката на ТМПЦ Даниела Димова. В богатия афиш за предстоящия туристически сезон са още „Лучия ди Ламермур, „Атила“, „Аида“,“Дон Кихот“, „Кармен“, Балетна гала“ със звезди и лауреати от Балетния конкурс във Варна, „Манон Леско“, „Оперна гала“ и „Влюбеният Шекспир“.Част от спектаклите са реверанс към „Варна-Европейска младежка столица 2017“, а другата към 70-годишния юбилей на Варненската опера, посочи Даниела Димова. В част от постановките има партньорство с Италия, Сърбия и Турция, откъдето са поканени изтъкнати диригенти и оперни изпълнители. Това лято операта на открито ще гостува с бродуейския спектакъл „Котки“ и с „Манон Леско“ в крепостта Царевец във Велико Търново. Има 4 заявки за гастроли в Двореца в Балчик, ще има изнесени представления и сред вторите по големина варненските Римски терми в Европа.За първи път в Летния театър ще има три ВИП зони с кетъринг за посетители, а срещу закупен билет от представлението всеки може да ползва безплатен превоз с автобус обратно до кварталите „Аспарухово“ и „Владиславово“.", "date": "2017.05.29", "title": " Варненската опера с премиера на „Тримата мускетари“"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d0%be%d0%b7%d0%b2%d0%be%d0%bb%d1%8f%d0%b2%d0%b0-%d0%ba%d0%be%d0%bd%d1%81%d1%83%d0%bb%d1%81%d0%ba%d0%b0-%d0%b2%d0%b8%d0%b7%d0%b8%d1%82%d0%b0-%d0%b7%d0%b0/", "text": "Турция е позволила на Германия нейни представители да посетят немската журналистка Месале Толу, задържана по обвинения в „разпространяване на терористична пропаганда“, съобщава “Ройтерс“.Немските дипломати ще могат да осъществят посещението на 02.06.2017.“Получихме информацията по телефона, сега очакваме и писмено потвърждение,“ коментираха от външното министерство в Берлин.През последните месеци отношенията между двете страни се обтегнаха допълнително след като Турция не разреши достъпа до немските военни части в база „Инджирлик“ и многократно отказа посещение на задържаната Толу.", "date": "2017.05.29", "title": " Турция позволява консулска визита за задържаната немска журналистка"}
{"url": "https://trud.bg/%d0%b1%d0%be%d1%80%d0%b1%d0%b0%d1%82%d0%b0-%d1%81%d1%80%d0%b5%d1%89%d1%83-%d1%82%d0%b5%d1%80%d0%be%d1%80%d0%b8%d0%b7%d0%bc%d0%b0-%d1%89%d0%b5-%d0%b5-%d0%bd%d0%b0-%d0%b4%d0%bd%d0%b5%d0%b2%d0%b5%d0%bd/", "text": "Борбата срещу тероризма ще е тема nota bene на дневния ред на срещата между руския президент Владимир Путин и френския му колега Еманюел Макрон, соъбщава ТАСС.Двамата лидери също така ще дискутират двустранните отношения между Франция и Русия и актуални проблеми в различните части на света.“Кооперацията и комуникацията между двете страни бяха намалени. Въпреки това съществува явна нужда от по-близко съдействие,“ коментира Дмитрий Песков, говорител на руския президент. ", "date": "2017.05.29", "title": " Борбата срещу тероризма ще е на дневен ред на срещата между Путин и Макрон"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d1%88%d1%83%d0%bb%d1%86-%d0%be%d0%b1%d0%b2%d0%b8%d0%bd%d0%b8-%d1%82%d1%80%d1%8a%d0%bc%d0%bf-%d0%b2-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba/", "text": "Кандидатът на германските социалдемократи за канцлерския пост в Берлин Мартин Шулц обвини държавния глава на Съединените американски щати Доналд Тръмп в „политически шантаж“.„Новият президент на САЩ не се основава на международно сътрудничество, а на изолационизъм и на правото на най-силния“, пише Шулц в статия за берлинския вестник Принципът на Тръмп за „Америка на първо място“ е атака срещу принципа на свободната търговия. „Америка на първо място в логиката на Тръмп означава също и сбогуване с усърдно договореното Парижко споразумение за опазването на климата, демонтаж на ООН и политически шантаж вместо международна дипломация“, пише лидерът на германските социалдемократи.Европа трябва да реагира с реализъм, но най-вече с увереност на действията на Доналд Тръмп, настоя Шулц.„Ние, европейците, не трябва да се поддаваме на логиката на Тръмп. Не трябва да се отказваме от целта да постигнем глобализация честно“, подчерта германският социалдемократ.Шулц призова лидерите, подписали Парижкото споразумение за климата, да го защитят на предстоящата през юли в северния ханзейски град Хамбург среща на Г-20.", "date": "2017.05.29", "title": " Мартин Шулц обвини Тръмп в „политически шантаж“"}
{"url": "https://trud.bg/%d0%b1%d0%b0%d0%b7%d0%b0%d1%80-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%b7%d0%b5%d0%bb%d0%b5%d0%bd%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": " Млечни и месни продукти, вина, хлебни и сладкарски изделия представиха местни производители на евробазар „Сливенски продукт-европейско качество“. Базарът е разположен източно от сградата на общината. Поводът е предстоящата Европейска зелена седмица, а целта е да се популяризира качеството на местното производство. „С продуктите, които произвеждаме, ние можем да направим страната си още по-популярна и още по-видима“ – заяви кметът Стефан Радев на откриването.Базарът ще е отворен до 2 юни. Той се организира за втора поредна година от Европейския информационен център „Европа директно-Сливен“ с подкрепата на общината и местни сдружения.", "date": "2017.05.29", "title": " Базар за Европейската зелена седмица в Сливен"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bd%d0%be%d0%b2%d0%b8-%d1%82%d1%80%d0%be%d1%82%d0%be%d0%b0%d1%80%d0%b8-%d0%b2-%d0%ba%d0%b2%d0%b0%d1%80%d1%82%d0%b0%d0%bb-%d0%ba%d0%be/", "text": "Стартира изграждането на нови тротоарни настилки в кватал „Колю Фичето” във Велико Търново. Дейността е възложена от общиската управа в старата столица и цели допълнително подобряване на пътната безопасност.Първият етап започна със строителни работи по улиците „Толедо” и „Серес” – в участъка от разклона на ул. „Толедо” с ул. „Колоня Товар” до хипермаркета. Вторият етап предвижда изграждане на тротоари в пространството на ул. „Толедо” от разклона с ул. „Серес” до ул. „Полтава”.Улиците „Асти”, „Твер”, „Толедо” и „Серес” в квартал „Колю Фичето” бяха изградени през лятото и есента на 2015 г. след спечелен проект на Община Велико Търново за градска инфраструктура. Така бе изпълнен поетият от кмета Даниел Панов ангажимент пред жителите на старопрестолния град, които живеят в района на четирите алеи и бе решен социален проблем с дългогодишна история. Финансирането бе осигурено от републиканския бюджет.", "date": "2017.05.29", "title": " Изграждат нови тротоари в квартал „Колю Фичето” в Търново"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b8-%d0%bf%d0%be%d1%81%d0%bb%d0%b0%d0%bd%d0%b8%d1%86%d0%b8-%d0%b2-%d0%bf%d0%bb%d0%be%d0%b2%d0%b4%d0%b8/", "text": "Финaнcиpaнeтo нa Пловдив като Eвpoпeйcĸa cтoлицa нa ĸyлтypaтa докара днес премиера Бойко Борисов, министри, посланици в града под тепетата.„Работна среща – Пловдив 2019 Eвропейска столица на културата, с участието на посланика на Австрия Роланд Хаузер, кмета на Пловдив Иван Тотев и президента на Фондация „Америка за България” Нанси Шилър“, написа премиерът Борисов във фейсбук, където форумът се излъчва на живо.", "date": "2017.05.29", "title": " Борисов, министри и посланици в Пловдив – ето какво обсъждат (ВИДЕО)"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81-%d1%83%d1%81%d0%b8%d0%bb%d0%b8%d1%8f%d1%82%d0%b0-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0/", "text": "Смятам, че този пик на бежанската вълна от 2015 година и съответно политиката, която направи ЕС, както и това, което се постигна с Турция, може тези около три милиона бежанци да бъдат на турско-сирийската граница. С подпомагането на бежанските центрове и от Европейската комисия, аз съм убеден, че с общите усилия на международната общност, нещата ще се случат.Това заяви в понеделник в Горна Оряховица заместник- председателят на ГЕРБ и великотърновски депутат Цветан Цветанов. Според Цветанов, Ирак вече се възстановява своята държавата по начина, по който самите иракчани искат да бъде управлявана и ИДИЛ вече е изтикана от там.„Убеден съм, че събитията в Сирия ще бъдат решени, защото това ще даде отново добрата перспектива за всички онези хора, които напуснаха родината си. А знаете, че около 6 милиона души са тези, които са се разселили по всички точки около региона, а също така и в Европа, аз съм убеден, че сега вече най-важно е да има интеграция на тези бежанци, които влязоха в ЕС, допълни още председателят на парламентаната комисия по вътрешен ред и сигурност“, коментира Цветанов.Той подчерта, че при неделната молитвена закуска в Пловдив, присъстващите гости от различни държави, са заявили, че подобна толерантност не са виждали:„Страната ни беше домакин на регионална молитвена закуска в Пловдив и присъстваха представители на 31 държави от три континента – Австралия, САЩ и Европа, както и представители от Западните Балкани и тези, които бяха от Косово, посетиха джамията в Пловдив, влязоха заедно с кмета и с голяма част от тези гости, които бяха на молитвената закуска“, разказа Цветанов.„Те видяха отношението и диалога, който беше между местната власт, настоятелството и всички мюсюлмани, които бяха вътре в джамията и отстрани, където има едно кафене. Хората от Босна и тези, които бяха от Косово, казаха, че подобна толерантност те не са виждали. Те бяха приятно изненадани и от тази гледна точка ние дадохме модела „Пловдив“. Но в България са много градовете, включително и Горна Оряховица влиза в тази част, където има присъствие на много етноси и това многообразие, което са завещали нашите деди, ни дава силата да преодоляваме всяка една трудност и всяко едно противоречие, защото религията може да не обединява, но пък религията не трябва да ни разделя. Заедно можем повече, отколкото всеки един поотделно“, категоричен е Цветанов.", "date": "2017.05.29", "title": " Цветан Цветанов: „С усилията на международната общност ще се справим с бежанската вълна“"}
{"url": "https://trud.bg/%d1%81%d0%bc%d0%b8%d1%81%d1%8a%d0%bb%d1%8a%d1%82-%d0%b7%d0%b0%d0%b4-%d0%b5%d0%b4%d0%bd%d0%be-%d1%80%d1%8a%d0%ba%d0%be%d1%81%d1%82%d0%b8%d1%81%d0%ba%d0%b0%d0%bd%d0%b5-%d0%bc%d0%b0%d0%ba%d1%80%d0%be/", "text": "Френският президент Еманюел Макрон потвърди, че продължителното ръкостискане между него и американския му колега Доналд Тръмп наистина е имало по-долбоко значение, съобщава Си Ен Ен.Двамата лидери се срещнаха миналата седмица в Брюксел и се здрависаха пред пресата. Тяхното здрависване обаче продължи повече време отколкото етикета допуска – нещо, което присъстващите журналисти отразиха внимателно.“Ръкостискането им продължи доста време. Всеки един от тях държеше ръката на другия със значителна сила, кокалчетата на ръцете им побеляха и лицата им се изопнаха,“ коментира Филип Ръкър, журналист от Уошингтън Поуст.По думи на Макрон въпросното ръкостискане е било „момент на истината“, като след това продължи със сравнението между ръкостискането и лидерската си позиция.“Трябва да се покаже, че няма да се правят никакви отстъпки, дори и символични,“ допълни Макрон.Случката породи интерес в общественото пространство, защото френският президент е един от малкото световни лидери, които успяха да се противопоставят на нетрадиционния начин на здрависване на Тръмп, приемащ този формален акт като заявяване на по-висша позиция.    ", "date": "2017.05.29", "title": " Смисълът зад едно ръкостискане: Макрон и Тръмп"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bc%d0%b0%d0%ba%d0%b0%d1%80%d0%be%d0%b2-%d0%be/", "text": "Бъдещето на проекта за изграждане на АЕЦ „Белене“ обсъдиха на среща министърът на енергетиката Теменужка Петкова и посланикът на Руската федерация у нас Анатолий Макаров.Петкова информира, че до края на месец септември се очаква Българската академия на науките да изработи технико-икономически и правен анализ във връзка с необходимостта от изграждане на нова ядрена мощност у нас.Тя благодари на посланик Макаров за отправената покана за участие в IX-я Международен форум „Атомекспо“, Москва, на който биха могли да се обсъдят по-нататъшните отношения между България и Русия в сферата на ядрената енергетика.Двамата дискутираха и двустранното сътрудничество между страните, свързано с доставките и транзита на природен газ.", "date": "2017.05.29", "title": " Министър Петкова и посланик Макаров обсъдиха АЕЦ „Белене“"}
{"url": "https://trud.bg/%d0%bf%d0%be%d0%bb%d1%88%d0%b0-%d1%81%d1%8a%d0%b1%d0%b8%d1%80%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d1%87%d1%83%d0%b6%d0%b4%d0%b5%d0%bd%d1%86%d0%b8%d1%82%d0%b5-%d0%bd%d0%b0-%d1%81%d0%b2/", "text": "Полша събира данни за чужденците, които посещават или живеят в страната, като това се прави от съображения, свързани със сигурността в Европа, съобщава , позовавайки се на АП.Министерството на отбраната е поискало от властите в Западна Полша информация за чужденците там. Искането предизвиква критики от политическата опозиция, според която подобен подход разглежда чужденците като заплаха.Заместник-министърът на отбраната Михал Дворчик каза, че е „нещо естествено предвид положението в Европейския съюз днес държавата да има информация за чуждите граждани, намиращи се на полска територия“.Полша, която е католическа страна с предимно хомогенно население, отказва да приема мигранти от Близкия изток и Африка. Тази позиция се посреща с неодобрение от лидери в ЕС, отбелязва АП.", "date": "2017.05.29", "title": " Полша събира данни за чужденците на своя територия"}
{"url": "https://trud.bg/%d1%81%d1%8a%d0%b1%d0%be%d1%80%d0%b8%d1%85%d0%b0-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5%d1%82%d0%be-%d0%ba%d1%8a%d0%b4%d0%b5%d1%82%d0%be-%d0%b1%d0%b5-%d0%bf%d1%80%d0%be%d1%81%d1%82/", "text": "По нареждане на общинските власти в Несебър, от сутринта в понеделник, в курорта Слънчев бряг, започна нова акция по събаряне на незаконните обекти. Сред тях бе и заведението „Фор ю“, където на 8 юни миналата година се сблъскаха групите на Божо Кравата и Митьо Очите. Започна престрелка и Очите бе тежко ранен, а бодигардът му убит. В понеделник навеса на „Фор ю“ бе съборен, в резултат затворена е и зимната градина на заведението. Преди броени дни бе съборено и друго заведение в близост до „Фор ю“, което се свързва с Божо Кравата- „Оксижен“.Над 180 незаконни обекта на територията на Слънчев бряг вече са съборени. Това съобщи кметът на Община Несебър Николай Димитров. Градоначалникът обясни, че общо са издадени над 230 констативни протокола за незаконни строежи. Общината ще е безкомпромисна срещу незаконното строителство, коментираха и хотелиери от комплекса.", "date": "2017.05.29", "title": " Събориха заведението, където бе прострелян Митьо Очите"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%b1%d0%b0%d1%80%d1%81%d0%b0-%d0%b5-%d0%b1%d0%b8%d0%bb-%d1%86%d1%81%d0%ba%d0%b0/", "text": "Ернесто Валверде трябва да бъде обявен в 20 часа за нов треньор на „Барселона“. На „Камп ноу“ припомнят, че той е един от учениците на Йохан Кройф. И е правил най-важното нещо за каталунците – печелил е евротрофей.Валверде бе в състава на „Барса“ в полуфинала за КНК срещу ЦСКА през 1989 година. След това вдигна трофея. Освен това Валверде триумфира и за Кралската купа след два сезона. Той обаче не се засече с Христо Стоичков, напусна малко преди пристигането на Камата.Валверде така и не стана легенда за „Барса“, а за „Атлетик“. Там прекара основно кариерата си и като футболист, и като треньор. Най-големият му успех на пейката е с гръцкия „Олимпиакос“ – три титли и две национални купи.В испанските медии изключваха цял ден „Барселона“ да избере друг човек за треньор. Валверде напусна „Атлетик“ в края на сезона, за да се освободи за поста.В същото време „Барса“ поднови договора на германския национален вратар Марк-Андре тер Щеген до 2022 година. Но халфът на „Манчестър Юнайтед“ Андер Ерера отказа да отиде на „Камп Ноу“.", "date": "2017.05.29", "title": " Новият треньор на „Барса“ е бил ЦСКА"}
{"url": "https://trud.bg/%d0%bc%d0%b5%d0%b4%d0%b8%d0%b8%d1%82%d0%b5-%d0%b2-%d1%87%d1%83%d0%b6%d0%b1%d0%b8%d0%bd%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%bb%d0%b5%d0%b2%d1%81%d0%ba/", "text": " Световните медии обърнаха сериозно внимание на изцепките на публиката на „Левски“ след дербито в неделя. Според белгийското издание „Спорза“ феновете на „сините“ са напомнили за тъмната си страна, а в материала се припомня за инцидента с Ивайло Петев по време на представянето му на „Аспарухов“ през 2013 година. В статията се казва още, че ултрасите на столичния тим имат репутация на най-расистката и насилствена общност, за което клубът плаща постоянно глоби. Авторитетното британско издание „Дейли мейл“ също отрази грозните сцени на националния стадион „Васил Левски“. „Един от феновете награби 36-годишния капитан Веселин Минев, шампион с тима от 2007 и 2009 година“, се обяснява в публикацията. Руският сайт „Чемпионат“ на свой ред също не пропуска да опише нажежената ситуация в София.", "date": "2017.05.29", "title": " Медиите в чужбина:  Феновете на „Левски“ отново показаха тъмната си страна"}
{"url": "https://trud.bg/%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0%d1%82%d0%b0-%d0%b2-%d1%88%d1%83%d0%bc%d0%b5%d0%bd-%d0%be%d1%82%d0%b2%d0%b0%d1%80%d1%8f-%d0%b7%d0%b0-%d0%bd%d0%be%d1%89%d0%bd%d0%b8-%d0%bf/", "text": "За една нощ четвъртата в страната по големина регионална библиотека „Стилиян Чилингиров“ в Шумен ще бъде отворена за нощно посещение, а за деца и възрастни са подготвени невероятни атракции, включително и разходка в лабиринтите на книгохранилищата. Дългата нощ е тази сряда и книгохранителницата ще приема гости чак до полунощ. Инициативата е в чест на книгите, четенето и 95-годишния юбилей на библиотеката, а програмата е под наслов „Обичам България“.Началото в 18,30 ч. ще даде Духовият оркестър „Михаил Биков“. Специално за събитието библиотекарите подреждат отново най-атрактивните изложби от последните години – „От перото до лаптопа“, която разкрива еволюцията на библиотечната техника, фотографската изложба „Литературни маршрути“, която представя три от седемте разработени маршрута по житейския и творческия път на Добри Войников, Илия Блъсков и Васил Друмев. Ценителите ще могат да видят отново фотодокументалната изложба „За книгите, библиотеките и хората в тях“, която илюстрира еволюцията от скални рисунки до съвременното книгопечатане. В залата на отдел „Краезнание“, ще може да се види и виртуалната изложба „Творците на Шумен“. В английския двор на библиотеката е изложбата „Листа от албума“, посветена на шуменския поет и драматург Иван Пейчев.Пак там известни шуменци ще представят българска поезия, а от 20 ч. за любителите на българския фолклор започва забавна хоротека и надиграване с участието на различни състави. Ще има и надиграване с награди за смели участници от публиката.В четири фензони ще бъдат изложени книги и посетители ще могат да ги заемат за домашно четене. Гостите ще могат да надникнат и в библиотечните книгохранилища, където се съхраняват стотици хиляди томове.Вечерните гости могат да си направят и промоционален годишен абонамент за библиотеката само срещу 2 лв., колкото е цената на еднодневен пропуск. За децата до 14 г. регистрацията ще е безплатна.", "date": "2017.05.29", "title": " Библиотеката в Шумен отваря за нощни посещения"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d1%80%d0%b5%d0%b4%d0%b8-%d0%b2%d1%82%d0%be%d1%80%d0%b8%d1%8f-%d1%81%d0%b8-%d0%bc%d0%b0%d1%87-%d0%bd%d0%b0/", "text": "Григор Димитров е наясно, че го очакват трудни мигове във втория кръг на „Ролан Гарос“. Българският тенис ас ще се изправи срещу Томи Робредо, който надигра с 5:7, 6:4, 6:3, 6:1 Даниел Еванс (Великобритания). Испанецът е на 35 години и се намира на незавидното 274-то място в ранглистата, но е традиционно труден съперник за Григор. Според статистиката Робредо е спечелил 3 от четирите мача помежду им досега, като последният сблъсък бе тази пролет в Маракеш (Мароко) – поражение за Димитров в първия кръг. „Робредо е труден съперник, вече играхме тази година – заяви българинът, когато научи името на съперника си. – Но това е нов мач, ще е интересно. Условията са различни, три от пет сета, всичко може да се случи. Със сигурност ще съм готов 100 процента за тази среща.“ Димитров отстъпи с едно място в последното издание на ранглистата и вече е 13-и. Причината е титлата на французина Жо-Вилфред Цонга на турнира в Лион (Франция), която го изстреля до 11-ото място. Българинът обаче има шанс да възстанови позициите си след „Ролан Гарос“, тъй като няма да защитава точки заради отпадането си в първия кръг миналата година. Цветана Пиронкова пък слезе с две места в дамската класация и вече е 77-а.", "date": "2017.05.29", "title": " Григор Димитров преди втория си мач на „Ролан Гарос“: Робредо е труден, всичко е възможно"}
{"url": "https://trud.bg/%d0%bd%d0%b0%d1%80%d0%ba%d0%be%d0%bc%d0%b0%d0%bd-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d0%b3%d1%80%d0%b0%d0%b1%d0%b8%d0%bb-%d0%bc%d0%b5%d0%b4%d0%b8%d0%ba-%d0%b2-%d0%ba/", "text": "Наркоман с агресивно поведение и множество присъди зад гърба си, е нападателят, ограбил медик в кабинета му във Варна миналата събота, съобщиха от пресцентъра на Апелативната прокуратура. С прокурорско постановление 29-годишният Милен Б. е бил задържан за 72 ч, тъй като му е повдигнато обвинение за грабеж, представляващ опасен рецидив.Жертва на Милен станал дежурния в спешния кабинет на факултета по дентална медицина в Медицинския университет. На 27 май грабителят влязъл вътре уж като пациент, но нападнал стоматолога и му прибрал мобилния телефон и портфейла със 190 лв. и документи. След това хукнал да бяга. Докторът го последвал и с помощта на граждани, които се притекли на помощ, успял да го задържи. Пристигнала полиция и престъпникът бил вкаран в ареста, а медикът си прибрал задигнатите вещи. Милен Б. е престъпил закона в срока на условното му предсрочно освобождаване от затвора, където е лежал също за грабеж, уточниха от прокуратурата. Във вторник оттам ще поискат от в окръжния съд да наложи постоянна мярка „задържане под стража“ за опасния апаш.", "date": "2017.05.29", "title": " Наркоман рецидивист ограбил медик в кабинета му"}
{"url": "https://trud.bg/%d0%b4%d0%b2%d0%b8%d0%b3%d0%b0%d1%82%d0%b5%d0%bb-%d0%bf%d1%80%d0%be%d0%b2%d0%b0%d0%bb%d0%b8-%d0%b0%d0%bb%d0%be%d0%bd%d1%81%d0%be-%d0%b8-%d0%bd%d0%b0-%d0%b8%d0%bd%d0%b4%d0%b8-500/", "text": "Фернандо Алонсо се изнерви от слабите двигатели на „Хонда“ дотам, че изостави отбора си „Макларън“ за състезанието от Формула 1 в Монако и замина за САЩ, където застана на старт в „Инди 500“. Именно моторът в болида на „Андрети Хонда“ провали испанския пилот в надпреварата в Индианаполис. Нандо водеше колоната в продължение на 25 обиколки, но 20 тура преди края машината го предаде, а победата грабна съотборникът му Такума Сато (Япония), който също има стаж във Формула 1. „И все пак това беше едно от най-интересните преживявания в кариерата ми – заяви Алонсо. – Определено ще се завърна в „Индикар“ един ден.“", "date": "2017.05.29", "title": " Двигател провали Алонсо и на „Инди 500“"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%81-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d1%85%d1%8a%d1%80%d0%b2/", "text": "С Република Хърватия споделяме общи идеи, принципи и позиции в ЕС и НАТО. Това каза по време на брифинг заместник-министър председателят по правосъдната реформа и министър на външните работи Екатерина Захариева след среща с колегата й от Хърватия Давор Иво Щир.Министър Захариева отчете, че с Хърватия имаме традиционни приятелски отношения и активен диалог в последните няколко години.„Министър Щир е първият министър, който ме посещава като министър на външните работи. Изключително съм щастлива и това посещение, има символичен характер, защото ние споделяме общи идеи, принципи и позиция в ЕС и НАТО“, каза тя. „Разбира се, както споделихме, отношенията са чудесни, което има изражение в икономическите отношения между двете държави.Тъй като ние считаме, че винаги може и повече – набелязахме някои мерки, които ще повишат стокообменът и икономическите контакти между двете държави“, допълни министър Захариева. По думите й от 2015 – 2016 г. стокообменът се повишава. „Туристите, които са посетили Хърватия са 2 пъти повече, не е така за съжаление с хърватските туристи, които са посетили България“, каза министър Захариева. Тя поясни, че са обсъдили и обстановката в региона и са установили, че политическите отношения са на високо ниво. „Като се надяваме да задълбочим контактите с организиране на все повече съвместни бизнес форуми“, поясни Захариева.Тя каза, че по отношение на оценките и предизвикателствата, пред които се изправя региона обща е позицията, че няма друга алтернатива за страните от Западните Балкани от тяхното бъдеще в ЕС в зависимост от индивидуалното бъдеще на всяка една от страните. „В момента най-актуалният въпрос е ситуацията в Република Македония. И България, и Хърватия очакваме избирането на новото правителство на Македония, за да го приветстваме“, каза тя и поясни, че това ще бъде важна стъпка към нормализиране на климата в Македония. Тя посочи, че двамата вярват, че новото правителство на Македония спешно ще започне да работи по всички необходими реформи, за да върне страната по правилния път.", "date": "2017.05.29", "title": " Екатерина Захариева: С Република Хърватия споделяме общи идеи, принципи и позиции в ЕС и НАТО"}
{"url": "https://trud.bg/%d0%b4%d0%b0%d0%b2%d0%be%d1%80-%d0%b8%d0%b2%d0%be-%d1%89%d0%b8%d1%80-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%82%d1%8a%d1%80%d1%81%d0%b8%d0%bc-%d1%80%d0%b0%d0%b7%d0%b2%d0%b8%d1%82/", "text": "Трябва да търсим нови механизми за развитие на двустранните икономически отношения между България и Хърватия. Това каза заместник министър-председателя и министър на външните работи и европейските въпроси на Република Хърватия Давор Иво Щир след среща с българския външен министър Екатерина Захариева.Давор Иво Щир отчете, че установяването на въздушни връзки между двете държави и между отделните им градове ще даде по-голяма възможност за туристически посещения. „Разбира се, в рамките на разговорите за икономическите ни взаимоотношения беше спомената и енергетиката, нашите планове в рамките и на европейските проекти“, коментира Щир.Той поясни, че са обсъдили плановете, които има Хърватия – да изгради до 2019 г. терминал за втечнен газ. „Разбира се, в рамките на разговорите беше обсъдена и възможността ние като държава да почерпим от опита на България в усвояването на европейските фондове“, поясни той. Според него това за тях е основен приоритет и трябва да бъде част и от двустранните ни отношения. „Основна тема в разговорите беше и стабилността в Югоизточна Европа, за която и двете страни работят. В този контекст беше и разговорът за Република Македония и евроатлантическите перспективи пред региона“, допълни Щир.Той посочи, че с голямо удоволствие ще бъде домакин на министър Захариева в икономическия форум в Дубровник в рамките на процеса на сътрудничество в Югоизточна Европа. По думите му този форум безспорно ще бъде още една възможност за демонстриране на евроатлантическите перспективи на всички страни от региона.", "date": "2017.05.29", "title": " Давор Иво Щир: Трябва да търсим развитие на икономическите отношения между България и Хърватия"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%89%d0%b5-%d0%bf%d0%be%d0%bb%d1%83%d1%87%d0%b8-16-%d0%bc%d0%bb%d0%bd-%d0%bb%d0%b2-%d0%be%d1%82-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0/", "text": "Пловдив ще получи 16 млн. лв. от държавата за изграждане на културни инфраструктурни обекти във връзка с подготовката си за Европейска столица на културата през 2019 г. Парите ще бъдат разпределени за тази и следващите 2 години, а общината ще финансира събитията от културния календар на „Пловдив 2019“.Според постановление на кабинета „Борисов-2“ от 1 април 2015 г. Пловдив трябва да получи от държавния бюджет 20 млн. лв., но 4 млн. лв. от тях вече са дадени на града под тепетата за строежа на зоопарка край гребния канал. Зоокътът също се счита за културна инфраструктура според апликационната форма, с която общината спечели домакинството на европейска столица през 2019 г.Всичко това стана ясно по време на работната среща в понеделник в града под тепетата. Тя се проведе в Малката базилика, а участие в нея взеха премиерът Бойко Борисов, министрите Боил Банов и Лиляна Павлова, депутати от ГЕРБ начело с председателя на парламентарната група Цветан Цветанов, Вежди Рашидов и Менда Стоянова, посланиците на Франция Ерик Льобедел, на Германия Детлеф Лингеман, на Австрия Роланд Хаузер, на Чехия Душан Щраух, дипломати и консули на още няколко държави от ЕС. Участие във форума взе и Нанси Шилър, президент на фондация „Америка за България“, финансирала изграждането на Малката базилика и дала 5 млн. евро за Голямата базилика.В началото на срещата пред премиера Бойко Борисов и останалите ВИП-гости беше показана презентация на Пловдив, неговите забележителности и проектите, които градът трябва да подготви за Европейска столица на културата. Министър-председателят изрази надежда, че огромният проект, който ще бъде осъществен, ще представи България пред света в още по-добра светлина, и че Пловдив ще бъде успешна столица на културата, която ще привлече много туристи от цяла Европа. „В Пловдив сме инвестирали доста пари в инфраструктура и археология. Той е един от най-хубавите ни градове с големи възможности и неслучайно беше избран за Европейска столица културата. Бъдете спокойни, пари сме осигурили, за да върви нормално организацията”, увери премиерът Борисов.Още тази сряда на заседанието на Министерски съвет ще бъде прието постановление за отпускане на 16 млн. лв. от републиканския бюджет на Община Пловдив като целева субсидия за инфраструктурни културни обекти, свързани с подготовката на града за Европейска столица на културата през 2019 г., обяви премиерът Бойко Борисов след края на работната среща в Малката базилика. „България ще бъде във фокуса на Европа през 2018 и 2019 г. Догодина сме председатели на Европейския съюз, а през 2019 г. във фокуса ще бъде Пловдив като Европейска културна столица“, допълни министър-председателят.", "date": "2017.05.29", "title": " Пловдив ще получи 16 млн. лв. от държавата за Европейска столица на културата-2019 (ВИДЕО И СНИМКИ)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b5%d1%82%d1%80%d0%be%d0%b2-%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b8/", "text": "Министър Николай Петров и министър Бисер Петков проведоха среща за решаване на казуса с ТЕЛК, съобщават от пресцентъра на МЗ.Днес, 29.05.2017 г., в МЗ беше проведена среща между министъра на здравеопазването проф. Николай Петров, зам.-министрите Мирослав Ненков, Лидия Нейчева и Светлана Йорданова, от една страна, и министъра на труда и социалната политика Бисер Петков и зам.-министъра на МТСП Султанка Петрова, от друга страна. На срещата беше обсъдена актуалната обстановка, касаеща дейността на ТЕЛК-овете в страната, както и създалата се ситуация с отменените текстове на Наредбата за медицинската експертиза. Присъстващите набелязаха план за действие в краткосрочен, средносрочен и дългосрочен аспект.В краткосрочен аспект: беше проведен разговор с ресорния вицепремиер Валери Симеонов с цел спешно свикване на Националния съвет за тристранно сътрудничество, като по този начин ще бъде намерено временно решение за работата на ТЕЛК-овете. По предварителна информация НСТС ще бъде свикан още идния вторник /06.06.2017г./.В средносрочен аспект двамата министри и екипите им обсъдиха пътна карта по отношение предстоящата реформа в системата, с оглед изпълнение на правителствената програма. Беше решено да бъде сформирана работна група, в която да участват представители на двете министерства и на Националния осигурителен институт. От работната група се очаква да излезе с доклад за структурни промени, които да бъдат предложени и обсъдени в Националния съвет по медицинска експертиза.В дългосрочен аспект, след широко обществено обсъждане с всички засегнати страни, ще се пристъпи към законодателна инициатива.", "date": "2017.05.29", "title": " Министър Николай Петров и министър Бисер Петков проведоха среща за решаване на казуса с ТЕЛК"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b4%d0%be-15-%d0%b4%d0%bd%d0%b8-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8%d0%bc/", "text": "„В 15-дневен срок се надявам да направим промени в Закона за движение по пътищата, които да ограничават катастрофите и жертвите“, обяви в Пловдив премиерът Бойко Борисов. „Поправките, които трябва да се направят, са по една дума или по едно изречение, което обаче след това шиканира целия процес или дава възможност да се нарушава закона по безобразен начин. И накрая: глоба от 20-30 лв. – неща, които не виждам как са допуснати навремето. Затова по-добре за година-две да се направи така, че цялото общество да поведе битка срещу нарушенията по пътищата, защото гинем всички. Няма човек без пострадали близки на пътя“, допълни министър-председателят.Бойко Борисов съобщи, че новата Наредба за наркотичните вещества, която ще смени старата от 70-те години на миналия век, вече е готова и е пратена за становище в прокуратурата. Промени в Закона за движение по пътищата ще засегнат и вземането на кръвни проби. „В сегашния закон пише, че кръвните проби трябва да се взимат от лекар. А които сме били в болници, знаем че те се взимат от сестри и това е основание в съда да падат актове. В закона е записано че електронните фишове трябва да се дават в присъствието на контролния орган. А Фондът с камерите по пътищата отдавна е заминал. Те трябва да се сертифицират и затова съм дал 10-дневен срок“, допълни министър-председателят.Според него трябва трябва да се премахнат и табелите, които предупреждават за камери за видеонаблюдение. „Като ги видят, шофьорите намаляват, а след това дават газ. Защо трябва да има табела? Нали целта е през целия маршрут да се спазват знаците“, попита риторично Бойко Борисов.", "date": "2017.05.29", "title": " Премиерът Борисов: До 15 дни ще направим поправки в Закона за движение по пътищата"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d1%80%d0%b8%d1%81%d0%ba%d1%83%d0%b2%d0%b0%d1%85-%d0%bd%d0%be/", "text": "Алпинистът Атанас Скатов призна, че е поел сериозен риск при изкачването на Лхотце. Няколко дни по-късно сливенският лекар успя да стъпи и на Еверест, а десет други катерачи загинаха по време на атаки към върха.„Принципно към осемхилядник се тръгва вечер, за да може с изгрева на слънцето да си на върха – разказа Скатов. – Тогава времето е най-спокойно. Но ние бяхме много изморени и останахме да пренощуваме в лагера.“В 8 часа сутринта алпинистът веган тръгнал към върха сам, тъй като спътникът му се отказал. „Беше изключително рисковано, но за мен беше важно да го направя – твърди Скатов, който признава, че това е била най-трудната му експедиция. – Имахме голям късмет, защото времето беше с нас и в крайна сметка успяхме. Най-важното е, че се върнах жив и здрав.“", "date": "2017.05.29", "title": " Алпинистът Атанас Скатов: Рискувах, но беше важно да успея"}
{"url": "https://trud.bg/21-%d0%b2%d0%b8-%d1%81%d0%bc%d0%b5-%d0%bf%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be-%d0%bd%d0%b0-%d0%b2%d0%b8%d0%bd%d0%be-%d0%b2-%d1%81%d0%b2%d0%b5%d1%82%d0%b0/", "text": "България е на 21-во място в света по производство на вино и на 23-то по площ на лозята. Данните бяха представени по време на 40-ия Световен конгрес по лозарство и винарство, който се провежда в София.„Лозаро-винарският сектор е водещ за земеделието в България и заслужава да заеме своето място в изграждането на икономическата политика на държавата“, заяви министърът на земеделието Румен Порожанов, който откри форума.По думите му провеждането на конгреса за първи път у нас потвърждава яркото място на страната ни във винопроизводството.„Консумацията на вино в световен мащаб се увеличава в последните 10 години“, посочи Жан-Мари Оран, Генерален директор на Международната организация по лозата и виното (OIV). По думите му потреблението на напитката в глобален мащаб е 241 млн. хектолитра, като делът на България е 1 млн. хектолитра годишно.„Площта на засадените лозя у нас е 67 хиляди хектара, като малко над 16 хиляди са нови насаждения. В страната са регистрирани 263 изби, които произвеждат 160 хил. тона винено грозде годишно или 1,3 млн. хектолитра“, оповести Радослав Радев председател на Националната лозаро-винарска камара (НЛВК).„Потреблението на вино у нас расте, за сметка на ракията“, коментира той. По думите му производството на домашно вино в страната възлиза на 150 хил. тона годишно. Относно предпочитанията на българите той коментира, че пием почти равни количества червено и бяло вино, а розето заема 5% дял от всички продажби на напитката в страната. „Бутилка българско вино може да купите за 3,50 евро, а вносна – за около 7 евро“, заяви председателят на камарата.За миналата година България е изнесла 600 хиляди хектолитра вино, като основните ни пазари са Полша, Русия, Великобритания и Китай. В същото време вносът е едва 50 хил. хектолитра.„55 района за производство на вина в страната са със защитено географско указание“, коментира Радев. Той представи кои са характерните местни сортове за страната ни като за Дунавския регион са Димят, Мискет и Гъмза, а за Тракийската низина – Мускат, Мавруд, Рубин, Памид и Мелник.Световният конгрес по лозарство и винарство продължава до втори юни и в него участват над 1000 делегати от цял свят.", "date": "2017.05.29", "title": " 21-ви сме по производство на вино в света\t\t\t"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b8/", "text": "В сградата на Малката базилика в Пловдив се състоя работна среща за подготовката на града за Европейска столица на културата – 2019 г.В нея участваха премиерът Бойко Борисов и министри от правителството, посланици от ЕС, представители на Народното събрание, на община Пловдив, на европейски културни институти у нас, както и на фондациите „Пловдив 2019” и „Америка за България”. ", "date": "2017.05.29", "title": " Работната среща на Борисов, министри и дипломати в Пловдив в снимки"}
{"url": "https://trud.bg/%d1%81%d0%b8%d0%bb%d0%bd%d0%b0-%d0%b1%d1%83%d1%80%d1%8f-%d0%b2-%d0%bc%d0%be%d1%81%d0%ba%d0%b2%d0%b0-%d0%be%d1%82%d0%bd%d0%b5-%d0%b6%d0%b8%d0%b2%d0%be%d1%82%d0%b0-%d0%bd%d0%b0-11-%d0%b4%d1%83%d1%88/", "text": "Общо единадесет души са загинали вследствие на лошите метеорологични условия в Москва, предава Кметът на руската столица Сергей Собянин съобщи, че след силната буря над 40 души са потърсили медицинска помощ.„Има загинали, а над 40 души са потърсили медицинска помощ. Моите съболезнования за родните и близките за загиналите“, написа Собянин в „Туитър“.", "date": "2017.05.29", "title": " Силна буря в Москва отне живота на 11 души"}
{"url": "https://trud.bg/%d0%bf%d1%80%d0%be%d1%86%d0%b5%d0%b4%d1%83%d1%80%d0%b0%d1%82%d0%b0-%d0%b7%d0%b0-%d0%ba%d0%be%d0%bd%d1%86%d0%b5%d1%81%d0%b8%d1%8f%d1%82%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d1%81/", "text": "До края на лятото ще сме готови да възобновим процедурата за концесията на Летище София. Не искам повече политически да се спекулира с един нормален икономически инструмент, който гарантира инвестиции и устойчиво развитие на транспортната инфраструктура. Това каза пред БТВминистърът на транспорта Ивайло Московски.Той допълни, че по темата за концесията е излязла доста манипулативна информация.В концесията никой на никого нищо не подарява и не дарява. Собствеността не се променя, тя си остава държавна за целия период, каза министърът.Включително направените инвестиции остават държавна собственост и след периода на концесията остават за държавата.Вярвам на екипа, който година и половина готви тази концесия, допълни министърът.Упрекът идваше основно от колегите отляво, желанието да бъде прекратена концесията. В предишните техни мандати има 14 концесии на транспортна инфраструктура, коментира Ивайло Московски, като добави, че счита това за правилен икономически инструмент, с който се гарантират инвестиции в транспорта.Той обясни, че сравнението с летището в Белград е абсолютно некоректно.„25-те кандидата на Белград се отчитат на първото ниво, където ние сме имали 40 кандидата – това е първоначалното закупуване на документи. Процедурата за Летище София е специфична, защото предвижда голямо авансово плащане –  такова изискване за летище Белград няма. Първоначалната вноска за летището е обвързана с размера на нотифицираната държавна помощ която ще дойде от Брюксел – тази помощ ще бъде около 230 млн. и преследваме тази концепция. Другият вариант е да ги искаме от бюджета тези пари“, каза Московски.Поискали сме оферти от Световна банка и от Европейска инвестиционна банка. Този подход е сравнително скъп, това са услуги на институции, които не са евтини, обясни министърът.„За тях ще платим около 2 млн., за да гарантираме, че, актуализирайки анализите, изготвяйки концепцията за самата процедура, ще бъде максимално гарантирана прозрачността“Министър Московски съобщи още, че се готви изцяло нов Закон за движение по пътищата. По думите му Законът за движение по пътищата е най-често променяния закон. Московски смята, че трябва да се раздели на три отделни закона:Един, който да гарантира безопасността и правилата като цяло, инфраструктурата, знаци и маркировките за движение по пътищата.Втори закон, който да акцентира върху обучение и квалификация на хората, които управляват превозни средства и трети, който да се фокусира върху техническите характеристики, категоризацията и качеството на превозните средства.Проблемите по границите бяха идентифицирани още миналата година и те регулярно се случваха и на останалите ГКПП – Русе, Видин, „Капитан Адреево“, „Кулата“, каза още министърът.Проблемите са няколко – от една страна там, където сме първа страна, на „Капитан Андреево“, се прави анализ на риска и често се стига до 100-процентов контрол, което води и до създаване на колони.Той допълни, че другите проблеми са организационни и се надява в следващите месеци митниците и гранична полиция да ги решат.Става дума за недостиг на служители и липса на определен вид устройства и съоръжения, които помагат за тези проверки.Конкретно за „Кулата“ през трета колона ще се пускат празните превозни средства, които много по-бързо ще преминават на кантарите, трети допълнителен кантар също ще се сложи, каза министърът.„И на гръцка страна пропускливостта не е толкова голяма и там също става задръстване. Буферната зона между двете граници ще бъде използвана като тип паркомясто за допълнителни проверки и да има отделен поток за леките автомобили и микробуси“, допълни министърът.Анализът на риска ще покаже може ли да се мине към някакъв вид селективно пропускане на границите, каза Московски и изрази надежда в първите седмици да се реши проблемът с недостига на хора чрез командироване на служители от другите пунктове.", "date": "2017.05.29", "title": " Процедурата за концесията на летище София започва отново до края на лятото"}
{"url": "https://trud.bg/%d0%b7%d1%83%d0%bc%d0%b0-%d0%bf%d0%be%d0%b8%d1%81%d0%ba%d0%b0-%d0%bf%d0%be%d0%bc%d0%be%d1%89-%d0%be%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0/", "text": "Почетният президент на „Локомотив“ (Пд) Христо Бонев-Зума и административният директор на „черно-белите“ Атанас Узунов поискаха помощ от премиера Бойко Борисов във връзка с тежката финансова ситуация в клуба от парк „Лаута“. Те разговаряха насаме с министър-председателя след края на работната му среща в Малката базилика в Пловдив, на която беше обсъждано финансирането на подготовката на града под тепетата за Европейска столица на културата през 2019 г.Футболисти, треньори и служители на „Локомотив“ (Пд) не са получавали заплати от януари месец насам, а собственикът Христо Крушарски постоянно е в по бизнес дела в Аржентина и Бразилия и отборът е пред разпадане, тъй като до края на сезона на „черно-белите“ предстои само едно гостуване в Разград на шампиона „Лудогорец“.Христо Бонев и Атанас Узунов чакаха още в ранен след обяд Бойко Борисов на разкопките на Голямата базилика, но премиерът дойде директно за работната среща в Малката базилика и то с малко закъснение и влезе директно вътре, без да се спре никъде по пътя си. Засега не е ясен резултатът от срещата на 6 очи между Борисов, Бонев и Узунов, но се очаква да има развитие на ситуацията в „Локо“ (Пд) в близките дни.", "date": "2017.05.29", "title": " Зума поиска помощ от Бойко Борисов за „Локо“ (Пд)"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%be%d1%82%d1%81%d1%82%d1%80%d0%b0%d0%bd%d1%8f%d0%b2%d0%b0%d0%bd%d0%b5-%d0%bd-2/", "text": "Пловдивската окръжна прокуратура внесе в Окръжен съд – Пловдив искане по реда на чл. 69 ал.1 от НПК за отстраняване от длъжност на кмета на община Асеновград Емил Караиванов и на главния архитект Константин Атанасов. Емил Караиванов е привлечен като обвиняем за длъжностно присвояване в особено големи размери, представляващо особено тежък случай – чл. 203 ал.1 вр. чл. 202 ал. 1 т. 1 вр. чл. 201 вр. чл. 26 ал.1 вр. чл. 20 ал. 2 вр. ал.1 вр. чл. 93 т.1 б. „А“ от Наказателния кодекс. Срещу градоначалника него има повдигнато и второ обвинение за допускане осъществяване на противозаконна дейност в защитена територия за опазване на културно наследство – охранителна зона на групов паметник на културата „Метошка махала“ – престъпление по чл. 277а, ал.4 от НК.Срещу главния архитект на Община Асеновград Константин Атанасов пък са повдигнати 3 обвинения за извършени престъпления. Първото от тях е за това, че през ноември 2016 г. в качеството си на длъжностно лице – главен архитект, е поискал подкуп от 8000 лв. и да приема същия, за да извърши действие по служба – да съгласува инвестиционен проект. Деянието е извършено от лице, заемащо отговорно служебно положение и чрез изнудване посредством злоупотреба със служебно положение – престъпление по чл. 302 т.1 и 2 вр. чл. 301 ал. 1 от НК.Второто обвинение е за това, че през октомври 2013 г. в качеството си на длъжностно лице – главен архитект на община Асеновград, е поискал дар, който не му се следва, за да упражни влияние при вземане на решение от длъжностно лице. Второто обвинение е за това, че през март 2017 г. е допуснал осъществяване на противозаконна дейност – строителство, без изискуемото от Закона за културното наследство съгласуване на проектната документация за строителство в поземлен имот, попадащ в защитена територия за опазване на културно наследство – охранителна зона на групов паметник на културата „Метошка махала“ – престъпление по чл. 277а, ал.4 от НК.Делото за отстраняването на кмета на Асеновград д-р Емил Караиванов и главния архитект Константин Атанасов ще се гледа на 31 май (сряда) от 13.30 часа в Окръжен съд – Пловдив.", "date": "2017.05.29", "title": " Прокуратурата поиска отстраняване на кмета и главния архитект на Асеновград"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%bd%d0%b0-%d1%82%d0%b0%d0%ba%d1%81%d0%b8%d0%b4%d0%b6%d0%b8%d1%8f/", "text": "Полицията в Плевен разкри кърваво нападение над таксиметров шофьор година и четири месеца след извършването му. На 27 януари 2016 г. посред бял ден 49-годишен шофьор от фирма „Рио такси“ е бил наръган с нож във врата на паркинга пред магазин „Кауфланд“ на улица „Гренадирска“. Непознат рус мъж се опитал да го свали от автомобила „Дачия Логан“ и да задигне жълтата кола. Не успял и избягал.Окървавеният шофьор бил откаран в местната болница, където се оказало, че раната му не е тежка и животът му е извън опасност.Вчера криминалисти са арестували 31-годишен жител на плевенското село Опанец. Повдигнато му е обвинение за въоръжен грабеж и нанасяне на телесна повреда на таксиметровия шофьор и прокуратурата му е наложила 72-часов арест.", "date": "2017.05.29", "title": " Разкриха нападател на таксиджия"}
{"url": "https://trud.bg/%d0%b1%d1%81%d0%bf-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d1%81%d0%ba%d0%be%d1%87%d0%b8-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82/", "text": "Общинското ръководство на БСП-Асеновград и групата общински съветници от столетницата и от ПП АБВ скочиха на прокуратурата във връзка с нейни действия от  който кара втори управленски мандат. От левицата излязоха днес с официална позиция, в която се казва следното:„Асеновград е една от големите общини в страната, която има заслужено добър имидж на управление. В момента тя е в десетката на българските общини с най-добър финансов статус, а периодично е в челните позиции след независим мониторинг за прозрачност на дейността си и достъпност за гражданите. В момента на територията на Асеновград се реализират редица сериозни проекти, сред тях е и най-големият проект в страната с европейско финансиране по линия на приоритет „Води“. Имиджът на града и общината са признати като достойни конкуренти в страната.Кметът д-р Емил Караиванов има втори управленски мандат, за който получи внушителна подкрепа дадена от огромна част от избирателите на общината. Д-р Емил Караиванов е доказал, че в успешното управление на една община е неоспорим приоритет законността навсякъде: в открити процедури по обществени поръчки, бюджетни дейности и усвояване на европейски средства. Няма извънредна ситуация в обстоятелството, че от средата на месец май община Асеновград и нейни служители, както и фирми, работещи по договори с общината, са обект на интерес по повод досъдебно производство.Това се случва непрекъснато в много общини, след като всички вярваме, че целта е защита на законността в една община. Д-р Емил Караиванов огласи публично, че от самото начало е показал пълна готовност за съдействие за всичко необходимо като документация, сведения и други нужни данни. С огромно недоумение приемаме начина, по който представители на органите на разследването огласиха недопустимо данни и употребиха квалификации по повод полицейска мярка „задържане“ спрямо кмета д-р Емил Караиванов.Няма нито законово, нито морално оправдание за огласяване на неприкосновени лични данни за здравния статус на едно лице, каквото си позволи да направи разследването. Последва неоправдана и рязко неетична реакция на медиите, които се възползваха от това и дадоха воля на въображение и ровене в личната територия на един човек.С още по-сериозно недоволство реагираме на начина, по който органи на разследването си позволиха в начален етап на повдигане на обвинение към д-р Емил Караиванов, да правят квалификации, обобщения и оценки за работата му като кмет. Всичко това беше направено по презумпцията, че трябва да се вярва, без да има как да се провери достоверността на внушенията на този етап.Като активни граждани и асеновградчани сме твърдо на позицията, че прокуратурата като държавен обвинител е само една от страните в правораздаването и е точно равнопоставена на правото на адвокатска защита на всяко обвиняемо лице. Над тях като върховенство и процедура е българският съд, който единствен може да отсъжда тежестта на обвиненията и защита.“", "date": "2017.05.29", "title": " БСП-Асеновград скочи на прокуратурата и защити кмета д-р Емил Караиванов"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%b3%d0%be%d1%82%d0%be%d0%b2-%d0%b4%d0%b0-%d1%81%d0%b4%d0%b0%d0%b4%d0%b5-%d0%bf%d0%be%d1%8f%d1%81%d0%b0/", "text": "Носителят на 3 от петте световни титли в тежката категория на профи бокса Антъни Джошуа е готов да оваканти пояса на Международната боксова федерация (IBF). Британецът трябва да защитава трофея срещу задължителния претендент Кубрат Пулев, но предпочита да даде реванш на Владимир Кличко. Мениджърът на шампиона – Еди Хърн, твърди, че украинецът също иска втори мач. Самият  Кличко обаче все още не го е обявил. Украинецът трябваше да разкрие плановете си в интервю през уикенда, но така и не потвърди дали ще се възползва от клаузата за реванш, или ще сложи край на кариерата си. „Подочух, че в неговия лагер били на същото мнение като нас – заяви Хърн. – Но все още чакаме решението на IBF дали ще направи изключение за нас. WBA (Световната боксова асоциация) вече го направи. Помолихме хората на Пулев да се съгласят, но те отказаха. Ако мачът с Кличко не стане, ще се бием с Пулев – твърди агентът. – Той няма да избяга.“ Но според специализираните медии Джошуа ще се откаже от титлата на федерацията заради нов бой с Кличко. Интересът към евентуален реванш е толкова голям, че телевизионните гигантски НВО и „Шоутайм“ са готови да предложат съвместна сделка за излъчването.", "date": "2017.05.29", "title": " Джошуа готов да сдаде пояса"}
{"url": "https://trud.bg/%d1%87%d0%b8%d0%bd%d0%be%d0%b2%d0%bd%d0%b8%d0%ba-%d0%bf%d0%be%d0%bc%d0%b0%d0%b3%d0%b0%d0%bb-%d0%bd%d0%b0-%d0%b1%d0%b0%d1%89%d0%b8%d0%bd%d0%b0-%d1%84%d0%b8%d1%80%d0%bc%d0%b0/", "text": "Специализираното звено “Антикорупция” към Софийската градска прокуратура внесе обвинителен акт срещу Стелиян Митев – бивш шеф на фонд “Земеделие” в Добрич и настоящ ръководител на дирекция в Министерството на земеделието и храните. 36-годишният чиновник ще отговаря за това, че не е изпълнил служебните си задължения с цел да набави облага на две търговски дружества, едното от които е на баща му Димитър Митев.От 2009 до 2013 г. Митев-син ръководел областната дирекция по земеделие в Добрич, а бащата с фирмата си “Митев”ЕООД през 2011 г. станал подизпълнител на концесия на плажа “Кранево-север”. Към този период на 15 дка от държавния поземлен фонд имало построени няколко заведения и двуетажен хотел, за които имало издадена заповед за премахване още през 2006 г. Бащата построил още 10 незаконни бунгала, а изпращаните проверки от сина били фиктивни.", "date": "2017.05.29", "title": " Чиновник помагал на бащина фирма\t\t\t"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%b4%d0%b2%d0%be%d0%b9%d0%bd%d0%b8-%d1%81%d1%82%d0%b0%d0%bd%d0%b4%d0%b0%d1%80%d1%82%d0%b8-%d0%b5%d1%82%d0%be-%d0%ba%d0%be%d0%b8-%d1%85%d1%80%d0%b0%d0%bd%d0%b8/", "text": "БАБХ взе първите проби от храни за двойни стандарти и от българския пазар. Целта е  да се направи качествен и сравнителен анализ между предлаганите храни в България и тези от Западна Европа. Инспекциите са продължение на сравнителния анализ за качеството на храни произведени от един и същ производител и предлагани, както на нашия, така и на пазара в различни държави членки на Европейския съюз.След като завърши окончателното вземане на проби от търговската мрежа на България, в БАБХ ще се проведе разширено заседание на работната група за двойствените стандарти, с участието на експерти БАБХ, M3 и външни експерти, която ще уточни вида на изследванията за всеки един продукт и лабораториите, в които ще бъдат извършвани сравнителните анализи.Припомняме, че в периода 23-27 май 2017 година, експерти от БАБХ закупиха проби от три големи търговски вериги представени на пазара на цяла Европа. От Германия и Австрия са взети общо 31 броя проби. Подборът на храните е определен по популярност и търсене сред потребителите на дадена храна, като важен елемент при подбора е и това, дали е предпочитана от деца и подрастващи. Обект на изследването са и храни широко рекламирани и разпространявани в по-голяма част от пазара на ЕС.Съгласно проучването и анализа, направени от работната група в БАБХ, бяха определени и взети следните групи и брой храни, които да бъдат подложени на изпитване: месни продукти – 6, млечни продукти – 8, шоколадови изделия – 7, безалкохолни напитки и плодови сокове – 7, храни за бебета и малки деца – 2, маргарин – 1.", "date": "2017.05.29", "title": " Има ли двойни стандарти – ето кои храни проверяват от българския пазар"}
{"url": "https://trud.bg/%d0%bd%d0%b5%d0%b4%d0%b0%d0%bb%d0%bd%d0%be%d0%b2%d0%b8%d0%b4%d0%bd%d0%b8%d1%82%d0%b5-%d0%bf%d0%be%d0%bb%d0%b8%d1%82%d0%b8%d0%ba%d0%b8-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd/", "text": "Действията на американския президент Доналд Тръмп „отслабват“ Запада, заяви в понеделник министърът на външните работи на Германия Зигмар Габриел, предава AFP.„Всеки, който ускорява климатичните промени като отслабва защитата на околната среда, който продава повече оръжия в конфликтните зони и който не иска политически да разреши религиозните конфликти, застрашава мира в Европа“, подчерта Габриел.„Недалновидните политики на американското правителство засягат интересите на Европейския съюз“, допълни германският министър.", "date": "2017.05.29", "title": " Недалновидните политики на американското правителство засягат интересите на ЕС, заяви германският външен министър"}
{"url": "https://trud.bg/%d0%b3%d0%be%d0%bb%d1%84-%d0%bf%d0%be%d0%bc%d0%b5%d1%82%d0%b5-%d0%b1%d0%b0%d0%b1%d0%b0-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%bf%d1%8a%d1%82%d0%b5%d0%ba%d0%b0/", "text": "Жена на 84 г. беше блъсната, докато пресича пешеходна пътека в Шумен в понеделник към 17,30 ч. от шофьор на „Фолксваген Голф“. Инцидентът станал на ул.“Марица“. При удара жената разбила предното стъкло на автомобила.Възрастната Ж.Д. бе откарана от линейка в болницата с опасност за живота и с фрактури на раменете и на таза.От полицията съобщиха, че 84-годишната Ж.Д. е била настанена в кома в интензивно отделение на шуменската болиница и през нощта е починала.Шофьорът на колата И.В./43г./ не е употребил алкохол, показал тест с дрегер.На 7 май отново на пешеходна пътека в центъра на Шумен беше ударена възрастна пешеходка, която почина.", "date": "2017.05.29", "title": " Голф помете баба на пешеходна пътека"}
{"url": "https://trud.bg/%d0%b0-%d0%bd%d1%8f%d0%ba%d0%be%d0%b3%d0%b0-%d0%b3%d0%be%d0%bd%d0%b7%d0%be-%d1%80%d0%b8%d1%81%d1%83%d0%b2%d0%b0%d1%88%d0%b5-%d0%bd%d1%83%d0%bb%d0%b8/", "text": " Помните ли Сьорд Арш? Преди години “синята“ легенда Георги Иванов-Гонзо, тогавашният треньор на „Левски“, рисуваше огромна нула на нападателя в опит да му обясни какво мисли за него. Холандецът се задържа за кратко на „Герена“ като всичко хубаво в клуба през последните години.Интересно би било да се види сега какво би нарисувал Иванов след един мач на Бабатунде Адениджи със „синята“ фланелка. Нигериецът е идеалното олицетворение на това какво представлява „Левски“ като клуб в сегашния му вид. Излишно е да се прилагат каквито и да било епитети, картинката е красноречива. Тъжно е да гледаш такъв футболист в любимия си отбор, без значение дали тимът е 26-кратен шампион на България или новак в елита. Още по-тъжно е въпросният тип да играе пълни 90 минути във вечното дерби с ЦСКА и да взима мястото на българите. По-лошо дори – да бъде несменяем титуляр! Ясно е, че не Адениджи е виновен за цялостното състояние на „Левски“. Той е само част от пъзела, чиито парчета нямат наместване вече… 8 години. И като онзи тъп виц, в който една мутра се хвали, че сглобил пъзел за 11 месеца, въпреки че на него пишело от 3 до 6 години. А както е тръгнало, на „Герена“ още дълго просто ще си блъскат главата с парчетата, защото са част от един тъп виц.А помни ли някой Илиян Мицански? Нападател, предпочел да носи фланелката на „Левски“ пред тази на ЦСКА. Българин със сравнително добра кариера зад граница. Е, той бе изгонен през зимата, без дори да получи шанс за изява, каквато се даде на нигериеца. Затова и сега гледаме само Бабатунде. Просто няма друг. Няма алтернатива! И това показва какво представляват „сините“. Никаква мисъл за утрешния ден.А помните ли Симон Сандберг? Защитник, прибиращ по 10 000 евро всеки месец? Пари, за които българите в тима само мечтаят. Ако не сте разбрали, шведът още се подвизава на „Герена“ и си взима въпросните пари, нищо че постоянно е контузен. А помните ли… всъщност какво има да се помни, когато днес се събличат тези като Веселин Минев и Мехди Бурабия, а неможещите продължават да стоят встрани от боя – и на терена, и по високите етажи. И в тази връзка „Бъди герой – настрана стой!“ днес е идеалният слоган за „Левски“.", "date": "2017.05.29", "title": " А някога Гонзо рисуваше нули"}
{"url": "https://trud.bg/%d0%b4%d0%b0%d0%b2%d0%b0%d1%82-80-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d1%80%d0%be%d0%bc%d1%81%d0%ba%d0%be-%d0%b2%d0%ba%d0%bb%d1%8e%d1%87%d0%b2%d0%b0%d0%bd%d0%b5/", "text": "33 млн. от тях ще отидат за изграждане на социални домове и услуги От средства ще се възползват 11 600 ромиОколо 80 млн. лв. по европейската програма “Развитие на човешките ресурси” ще получат общините за обезпечаване на поредното “ромско включване”. Това става ясно от писмен отговор на ресорния министър Бисер Петков относно разпределението на средствата по програмата за 2014-2020 г.Очакванията са след края на програмата поне 10 400 роми да са започнали търсене на работа или имат вече такава, да са ангажирани с обучение/образование или да са включени в социални и здравни услуги. Парите се отпускат по два компонента, като по първия са отпуснати 50 млн. лв. по ОП “Развитие на човешките ресурси” и 5 млн. лв. по ОП “Наука и образование”.Те ще отидат за общините от селските райони, както и за урбанизираните общини, които нямат предвидено строителство на социални жилища. В тях ще бъдат реализирани т.нар. “меки мерки”, разпределени в 4 направления: достъп до заетост, образование, социални и здравни услуги, развитие на местните общности и преодоляване негативните стереотипи.Общо 33 млн. лв. по двете оперативни програми ще отидат за 39 общини, в които ще се изграждат и реконструират социални жилища за ромите. На тези места също ще се реализират и четирите “меки мерки”. Според изнесените данни до март по първия компонент са одобрени проектите на 52 общини на стойност 26 млн. лв., заради което останалите, отговарящи на изискванията, отново ще бъдат поканени да кандидатстват.За малцинства, възрастни и деца 658 млн. лева за борба с бедността658 млн. лв. са предвидени по европейската Оперативна програма за развитие на човешките ресурси до края на 2022 г. за “социално включване на уязвими групи и борбата с бедността”, става ясно от отговора на социалния министър. От тези средства освен ромски групи ще могат да се възползват деца и възрастни хора в нужда.Политиката за осигуряване на подкрепа на децата и семействата ще бъде фокусирана върху въвеждането на нов подход в грижите за децата, насочен към превенция, ранна интервенция, подкрепа на семействата. Част от парите са за целева подкрепа на реформите за премахване на институционалния модел на грижа за деца и настаняването им в семейна или близка до семейната среда.В дългосрочната стратегия на ОП “Развитие на човешките ресурси” се предвижда и целева подкрепа за замяната на институционалния модел на грижа за възрастните и хората с увреждания с услуги в общността, както и подобряване на достъпа до тях.Оперативната програма включва също подобряване на достъпа до здравеопазване и повишаване на здравната култура на уязвимите групи и общности чрез интегриране на достъпа до здравни услуги с услугите в други сфери (социална, пазар на труда), както и чрез здравно-информационни кампании.Средствата за интегриране на маргинализираните групи ще бъдат разпределени между ромите и лицата в неравностойно положение от други етнически групи, бездомни или живеещи в лоши жилищни условия, в това число хора с произход от други държави, пребиваващи в страната.", "date": "2017.05.29", "title": " Дават 80 млн. лева  за „ромско включване“"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b5%d0%b7%d0%b0%d0%b1%d0%b0%d0%b2%d0%bd%d0%be-%d0%b0%d0%ba%d0%be-%d0%b2-%d1%81%d0%b8/", "text": "В понеделник френският президент Еманюел Макрон заяви, че използването на химически оръжия в Сирия е „червената линия“, чието прекрачване ще предизвика „незабавен отговор“ от страна на Франция, предава AFP.„Съществува много ясна червена линия от наша страна: използването на химическо оръжие“, подчерта Макрон на съвместната пресконференция във Версай с неговия руски колега Владимир Путин.Същевременно френският лидер допълни, че иска да „засили партньорството на Франция с Русия“.", "date": "2017.05.29", "title": " Франция ще отговори незабавно, ако в Сирия бъде използвано химическо оръжие, заяви Еманюел Макрон"}
{"url": "https://trud.bg/%d1%81%d0%b0%d1%88%d0%be-%d0%b4%d0%b8%d0%ba%d0%be%d0%b2-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d1%82%d0%b2-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8%d0%ba/", "text": "Сашо Диков бе награден с Голямата награда на Наградите за телевизионна журналистика „Св. Влас“ 2017, които се проведоха през уикенда в морския курорт. Те се определят за седма поредна година, а номинираните се избират от жури, председателствено от проф. Ивайло Знеполски. Победителите получиха наградите си от председателя на Сдружението – Иван Гарелов.За първи път бе връчена и Специална награда, съвместно с Националния дарителски фонд „13 века България“. Получи я историческото дискусионно предаване на обществената телевизия – „История. “. За разследващата им журналистика журито награди Валя Ахчиева, продуцентът на Репортерите – Гена Трайкова, Петър Нанев и Мария Цънцарова. Награда получиха още Милена Милотинова и Доника Ризова от „България он еър“, Ясен Дараков, Десислава Минчева и Даниел Петканов. За дългогодишното преследване на своята мисия бе отличено и предаването „Бразди“.", "date": "2017.05.29", "title": " Сашо Диков с награда за ТВ журналистика"}
{"url": "https://trud.bg/%d0%ba%d0%bc%d0%b5%d1%82-%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d0%b8/", "text": "Възможностите за инвестиции на Молдова в Пловдив и в Тракия икономическа зона (ТИЗ) обсъдиха днес по време на срещата си в заседателната зала на общината кметът на града под тепетата Иван Тотев, посланикът на Република Молдова у нас Щефан Горда и почетният консул Веселин Чипев. Основната тема, засегната по време на разговорите, бяха икономическите връзки на Пловдив в международен план и разрастването на световните фирми на българския пазар в региона. Акцент беше и развитието на ТИЗ през последните 20 години и възможностите, които тя предлага за инвестиции.Негово превъзходителство посланик Горда бе приятно изненадан от факта, че в Пловдив има 40 000 студенти, 9 университета и че Община Пловдив провежда политика на дуално обучение, като за целта през есента на 2016 година беше създаден образователен борд. С това на практика Пловдив стартира изграждането на успешни взаимоотношения между бизнеса и учениците в 38-те професионални гимназии в региона. Плановете са младежите да успеят не само да реализират своята ученическа практика в някоя компания, но и да намерят своите бъдещи работни места.„Ежедневно градът се увеличава с хора от близките населени места, които намират препитание в Пловдив. Ето защо е важно да изграждаме пътища, магистрали, така че да се осигури и необходимата логистика на бизнеса“, поясни кметът Иван Тотев. Той допълни, че всяка година Община Пловдив прави анализ на икономическото развитие, за да е от полза на бъдещите инвеститори и да отговаря и на техните нужди и напредък, оказвайки им съдействие. „Големите инвеститори привличат други големи инвеститори. Но процесът е бавен и изисква време“, допълни за финал кметът Тотев.", "date": "2017.05.29", "title": " Кмет и посланик обсъждат възможностите за инвестиции на Молдова в Пловдив и ТИЗ"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bb%d0%b5%d0%bd-%d0%bf%d0%b0%d1%80%d0%b0%d0%b4-%d1%81-%d0%bb%d1%8e%d0%b1%d0%b8%d0%bc%d0%b8-%d1%84%d0%b8%d0%bb%d0%bc%d0%be%d0%b2%d0%b8-%d0%b3%d0%b5%d1%80%d0%be/", "text": "По случай Международния ден на детето търговско-развлекателният център „Мол Марково Тепe“ в Пловдив ще изпълни празничния 1 юни с целодневни забавни събития, страхотни подаръци и много смях. Любими герои от киноекрана ще дефилират пред малчуганите и ще оживеят на територията на мола чрез музика, песни и танци. Всички посетители ще имат възможност да вземат участие в Музикалния парад от 13 до 19 часа, в рамките на който на всеки час един от най-добрите български тромпетисти – Христо Коритаров, ще изненадва публиката с изпълнения в акомпанимент на различен инструмент.От 12 часа симпатичните Смърф и Смърфиета ще раздават безплатни билети за Седмицата на детското кино“ на пазарувалите в мола – при покупка на стойност над 20 лева клиентите ще получават един билет за ексклузивна анимационна кинопрожекция от 2 до 8 юни. Билетите ще се дават срещу една касова бележка с дата 1 юни.В рамките на празничния ден малките и вече пораснали деца ще могат да се насладят в кино „Арена“ на селекция от любими анимационни филми на специална цена от 5 лв. на филм или в комбо меню за 9.99 лв. с включени пуканки и напитка.В замъка на Capella Play децата ще правят сладки от захарно тесто, ще разбият пинята с бонбони и ще оцветяват сладки картонени къщички заедно с принцеса Сладкодъвка, която ще танцува и ще пее заедно с малчуганите в детския център.Сладкарница Колекция ще организира томбола „Сладко детство“ за всички свои малки посетители и ще раздава много сладки подаръци. От КомсеД ще зарадват малките палавници и техните родители с ексклузивни ценови предложения, а „Original Marines“ ще раздават подаръци на всички малки принцове и принцеси с всяка покупка от обекта.", "date": "2017.05.29", "title": " Музикален парад с любими филмови герои и безплатни билети за кино на 1 юни в Пловдив"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b4%d0%be%d0%bc%d0%be%d0%b2%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-1000-%d0%bb%d0%b2-%d1%80%d0%b0%d0%b7%d1%81%d0%bb%d0%b5%d0%b4/", "text": "Сигнал за домова кражба, извършена в неделя, разследват криминалисти на Четвърто РУ на МВР в Пловдив. Вчера 43-годишен мъж се оплакал, че през незаключена входна врата от жилището му били откраднати над 1000 лева, документи, раница и връзка с ключове.По случая е образувано досъдебно производство и са предприети действия по издирване на извършителя.", "date": "2017.05.29", "title": " Сигнал за домова кражба на 1000 лв. разследват в Пловдив"}
{"url": "https://trud.bg/17-%d0%b3-%d0%b3%d0%bb%d0%b5%d0%b4%d0%b0%d1%82-%d0%b4%d0%b5%d0%bb%d0%be-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d0%bb%d0%b0%d0%b4%d0%b0/", "text": "На 14 от 16 заседания не е бил даван ход Граждани се жалват от процеси извън разумните срокСедемнадесет години, три месеца и 28 дни е продължило дело за кражба на автомобил “Лада” от паркинга на Военномедицинската академия в София. Това е един от най-фрапиращите случаи, открити при проверка на Инспектората на Висшия съдебен съвет (ИВСС) по жалби на граждани за бавно правосъдие. При проверка в периода 1 януари – 31 март инспекторите са констатирали общо 33 основателни заявления за процеси, проточили се извън каквито и да било разумни срокове.Семейната “Лада” изчезнала в Деня на лъжата – 1 април, в далечната 1999 г. Незнайно защо било образувано дело за кражба в особено големи размери, представляваща особено тежък случай. Четири пъти прокуратурата връщала досъдебното производство за допълнително разследване. Три пъти после делото било връщано на прокуратурата от съда. На първа инстанция – Софийския районен съд (СРС) – за многострадалната “Лада” били образувани три дела – едно през 2002 г. и други две през 2009 г. Всички те били прекратявани заради съществени пропуски в обвинителния акт. Третото от делата се гледало 4 години и 7 месеца. По него били проведени 16 заседания, на 14 от които не бил даван ход поради нередовно призоваване на подсъдимите или някои от свидетелите. После съставът на СРС решил да прекрати производството поради пропуски в обвинителния акт, които съдиите са можели да установят още при внасянето на делото години по-рано. От сайта “Правен свят” вчера съобщиха, че делото е приключило в края на юли м.г. с ефективна присъда от 1 година за рецидивиста Я. Ц. Така семейството е дочакало правосъдие на 18-ата година – а при социализма за “Лада” се чакаше 10 години.Инспекторите сочат още два случая на кражби, забавени главно заради издирване на подсъдимите. 12 години и 12 дни не бил решен казус с кражба на 2 метални тръби и платна за 154 лв. от оградата на къщата музей “Ал. Стамболийски” в София. Друго дело – за задигната музикална уредба  за 193 лв. от фризьорски салон, продължило 10 години, 11 месеца и 6 дни.", "date": "2017.05.29", "title": " 17 г. гледат дело за кражба на „Лада“\t\t\t"}
{"url": "https://trud.bg/%d0%bb%d0%b8%d0%b1%d0%b5%d1%80%d0%b0%d0%bb%d0%b8%d1%82%d0%b5-%d1%81-%d0%bf%d0%be%d0%b7%d0%b8%d1%86%d0%b8%d1%8f-%d0%b7%d0%b0-%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d0%b2%d1%8a/", "text": "„Конгресът на Либералния интернационал изразява сериозна загриженост за новосформираното правителство на г-н Бойко Борисов с „Обединени патриоти“. Коалиция с открито националистична, ксенофобска и антиевропейска сила ще затрудни необходимите демократични и икономически реформи и по-скоро ще доведе до регрес в тези сфери.“ Това е записано в резолюция, приета на заключителната сесия на Конгреса на Либералния интернационал, който се проведе от 18 до 21 май в Андора.На форума депутатът от ДПС д-р Джевдет Чакъров бе избран отново за вицепрезидент и член на Бюрото на международната организация.След дискусия с делегатите на генералната асамблея на Либералния интернационал президентът д-р Жули Миновес-Трикел заяви президентската позиция по отношение на последните събития в България (а също и в Тайван и в Чечня).„Либералният интернационал на среща на генералната си конгресна асамблея се присъединява към позицията на партията си членка Движение за права и свободи (ДПС) и изразява дълбоко притеснение за участието на ксенофобски и екстремистки партии в българското правителство. Неприемливо е премиерът г-н Борисов и неговият вицепремиер от популистката дясна коалиция „Обединени патриоти“ г-н Валери Симеонов да омаловажат отблъскваща снимка с нацистки поздрав на когото и да е, а още по-малко на високопоставен коалиционен политик“, се посочва в позицията.Либералният интернационал подчертава, че политическата ситуация в България трябва да бъде сериозно наблюдавана за да се избегне изпадането на страната в политическа нестабилност заради провокативна и ксенофобска реторика.", "date": "2017.05.29", "title": " Либералите с позиция за патриотите във властта\t\t\t"}
{"url": "https://trud.bg/%d0%bc%d0%b0%d1%82%d1%81-%d0%b2%d0%b8%d0%bb%d0%b0%d0%bd%d0%b4%d0%b5%d1%80-%d1%82%d0%b8%d1%82%d0%bb%d0%b0-%d0%b7%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%89%d0%b5-%d0%b5-%d0%b4%d0%be/", "text": "Тенис легендата Матс Виландер смята, че за спорта е важно Григор Димитров да спечели титла от Големия шлем. Шведът, който е водещ анализатор на „Евроспорт“, очаква българският тенисист напук на очакванията да се представи силно на „Ролан Гарос“. „Мисля, че Григор Димитров ще бъде близо до победа – обяви Виландер. – Тенисът има нужда Григор Димитров да спечели турнир от Големия шлем, защото е удоволствие да го гледаш как играе. Той има страхотно присъствие на корта, но понякога губи концентрация. Важното е, че Григор дава всичко от себе си и е атрактивен играч.“", "date": "2017.05.29", "title": " Матс Виландер: Титла за Димитров ще е добра за тениса"}
{"url": "https://trud.bg/%d0%bb%d0%b8%d1%85%d0%b2%d0%b8%d1%82%d0%b5-%d0%bf%d0%be-%d0%ba%d1%80%d0%b5%d0%b4%d0%b8%d1%82%d0%b8-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0/", "text": "Лихвите по някои от кредитите за граждани и фирми се увеличават, а тези по депозити продължават да спадат, показва статистиката на Българската народна банка към края на април.Спрямо март по-скъпи вече са левовите потребителски заеми при които годишният процент на разходите нарасна с 0,28 процентни пункта до 10,12%. Повишение има и при ГПР за жилищни кредити в евро. При тези заеми увеличението е 0,22 пр. п. до 5,04%.Депозитите носят все по-малка доходностВ същото време депозитите продължават да носят все по-малка доходност. Новите влогове за домакинства са с лихви – 0,3% – в евро и 0,39% – в лева.От началото на годината банкери предупреждават за повишаване на лихвите по кредити. В средата на март от Асоциацията на банките в България предупредиха, че рекордно ниските лихви по кредитите в България ще спрат да падат и в края на 2017 и началото на 2018 г. ще започне плавен процес на покачване.В началото на май УниКредит Булбанк прогнозира, че средните лихви по заеми ще достигнат своето дъно през 2018 г. и ще започнат да се увеличават от 2019 г., като успоредно с това спредът между лихвите по депозити и кредити ще продължи да намалява.Според финансисти все още е рано да се говори за тенденция на поскъпване на заемите. Според тях е необходимо да се видят данните към края на третото тримесечие, за да се правят подобни изводи.", "date": "2017.05.29", "title": " Лихвите по кредити се увеличиха"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d0%b8-%d0%b8-%d1%82%d0%b0%d0%bd%d1%86%d1%8c%d0%be%d1%80%d0%b8-%d0%be%d1%82-%d1%82%d0%b0%d0%b9%d0%b2%d0%b0%d0%bd-%d0%b8-%d1%81%d0%b0%d1%89-%d0%b8%d0%b4%d0%b2%d0%b0/", "text": "Трупи от 7 държави ще вземат участие в 11-ото издание на международния фестивал за театър и съвременен танц „Черната кутия 2017“, който ще се проведе от 31 май до 6 юни в Пловдив под патронажа на Министерството на културата. Сред участниците са актьори и танцьори от Тайван, САЩ, Израел, Австрия, Белгия, Италия и България, а официалното откриване ще е на 31 май от 19 часа в Драматичния театър със спектакъла „Джоузефина“ на белгийската „ChaliWate Company“. който е носител на куп награди от фестивали в Монреал (Канада) и Монтерей (Мексико).В рамките на 7 дни на 5 стени в Пловдив ще се проведат 16 събития – театър, пърформанс, съвременен танц, майсторски класове, уъркшоп и други, съобщиха организаторите на „Черната кутия“. за провеждането на фестивала Община Пловдив е осигурила финансова подкрепа от 36 000 лв., съобщи новият зам.-кмет по културата Александър Държиков.Официалното закриване на „Черната кутия 2017“ ще е на 6 юни от 19 часа в камерната зала на Драматичния театър с постановката „Evening Shadow“ („Вечерна сянка“) на италианската компания „TEATROPERSONA“ и с участието на Киара Микелини. Спектакълът е вдъхновен от живота и работата на прочутия скулптор, живописец и график Алберто Джакомети.", "date": "2017.05.29", "title": " Актьори и танцьори от Тайван и САЩ идват в Пловдив за фестивала „Черната кутия 2017“"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bd%d0%b0%d1%88%d0%b8%d1%8f%d1%82-%d1%84%d1%83%d0%bd%d0%b4%d0%b0%d0%bc%d0%b5%d0%bd%d1%82%d0%b0%d0%bb%d0%b5%d0%bd-%d0%bf%d1%80%d0%b8%d0%be%d1%80%d0%b8%d1%82/", "text": "Първа визита на руския президент Владимир Путин във Франция при новия държавен глава Еманюел Макрон. На пресконференцията след разговорите във Версай, Макрон се обяви за засилване на партньорството с Русия в борбата с тероризма в Сирия, информира . „Основните теми в двустранните отношения надхвърлят различията в позициите“, заяви Путин. „Нашият фундаментален приоритет е борбата срещу тероризма и изкореняването на терористичните групи, по-специално Даеш. Това е водещият принцип в действията ни в Сирия и извън работата ни в коалицията можем да засилим партньорството с Русия. Надявам се да успеем да организираме демократичен преход, като запазим сирийската държава“, заяви Еманюел Макрон.„Относно Сирия позицията ни е ясна и аз отново я обясних на президента. С тероризма не може да се воюва чрез разрушаване на суверенитета на страни, които вече се борят с вътрешни проблеми от конфликта. Сигурен съм обаче, че можем да се обединим срещу тероризма и да постигнем положителни резултати“, каза Путин.", "date": "2017.05.29", "title": " Макрон: Нашият фундаментален приоритет е борбата срещу тероризма и изкореняването на терористичните групи"}
{"url": "https://trud.bg/%d0%b1%d0%bb%d0%b8%d0%b7%d0%ba%d0%b8-%d0%bd%d0%b0-%d0%bf%d0%be%d1%87%d0%b8%d0%bd%d0%b0%d0%bb-%d0%bc%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%bc%d0%b5%d0%b4%d0%b8%d0%ba/", "text": "Ново нападение над медик, този път в Силистра. Афектирани близки на починал мъж, набиха в Спешния център дежурния фелдшер и счупиха витрината на шкафа с медицинските консумативи, информира Близките посегнали на фелдшера веднага след неуспешния му опит да реанимира пациент, докаран в центъра с изявени симтоми на масиран инфаркт.Колегите на пострадалия медик поискаха от институциите охрана, видеонаблюдение и паник бутон в Спешния център. Той обслужва 28 000 души, а разполага само с една линейка.Четири други случая са станали преди този, казват лекари, и мерки досега не са взети.", "date": "2017.05.29", "title": " Близки на починал мъж нападнаха медик в Силистра"}
{"url": "https://trud.bg/60-%d0%bd%d0%be%d0%b2%d0%b8-%d0%b0%d0%b2%d1%82%d0%be%d0%b1%d1%83%d1%81%d0%b0-%d0%bd%d0%b0-%d0%b3%d0%b0%d0%b7-%d1%82%d1%80%d1%8a%d0%b3%d0%b2%d0%b0%d1%82-%d0%b2-%d1%81%d0%be%d1%84%d0%b8%d1%8f-%d1%82/", "text": "Нови 60 газови автобуси ще се включат по линиите на градския транспорт в София. Това ще стане по линия на сключен договор с частен оператор. Това обяви кметът на Столичната община Йорданка Фандъкова по време на откриването на двудневния „Обществен форум за зелена столица“ във Френския културен институт. Автобусите се пускат тази година по искане на общината и по линия на договора с фирмата „МТК Груп“ , уточниха пред „Труд“ от Столичната община. Новите возила ще тръгнат по линии 28, 29, 31, 81, 86 и 117.Фандъкова отбеляза, че догодина тръгват и още 120 газови автобуса, за които Столичният автотранспорт наскоро обяви процедура. „Провеждаме най-мащабната програма за модернизация на градския транспорт в момента“, заяви тя. Подменен е 90% от тролейбусния парк в София, както и над половината от автобусния. Столичният кмет се похвали, че за 4 години е постигнат голям напредък по отношение на средната възраст на автобусите. „Когато започнах работа, тя беше над 25 години, а очакванията ни през 2019 г да стигне до около 7 години“, прогнозира Фандъкова.„На първо място сме в Европа по брой автомобили на глава от населението“, съобщи по време на форума главният архитект на София Здравко Здравков. Той изрази желание столицата да не се превръща в град, в който автомобилът е цар, и допълни, че с една кола пътуват средно по 1,1 души. По думите му през 1961 г. София е планирана за 80 автомобила на 1000 души.Посланикът на Франция Ерик Льобедел заяви, че страната му е готова да подкрепя столицата ни в борбата срещу замърсяването на въздуха.", "date": "2017.05.29", "title": " 60 нови автобуса на газ тръгват в София тази година (ОБЗОР)"}
{"url": "https://trud.bg/%d0%b0%d0%bd%d0%b0%d0%b4%d0%be%d0%bb%d1%81%d0%ba%d0%b8-%d0%b2%d1%8a%d0%bb%d1%86%d0%b8-%d0%bd%d0%b0%d0%bf%d0%b0%d0%b4%d0%b0%d1%82-%d0%bc%d0%b0%d0%bb%d0%ba%d0%be-%d1%82%d1%8a%d1%80%d0%bd%d0%be%d0%b2/", "text": "Измъкват се от мерника на ловцитеГлутница вълци, вероятно дошли от Турция, нападат земите около Малко Търново. От десетина дни хищниците обикалят на около 5 км от града и са убили бикове и телета. Предпазливите зверове постоянно се измъкват от мушката на ловците, научи „Труд“.За по-малко от седмица те са удавили 12 крави и 400-килограмов породист бик.Въпреки това до момента официално няма сигнал за изядено домашно животно, каза кметът на Малко Търново Илиян Янчев пред „Труд“.Походите на глутницата към стопанствата с животни обаче са заснети от камерите на съседното ловно стопанство „Гогово нивище“ през деня. Обяснението, че са станали по-смели, тъй като в момента отглеждат малките си и се налагат да убиват по-често.Според ловци вълците може да са дошли от южната ни съседка, тъй като преди години в европейската част на Турция били разселени над 100 хищника, отгледани в развъдници в Анадола. Заради липса на местообитания обаче те дошли у нас. А сега заради оградата по границата не могат да се върнат.„Дори по асфалта излизаха и вървяха на глутници. Беше страшно – бяха нападали сърни, елени, овце. Ние, ловците, малко ги понамалихме. Но откакто се направи оградата, вероятно обикалят и не мога да се върнат на юг“, разказа ловецът с опит в местността Васил Терзийски.По думите му вълци има навсякъде и в цялата страна са страшно много. „На определени места са напаст. Ловците изпитват трудност да вземат разрешителни за лова им и в последните години хищниците много се увеличиха“, допълни той.ТенденцииОт 2008 година насам се отстрелват по 30 вълка годишно, разказа пред „Труд“ Невен Каравасилев, специалист по ловното стопанство към ловно-рибарското дружество в Бургас. През 2001- ва година в местността „Босна“ в Странджа планина той лично отстрелял вълчица – нещо, което било изключителна рядкост за онова време, споделя авджията.Оттогава обаче популацията на вълци започнала да расте и в момента българската била най-устойчива в Европа.", "date": "2017.05.29", "title": " Анадолски вълци нападат Малко Търново\t\t\t"}
{"url": "https://trud.bg/%d0%bd%d0%b0%d0%b4-145-%d1%85%d0%b8%d0%bb-%d1%81%d0%b0-%d0%b4%d0%b2%d0%be%d0%b9%d0%ba%d0%b8%d1%82%d0%b5-%d1%81-%d1%80%d0%b5%d0%bf%d1%80%d0%be%d0%b4%d1%83%d0%ba%d1%82%d0%b8%d0%b2%d0%bd%d0%b8-%d0%bf/", "text": "Над 145 хиляди двойки в България (всеки шести човек) не могат да имат дете или срещат големи затруднения да заченат заради репродуктивни проблеми. Данните бяха изнесени от сдружение „Зачатие“, което ежегодно организира в различни градове на страната Ден на репродуктивното здраве, като осигурява за посетителите информация и безплатни консултации с водещите български специалисти по стерилитет. Проблем на част от двойките у нас е нуждата от донорска яйцеклетка. През последните пет години в страната са се родили над 1000 бебетата с помощта на такова донорство. Но ако тогава е ставало въпрос за 30-40 000 нуждаещи се семейства, сега те са вече 50-70 000 съобщиха от фондация „Майки за донорството“. Припомняме, че по-рано този месец лично премиерът Бойко Борисов съобщи, че лимитът за държавно финансиране на инвитро при двойки с репродуктивни проблеми отпада след извършена законодателна промяна. Кабинетът прие промените в постановлението за изпълнение на държавния бюджет, с което на практика се осигурява нужния ресурс за всички необходими според специалистите процедури. Експертите говорят за стерилитет в медицината, когато при двойката не настъпи забременяване след 1 година редовни опити за зачеване.", "date": "2017.05.29", "title": " Над 145 хил. са двойките с репродуктивни проблеми\t\t\t"}
{"url": "https://trud.bg/%d0%b4%d0%b0-%d0%b7%d0%bd%d0%b0%d0%b5%d1%88-%d0%b4%d0%b0-%d1%87%d0%b0%d0%ba%d0%b0%d1%88-%d0%b5-%d1%81%d1%80%d0%b0%d0%bc%d0%bd%d0%be/", "text": " Над  за съдебно решение по заведено дело. И смешното, и тъжното е, че те са висели по соцвреме горе-долу толкова, за да си я купят. Да знаеш да чакаш, да можеш да чакаш – това е любов – се пееше в една естрадна песен.Не знаем каква е любовта към чакането в днешни дни, но мудното правосъдие е срам за цялата държава. Текат дела и у нас, и в чужбина. Ядосваме се, институциите се правят, че беснеят. Държавата плаща. А обикновените потърпевши  пият студена водица. Не е въпросът само в корупцията, а и в тъпите навици да се замита под черджето. Докога все така ще я караме? Те и колите, и делата изгниха…", "date": "2017.05.29", "title": " Да знаеш да чакаш е срамно"}
{"url": "https://trud.bg/%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b0-%d1%89%d0%b0%d1%81%d1%82%d0%bb%d0%b8%d0%b2%d0%be-%d0%b4%d0%b5%d1%82%d1%81%d1%82%d0%b2%d0%be-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Много емоционално днес премина празникът в забавачка „Щастливо детство“ в Пловдив, на който малчуганите от випуск-2017 година се разделиха с детската градина и получиха първата си диплома от системата на образованието. След много песни, стихове, народни танци и брейк, бъдещите ученици, щастливи и усмихнати, тичаха към своите родители и близки със заветния сертификат в ръце. „Бабо, завърших!“, извика силно малка русокоса красавица и предизвика широки усмивки у всички присъстващи.Дипломите на децата бяха връчени от Емилия Аджова, старши експерт в Регионалното управление по образование (РУО), и Стефка Симеонова, главен експерт „Образование“ в районно кметство „Източен“.Много от децата споделяха и своите желания – да станат полицаи, лекари, пожарникари и това развесели публиката. Кметът на район „Източен“ Николай Чунчуков бе гост на тържеството и поздрави директора Евгения Попиванова и родителите за тясната връзка, която имат при отглеждането, възпитанието и образованието на децата. Той пожела на всички бъдещи първокласници да продължат с радост ученето, защото това очаква цялото общество от тях. Специални танцови поздравления за „зрелостниците“ поднесоха и малките групи в градината, които се занимават допълнително с български език и изкуства в проекта „Растем заедно“.", "date": "2017.05.29", "title": " Забавачка „Щастливо детство“ в Пловдив изпрати поредния си випуск в първи клас"}
{"url": "https://trud.bg/%d0%bc%d1%83%d0%bb%d1%82%d0%b8%d0%bc%d0%b8%d0%bb%d0%b8%d0%be%d0%bd%d0%b5%d1%80%d1%8a%d1%82-%d1%82%d0%b0%d0%b9%d0%b3%d1%8a%d1%80-%d1%83%d1%83%d0%b4%d1%81-%d1%85%d0%b2%d0%b0%d0%bd%d0%b0%d1%82-%d0%b4/", "text": "Световноизвестният американски голфър Тайгър Уудс е бил арестуван по подозрение за шофиране в нетрезво състояние, съобщи британският 41-годишният Уудс е бил задържан от властите в Юпитер Айлънд, щата Флорида, след като е управлявал своя автомобил под влияние на „алкохол или други вещества“, съобщават от местната полиция. Той е бил спрян в 3 часа местно време, престоял в ареста няколко часа, след което е бил пуснат на свобода.През април Уудс претърпя операция на гърба, която е четвърта поред от 2014 година насам.Тайгър Уудс е един от най-успешните състезатели по голф в света. Носител е на 14 мейджър титли.  ", "date": "2017.05.29", "title": " Мултимилионерът Тайгър Уудс хванат да шофира пиян"}
{"url": "https://trud.bg/%d1%80%d0%b8%d1%81%d0%ba%d0%be%d0%b2%d0%b5%d1%82%d0%b5-%d0%bf%d1%80%d0%b5%d0%b4-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%be%d0%b1%d1%81%d1%8a%d0%b6%d0%b4%d0%b0%d1%82/", "text": "Четири месеца след поемането на президентския пост днес държавният глава Румен Радев  свиква за първи път Консултативния съвет по национална сигурност (КСНС). Темата на заседанието е “Рискове и заплахи за националната сигурност на Република България и необходими мерки за нейното укрепване”.По закон на КСНС присъстват премиерът, председателят на парламента, шефовете на парламентарните групи, министри и началниците на служби.Очаква се на заседанието във вторник да бъде обсъдено и предстоящото разсекретяване на стенограмата от консултациите за съдбата на КТБ, проведени на 29 юни 2014 г. от  Росен Плевнелиев. Миналата седмица президентът даде срок до 26 май на участниците в разговорите около фалита на КТБ през лятото на 2014 г. да му изпратят писмени становища дали имат нещо против участието им в консултативния съвет за КТБ да се разсекрети. От изявлението му стана ясно, че неполучените отговори ще се считат за мълчаливо съгласие. По предварителна информация всички участници са дали съгласие за обнародване на стенограмата.Предишното заседание на КСНС бе свикано през ноември от Росен Плевнелиев, а темата бе политическата криза в страната и необходимите мерки за излизане от нея.", "date": "2017.05.29", "title": " Рисковете пред сигурността обсъждат на КСНС"}
{"url": "https://trud.bg/%d1%80%d0%b5%d0%bc%d0%be%d0%bd%d1%82-%d0%bf%d0%be-%d0%b1%d1%83%d0%bb-%d1%86%d0%b0%d1%80-%d0%b1%d0%be%d1%80%d0%b8%d1%81-iii/", "text": "Столичната община публикува обществената поръчка за ремонт на трамвайното трасе по бул. „Цар Борис III“ от „Княжево“ до Съдебната палата. Реконструкцията е заложена във фаза 2 на проекта за интегриран столичен градски транспорт, финансиран със средства от оперативната програма „Региони в растеж“ 2014-2020 г. Очакваната стойност на ремонта без ДДС е почти 40,435 млн. лева. Няма да се реновира вече обновен участък от трамвайния път около Руски паметник. Крайният срок за подаване на документи по поръчката е 30 юни.", "date": "2017.05.29", "title": " Ремонт по бул. „Цар Борис III“\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%bc%d0%bb%d0%b0/", "text": "„350 ученици са завършили средното си образование в Горна Оряховица тази година. Абитуриентите и всички млади хора са бъдещето и те заслужават да ги подкрепяме, когато следват своите мечти“. Това каза председателят на парламентарната група на ГЕРБ и зам.-председател на партията Цветан Цветанов, пред препълнения горнооряховски парк „Градска градина“, където бе кулминацията от честванията на празника на града, отбелязван на 29 май.В официалното си обръщение към жителите и гостите на Г. Оряховица Цветанов бе категоричен, че и занапред, заедно с колегите му в ГЕРБ ще работят, така че да помагат на кмета инж. Добромир Добрев. „Ето сега предстои 20 млн. лева да се инвестират в обновлението на града. Благодаря на Добромир Добрев, на областния кмет Даниел Панов, на областния управител и разбира се на колегата ми от ПГ на ГЕРБ инж. Клавдия Ганчева, като ви благодаря за силната подкрепа която й давате”, каза още Цветанов.Заедно с великотърновския кмет и областен координатор на ГЕРБ Даниел Панов, с депутата инж. Клавдия Ганчева, с областния управител проф. Любомира Попова, домакина Добромир Добрев и представители на местната власт, той разговаря със стотици жители и гости на Г. Оряховица, стекли се в „Градската градина“ за празничния концерт.При разговорите си с граждани, Цветан Цветанов, който е избран от Великотърновския район бе категоричен, че с далновидната държавна подкрепа, с инициативността на местната власт и с европейската солидарност, и занапред в Г. Оряховица успешно ще се реализират проекти, за да има още по-добра инфраструктура, по-добра бизнес среда, повече възможности за младите хора. Председателят на най-голямата парламентарна група пожела на кмета на Г. Оряховица инж. Добромир Добрев да запази мащабното си и модерно мислене, да поддържа престижа и авторитета на града и все така, заедно със своя екип, да влага цялата си енергия в ползотворна работа.", "date": "2017.05.29", "title": " Цветан Цветанов в Горна Оряховица: Младите хора са бъдещето и заслужават да подкрепяме мечтите им"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%bf%d0%bb%d0%be%d0%b2/", "text": "Председателят на Общински съвет-Пловдив Савина Петкова откри днес 56-ата национална археологическа конференция, която се провежда за първи път в града под тепетата. Националният форум ще продължи 3 дни до 31 май, като в Пловдив ще бъдат връчени традиционните годишни награди за археологически постижения от Министерството на Културата. „За мен е голяма чест и удоволствие да ви приветствам с „Добре дошли“ в най-стария жив град в Европа, който е домакин на най-престижния форум, касаещ българската археология – 56-ата национална археологическа конференция. Вярвам, че предстоят да се чуят много интересни доклади и изказвам своето уважение за науката, на която сте избрали да се посветите, за усърдието, с което работите, и за богатствата, които ни разкривате.Пловдивчани сме горди с богатото си културно-историческото наследство и тази магия в града, която се дължи на напластяване и същевременно едновременно съществуване на различни епохи и цивилизации. Освен гордостта от културно-историческото наследство пловдивската управа подхожда отговорно към неговото разкриване и опазване и в същото време неговото рекламиране и привличане на все повече туристи от страната и чужбина“, заяви в словото си председателят на ОбС-Пловдив Савина Петкова. По думите й в момента усилията са насочени приоритетно разкриване и опазване на Голямата базилика, като се работи по създаване на естествена връзка между Епископската базилика и Археологическия подлез.Предвиждат се и връзки с Римския форум, който се намира от северната страна на Централна поща, и с Малката базилика, обясни Савина Петкова. Разкопките на Форум-запад и Форум-север са приключили. Вече е готово и плановото задание за ремонт на площад „Централен“ – то е съгласувано с НИНКН и предстои проектиране. „Това е изключително мащабен проект и той ще се изпълнява поетапно в следващите години. Работи се и по Небет тепе. Очакванията са тази година разкопките там да приключат, след което може да се подготви проект за експониране на всички културно-исторически пластове, допълни още Савина Петкова.„Отдавна имахме желание да организираме научна конференция за археология в Пловдив и това се случи“, призна директорът на НАИМ-БАН Людмил Вагалински. По думите му пловдивските археолози са едни от най-натоварени, тъй като реализират множество спасителни проекти всяка година.Конференцията се провежда съвместно с НАИМ (Национален археологически институт с музей) при БАН. Във форума участват 150 археолози от музеите в страната, Софийския университет „Свети Климент Охридски“ и учени от Австрийския археологически институт, които ще изнасят доклади за най-новите археологически открития в България, Пловдив и Ефес. Участниците в конференцията ще посетят реставрираните археологически обекти в Пловдив и новата експозиция на Археологическия музей.", "date": "2017.05.29", "title": " Председателят на Общински съвет-Пловдив откри 56-та национална археологическа конференция"}
{"url": "https://trud.bg/%d0%bf%d0%b8%d1%8f%d0%bd-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%b1%d0%b5%d0%b3%d0%bb%d0%b5%d1%86-%d1%83%d0%b4%d0%b0%d1%80%d0%b8-%d0%bf%d0%b0%d1%82%d1%80%d1%83%d0%bb%d0%ba%d0%b0/", "text": "Пиян пенсионер от Шумен зад волана на „Митсубиши Паджеро“ избяга от автопатрулен екип, блъсна патрулката му и се озова в ареста. Шофьорът-беглец е 76-годишният Иван Ж. Гонката се разиграла в петък вечерта, но имала и съботно продължение, съобщават от шуменската полиция. На пияния пенсионер полицаите попаднали по сигнал на бдителен гражданин на телефон 112 към 21,30 ч. По съобщената регистрация возилото било засечено на ул.“Владайско въстание“, където катаджиите подали сигнал за спиране със стоп палка, но паджерото продължило към кв. „Дивдядово“.На дългия булевард към квартала патрулката го застигнала, но шофьорът направил опит да препречи пътя на полицаите с маневра вдясно. Така ударил служебния автомобил и нанесъл сериозни щети по предна и задна врата, бронята и калника. Униформените продължили да го следват и във вилната зона на „Дивдядово“ джипът спрял. Водачът Иван бил във видимо нетрезво състояние, а тестът с дрегер отчел 1,39 промила. Дал и кръвна проба за химичен анализ и бил задържан в ареста. На сутринта вече изтрезнял бил пуснат от ареста, но вместо да си тръгне пеша се метнал на джипа, въпреки че нямал шофьорска книжка, а колата му била със свалени регистрационни табели.Към 10 ч. на ул.“Съединение“ в Шумен над полицията патрулен екип стопирал „Митсубиши Паджеро“-то. Изяснено било, че това е „героят“ от вечерта с временно отнето свидетелство. Срещу нарушителя е образувано досъдебно производство, съставени са му и няколко акта – за неизпълнение на полицейско разпореждане, за причиняване на катастрофа и напускане на местопроизшествието, за шофиране без Гражданска отговорност, за управление с отнета книжка на спрян от движение автомобил.", "date": "2017.05.29", "title": " Пиян пенсионер беглец удари патрулка"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d0%bd%d0%b5%d1%81%d0%b5-%d0%be%d0%b1/", "text": "Пловдивската Районна прокуратура внесе днес в съда обвинителен акт срещу 24-годишния Влади Я. за това, че на 4 октомври 2016 г. в условията на продължавано престъпление е отнел чужди движими вещи с намерението противозаконно да ги присвои, като за целта е употребил сила – престъпление по чл.198 ал.1 във връзка с чл.26 ал. 1 от НК. Около 4 часа сутринта на 4 октомври 2016 г. обвиняемият Влади Я. нападнал в гръб непозната жена, която се движела по бул. „Шести септември“ в Пловдив. Той издърпал дамската й чанта с пари, ключове и други вещи, след което избягал.На същата дата около 6,55 часа обвиняемият забелязал друга непозната жена, която се движела сама по бул. „Руски“. Той се приближил към нея, блъснал я в гръб, издърпал дамската й чанта с пари и лични вещи и избягал.По делото са иззети записи от охранителни камери, проследяващи движението на една от пострадалите жени по Главната улица. От изготвената техническа експертиза се установява, че през целия маршрут зад нея се е движел млад мъж, който бил разпознат като обвиняемия Влади Я. По-късно кадри били публикувани в онлайн-медии и обвиняемия отново е бил разпознат като извършител на грабежите. Предстои Районен съд-Пловдив да насрочи първо заседание по делото.", "date": "2017.05.29", "title": " Районна прокуратура-Пловдив внесе обвинителен акт срещу 24-годишен мъж за грабежи"}
{"url": "https://trud.bg/%d1%81%d1%8a%d0%b4%d0%b8%d1%8f-%d0%b2-%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%bf%d0%be-%d0%b2%d0%bf%d0%b8%d1%81%d0%b2%d0%b0%d0%bd%d0%b8%d1%8f-%d0%b0%d1%80%d0%b5%d1%81%d1%82%d1%83/", "text": "Задържан е съдия от Агенцията по вписванията, съобщава Според информацията са арестувани и други лица, давали подкупи за по-бързото предвижване на документи на фирмите. Разследването продължава.  ", "date": "2017.05.29", "title": " Съдия в Агенцията по вписвания арестуван заради подкупи"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82-%d1%81%d1%8a%d1%81-%d1%81%d1%87%d1%83%d0%bf%d0%b5%d0%bd-%d0%ba%d1%80%d0%b0%d0%ba-%d1%81%d0%bb%d0%b5%d0%b4-%d0%bf%d0%be%d0%b1%d0%be%d0%b9-%d0%be%d0%b1/", "text": "Николай Нековски влязъл в сблъсък с местен жител Претърпял е операция, няма опасност за живота муЗаместник-кметът на Мизия Николай Нековски е бил пребит на селски събор. Мелето станало в събота вечерта в близкото село Крушовица. Управникът бил поканен на традиционния панаир и празнувал в компанията на кмета на селото Илия Илиевски, негов колега от съседното Войводово и няколко служителки на общината в Мизия.По време на веселието обаче възникнал скандал между Николай Нековски и местния жител Пламен Циркински, писа BulNews.bg. По време на спора се стигнало до ритници и на Нековски бил нанесен жесток удар, вследствие на което бил счупен десният му крак над глезена.Свидетели на екшъна веднага повикали дежурния полицай, който се грижел за сигурността по време на селския събор. Конфликтът бързо бил потушен, но не станала ясна причината за скандала, тъй като повечето от преките очевидци били употребили алкохол. Нековски бил откаран в болницата във Враца. Там е претърпял операция на крака. По данни на лекари той ще отсъства от работа поне един месец.", "date": "2017.05.29", "title": " Зам.-кмет със счупен крак след побой (ОБЗОР)"}
{"url": "https://trud.bg/%d0%b1%d0%b0%d0%b2%d0%bd%d0%b8%d1%8f%d1%82-%d0%b7%d0%b0%d0%bb%d0%b5%d0%b7-%d0%bd%d0%b0-%d1%88%d0%bb%d1%8c%d0%be%d0%ba%d0%b0%d0%b2%d0%b8%d1%86%d0%b0%d1%82%d0%b0/", "text": "От 10-15 години насам използването на шльокавица всъщност прогресивно намалява. Макар и силно редуцирано, използването на шльокавица обаче не е отмряло. То продължава да се използва в детските и младежките среди,  част от поколението, отраснало с нея, което няма особени претенции за интелектуалност, както и от хора, които продължават да имат затруднения с кирилицата. Било защото живеят в чужбина, било защото ползват не смартфони, а обикновени мобилни телефони.Предпоставка за относителната жизнеспособност на шльокавицата е и това, че въпреки че вече има много по-малко проблеми с кирилицата, за децата е по-лесно да усвоят писането само на една клавиатура, а не на две. И отраствайки с мобилни устройства, първо научават латиницата, защото не им трябва кирилица, за да играят игри.По-важно е обстоятелството, че шльокавицата се е превърнала в културен феномен, макар и непринадлежащ към високата култура. А културата в едно общество е това, което се променя най-бавно, след като са се променили социалните отношения, технологични причини и прочее, под чието влияние тя е възникнала. Определени елементи от дадена култура надживяват цели епохи. Така че няма изгледи шльокавицата и елементи от нея напълно да престанат да се използват в близко бъдеще, колкото и бурно да се възмущаваме, колкото и да зовем на помощ литературния канон.", "date": "2017.05.29", "title": " Бавният залез на шльокавицата\t\t\t"}
{"url": "https://trud.bg/%d0%bb%d0%b8%d0%bd%d0%b5%d0%b9%d0%ba%d0%b0-%d0%be%d1%81%d1%82%d0%b0%d0%b2%d0%b8-%d0%bf%d0%b0%d1%86%d0%b8%d0%b5%d0%bd%d1%82-%d0%bd%d0%b0-%d0%bf%d0%b5%d0%b9%d0%ba%d0%b0-%d0%bd%d1%8f%d0%bc%d0%b0%d0%bb/", "text": "Пациент е бил изхвърлен от линейка в София тази вечер. Инцидентът е станал в квартал „Сухата река“. Човекът е без документи и с рана на крака. Случаят се разследва от полицията, предаде БНР.Около 18,10 часа жена е подала сигнал за изоставен от линейка човек в квартал „Сухата река“. Мъжът е бил взет тази сутрин от автомобил на „Спешна помощ“ и откаран в болница след получено обаждане, че здравословното му състояние се е влошило. В лечебното заведение станало ясно, че болният няма осигуровки и е без адрес в София.Според неофициална информация се е налагала и тежка операция, която мъжът е отказал.Мъж и жена са били свидетели на изхвърлянето на човека от линейката. Двамата са информирали и МВР. Полицейски патрул, който е бил наблизо, е отишъл на мястото.Служителите на МВР се обадили в Спешна помощ, откъдето са отрекли техен автомобил да е в района и да е изхвърлял пациент на улицата. Полицията разследва инцидента и издирва кой всъщност е изоставил човека.По-късно пред БНР говорителят на Спешна помощ Катя Сунгарска обясниля, че мъжът бил закаран в „Сухата река“ по негово желание. Той напуснал болницата, защото не искал нито да бъде хоспитализиран, нито да бъде опериран. Сам поискал да бъде откаран в „Сухата река“ и на екипа на линейката посочил пейка с думите „аз тук си седя“. Екипът го оставил внимателно с целия му багаж и тръгнал по други спешни случаи. От Спешна помощ подчертали, че екипът бил 2 часа заедно с мъжа.", "date": "2017.05.29", "title": " Линейка остави пациент на пейка – нямал осигуровки и лични документи\t\t\t"}
