{"url": "https://trud.bg/%d0%ba%d0%b0%d0%bb%d0%ba%d0%b0%d0%bd%d1%8a%d1%82-%d0%b4%d0%be%d0%b9%d0%b4%d0%b5-%d0%b7%d0%b0-%d0%b1%d0%bb%d0%b0%d0%b3%d0%be%d0%b2%d0%b5%d1%89%d0%b5%d0%bd%d0%b8%d0%b5/", "text": "Пресен улов от калкан и акула ще има за Благовещение (25 март), когато по време на най-дългия великденски пост се яде риба. Голямата борса във Варна отсега е заредена с морските деликатеси. Цената на калкана е между 25-28 лв./кг, а по това време миналата година удари 35 лв. Кило прясна акула се предлага по 10-12 лв. На сергиите има пресен сафрид по 8 лв./кг, но е внос от Гърция и Турция. По това време има най-много кая на цена 4-5 лв./кг, прясна, но дребна трицона по 2 лв., прясна скумрия, внос от Турция по 6 лв. Ципурата и лавракът са по 13 и 14 лв./кг. Килограм лангуста, която наподобява омар и е двойно по-голяма от родните живи раци, се предлага по 10 лева. Пресен гюмюш от Варненското езеро върви по 3 лв./кг, пресни скариди могат да се намерят по 2 лв. за 100 грама, ядки от миди по 2.50 лв. за 100 г. Морските бързат с калкана, защото забраната за улова влиза в сила от 15 април и продължава до 15 юни. Тази година квотата беше увеличена с 32% и е 43.3 т, които се разпределят между 116 рибарски кораби. Калкан и акула се ловят в момента най-много край Дуранкулак и Шабла. На юг залагат на попчета – вадят ги с кошове край Царево. Навързани са през два-три метра на стометрово въже, а на дъното за стръв се слага цаца. Попчетата се лъжат и влизат вътре, после риболовците ги продават директно на пристанището, защото всички са зажаднели за прясна риба.  Пасажите с попчета все още не са много – водата е студена, а тази риба обича по-топлото море, коментират в Царево. Морските от рибарското селище край Бургас – Ченгене скеле все още се топлят в кръчмата “Морски сговор”. Няколко лодки обаче са се пуснали да сефтосат пролетния улов и са ударили десетката – извадили са карагьоз. “Не го продаваме. Толкова е малко, че си е само за нас – за собствена консумация”, казаха рибарите. Морските масово приготвят лодки и мрежи, и навръх Благовещение смятат да открият сезона. Тогава се чака карагьозът да се засили, а и трайно да излезе попчето. В момента се лови калкан и цаца. Цацата върви по 7 лева килото, а калканът – между 20 и 25 лв.  На 15-ти април с влизането на забраната за калкана, ще се направи и равносметката – добър или слаб е бил сезонът тази година. Мечтата на всички – пролетният сафрид, ще се осъществи чак през юни. От средата на май започва голямото чакане пасажите да се появят. Търговци на варненската борса твърдят, че сафридът е наш от първият улов в Ахтопол, но познавачите не им се връзват. “Времето досега беше лошо и не влизаме по тази причина. Но ние сме просто един път. Няма как да знаем кога и каква риба ще мине. Но надеждата и търпението ни са пословични”, казват морските. След сафрида чакат лефер и чернокоп. “Като наловихме малко карагьоз, опекохме си го и с водка седнахме да обсъдим рибарското положение”, разкриха пред “Труд” морски вълци от Бургас. Те започнали да въртят телефони на колегите си чак до Резово и да разпитват да не е подранил пролетният сафрид. “При нас няма, но на север са наловили малко и го продават по 7 лева за кг. Има и турски – с левче по-евтин”, бил изводът след горещата телефонна връзка. Междувременно две акумулаторчета за осветление за вентерите, с които се хваща карида, били откраднати в нощта срещу четвъртък в Ченгене скеле. Пострадал Гошо Полицая, бивш полицай, сега пенсионер. Друг бдителен жител – също бивш полицай, обаче видял крадеца и записал номера на колата му, така че е въпрос на време да го хванат, коментират рибарите. Прясна риба от язовир Доспат и Гърция предлагат магазините за морски деликатеси в София броени дни преди Благовещение, показа проверка на “Труд”. Преобладават пъстърва, лаврак, ципура и сафрид, които се оказват и най-предпочитаните за столичните купувачи. “До Благовещение очакваме да ни докарат още много прясна стока, включително и шаран, както от България, така и от съседните ни държави. Още от преди няколко дни започна усилено пазаруване на риба, а най-голям наплив очакваме в събота през деня”, разказаха търговци пред “Труд”. По думите им около половината от предлаганата риба по софийските пазари е прясна, а останалата част е замразена. И за двата вида морски деликатеси обаче купувачи не липсват, категорична са продавачите.  Опашки от хора пред магазините за риба в София се образуваха още от вчера през деня и продължиха до късния следобед. Цените на пресните стоки са около 10 лева за килограм за сафрида, чернокопа и скумрията, и малко над 13 лв./кг за ципура, лаврак и сьомгова пъстърва. Нашите ловци на акули имат вече по-малко проблеми в румънски води, където е основната популация на морския хищник. ЕК искаше пълна забрана за улова на акула, но България и Румъния успяха да се преборят. Румънските власти скъсваха обаче от проверки и гониха с катери нашите кораби от общата икономическа зона. Над 3 години продължи сагата с Христо Спасов от Балчик, чийто кораб беше конфискуван, а той съден в Констанца за бракониерство, но после оправдан след масовите рибарски протести у нас и намесата на ресорния еврокомисар. Уловът на акула е най-труден, иска много разходи и поне 6-7 дни в морето, 24 часа изчакване и чистене, обясни за “Труд” Емил Милев от рибарското сдружение “Черноморски изгрев”. Неговите кораби в момента са на юг за трицона, която излиза все по-едра. Според браншовика рибарите вече са доволни от индивидуалната квота за калкан, заменила несправедливия олимпийски принцип, според който всеки ловеше до изчерпване на общия лимит, като при един слуката може да се окаже 5 кг, а при друг – половин тон. Български моряци от кораба “Средна гора” на параходство “Български морски флот” спасиха бедстващ екипаж в Мексиканския залив.  На 13 март в 9 ч. местно време наш кораб получава сигнал за бедствие от плаващия под мексикански флаг снабдителен плавателен съд “Лей Ривър”.  Първоначално мексиканците искат само да бъдат теглени, защото двигателят им е развален. По-късно обаче машинното им отделение започва да се пълни с вода и дават сигнал за тревога.  Въпреки лошото време, българските моряци организират незабавно акцията и спасяват всички от 8-членния екипаж, като успяват да ги прехвърлят на борда на “Средна гора” невредими.", "date": "2018.03.15", "title": " Калканът дойде за  Благовещение\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d1%81-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d1%81%d0%b8-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d0%b4%d0%b0%d0%bd/", "text": "Русия пристига с най-голямата си звезда Абдулрашид Садулаев на турнира „Дан Колов – Никола Петров“ в „Асикс Арена“ от 22 до 25 март. Асът на „Сборная“ е олимпийски шампион, два пъти №1 в света и Европа в свободния стил. На тепиха ще излязат близо 50 призьори от големи първенства. При класиците ще участват двама медалисти от игрите Рио 2016 – Ота Шинобу (Япония) и Расул Чунаев (Азербайджан), както и настоящият №1 на планетата Виктор Немеш (Сърбия) При жените най-титулуваната състезателка е азерката Мария Стадник. България излиза с най-добрите си борци, водени от еврошампионите Тарек Абделслам при класиците и Биляна Дудова. „Турнирът се очертава като изключително силен – над 500 борци от 32 страни – заяви президентът на родната федерация Христо Маринов. – Силната конкуренция ще ни даде реална представа на какво ниво са нашите национали преди европейското в Русия от 30 април до 6 май“.  Схватките ще бъдат в двудневен формат, с финали във втория ден, които ще бъдат излъчвани пряко по БНТ. Входът за зрителите е свободен. Армен Назарян пък е поредният голям спортист, който вече има свой фотоалбум. „Роден победител“ разказва на повече от 200 страници звездния път на двукратния олимпийски шампион. Автори са Владимир Памуков, Тодор Шабански и Бончук Андонов. Презентацията ще бъде на 22 март, от 15 часа в „Асикс Арена“, преди официалното откриване на турнира. Средствата от продажбата ще бъдат дарени на клубовете в страната. Същевременно родната федерация направи постъпки още двама чужденци да получат гражданство и да се борят за България – арменецът Айк Мнацканян (72 кг) при класиците и чеченецът Ахмед Магамаев (86 кг)в свободния стил.", "date": "2018.03.15", "title": " Русия с най-голямата си звезда на „Дан Колов“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0%d0%bd/", "text": "Министърът на туризма Николина Ангелкова проведе работна среща с извънредния и пълномощен посланик на Обединените арабски емирства (ОАЕ) в България Абдулуахаб Насър Ал-Нажар, съобщиха от министерството на туризма. Двамата обсъдиха възможностите за разширяване на двустранното сътрудничество и повишаване на обмена туристи. България предлага много добър потенциал за практикуване на различни видове туризъм, защото има прекрасна природа, много културно-исторически забележителности и благоприятен климат, подчерта министър Ангелкова. Тя акцентира върху политиките на ведомството да удължи крилата на летния сезон и така да се разшири партньорството с Емирствата и през пролетните и есенните месеци. Министър Ангелкова представи Картата на инвестиционните проекти в туризма на България, която министерството разработи през 2017 г., и отбеляза, че двете страни могат да си сътрудничат по възможностите за инвестиции у нас и перспективите за развитие на туристическия сектор. Министър Ангелкова изрази надежда, че деловите отношения с предприемачи от ОАЕ имат добри перспективи. Николина Ангелкова отбеляза изключително силните летни сезони на последните две години като брой привлечени чужди гости. Само за периода юни-септември 2017 г. у нас са дошли 5,3 млн. чуждестранни туристи, което е 5,7% ръст спрямо същото време на 2016, каза тя и изтъкна значението на директните срещи между представители на двете страни и участията в международни изложения. Министърът обърна внимание, че България традиционно участва всяка година в борсата Аrabian Travel Market в Дубай от 22 до 25 април 2018 г. – най-голямото туристическо изложение в ОАЕ. Н.Пр. Ал-Нажар, който е пръв посланик на страната си у нас от 26 февруари 2018 г., заяви, че гражданите на Емирствата проявят интерес към България като туристическа дестинация най-вече заради богатото й културно наследство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Министър Ангелкова се срещна с посланика на ОАЕ"}
{"url": "https://trud.bg/%d0%bd%d0%b0%d1%82%d0%be-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%bf%d0%be%d0%b2%d0%b5%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%80%d1%83%d1%81%d0%b8%d1%8f-%d0%ba%d0%b0/", "text": "Генералният секретар на НАТО Йенс Столтенберг определи поведението на Русия като едно от предизвикателствата пред глобалната сигурност. По повод отравянето на бившия руски офицер от разузнаването Сергей Скрипал, Столтенберг заяви: “Атаката е категорично нарушение на международните норми и споразумения. Това е неприемливо и няма място в цивилизования свят. НАТО смята употребата на химически оръжия като заплаха за международния мир и сигурност. Атаката в Солзбъри става на фона на безразсъдното поведение на Русия в продължение на много години – незаконната анексия на Крим и военната подкрепа за сепаратистите в Източна Украйна, военното присъствие в Молдова и Грузия против волята на тези страни, намесата в Черна гора и на други места на Западните Балкани, опити да се свалят демократично избрани правителства и институции и изграждане на военно присъствие от Северна Европа до Близкия изток”. “Нека няма никакво съмнение, че НАТО ще защити всеки свой съюзник от всякаква заплаха”, бе категоричен Столтебнерг. Той съобщи, че в понеделник му предстои среща с британския външен министър Борис Джонсън. Междувременно лидерите на Франция, Германия, Великобритания и Съединените щати излязоха  , с която осъждат химическото нападение срещу бившия руски шпионин Сергей Скрипал. Според четирите държави Русия стои зад атаката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " НАТО определи поведението на Русия като предизвикателство пред глобалната сигурност"}
{"url": "https://trud.bg/%d1%80%d1%83%d1%81%d0%b8%d1%8f-%d0%b3%d0%be%d1%82%d0%b2%d0%b8-%d0%be%d1%82%d0%b3%d0%be%d0%b2%d0%be%d1%80-%d0%bd%d0%b0-%d0%bd%d0%be%d0%b2%d0%b8%d1%82%d0%b5-%d1%81%d0%b0%d0%bd%d0%ba%d1%86%d0%b8%d0%b8/", "text": "Русия готви отговор на новите санкции от страна на САЩ, след като по-рано в четвъртък Вашингтон въведени мерки срещу руски физически и юридически лица. Това е разкрил заместник-министърът на външните работи на страната Сергей Рябков, предава ТАСС. Представителят на ведомството разкритикува действията на САЩ, като заяви, че по този начин „Вашингтон не е добавил нищо ново към своето поведение на международната сцена“. „Всичко това са един и същи действия около абсолютно безпочвени и несвързани с реалността обвинения, според които Русия се е извършила вмешателство във вътрешни дела на САЩ“, добави Рябков, който разкри, че Москва „ще пристъпи към изработване на нашия отговор“, макар да не разкри какви ще са действия на Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Русия готви отговор на новите санкции от страна на САЩ, обяви Сергей Рябков"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%bd%d0%b0-%d0%b2%d0%b8%d0%be%d0%bb%d0%b0-%d0%bf%d0%be%d0%b8%d1%81%d0%ba%d0%b0-%d0%bf%d0%be-%d0%bb%d0%b5%d0%ba%d0%b0-%d0%bf%d1%80%d0%b8%d1%81%d1%8a%d0%b4/", "text": "Стефан Станев, осъден на 25 г. затвор за жестокото убийство на приятелката си Виола Николова, поиска от Софийския апелативен съд (САС) по-лека присъда. Магистратите ще се произнесат след около месец. “Измина почти една година, откакто причиних смъртта на Виола. Няма и един ден, в който да не се разкайвам за това. Искам да споделя една сентенция – животът се ражда и животът умира”, заяви пред САС вчера Станев. Адвокатът му също поиска по-леко наказание като се позова на мисъл на Аристотел – “Законът е разум, освободен от страст”. Прокуратурата и адвокатът, който представлява семейството на убитата Виола, поискаха по-тежко наказание за Станев. Те настояха да се преценят пак смекчаващите вината обстоятелства и фактът, че подсъдимият е наркозависим. Според адвокатът на Станев клиентът му е пристрастен към дрогата от 13-годишен и страда от биполярно разстройство и това не трябва да се отчита в негова вреда. На 3 ноември м.г. Софийският градски съд (СГС) приключи делото за жестокото убийство само за един ден. Процесът мина по съкратената процедура, след като 30-годишният наркоман призна вината си. Тогава СГС отхвърли гражданския иск на родителите на убитата Виола с мотива, че може да затрудни и забави процеса. Вчера адвокатът на почерненото семейство възрази и срещу отхвърлянето. Убийството на 29-годишната Виола Николова бе извършено в нощта срещу 23 юни 2017 г. в дома на Станев в столичния кв. “Св. Троица”. Станев я пребил със стик за голф, а след това я ръгал многократно с нож. На сутринта позвънил на своя приятелка и я поканил в дома си. Признал й, че е убил Виола и й показал трупа. Няколко часа по-късно потеглил за Созопол, където бил задържан, а наркотест установил, че е употребил коктейл от няколко вида дрога – марихуана, амфетамин, екстази и кокаин. Преди убийството бившата жена на Станев подавала серия от сигнали срещу него, но никой не обръщал внимание на жалбите й.", "date": "2018.03.15", "title": " Убиецът на Виола поиска по-лека присъда\t\t\t"}
{"url": "https://trud.bg/%d1%87%d0%b5%d1%82%d0%b0%d1%82-%d0%b2-%d0%bf%d0%b5%d1%82%d1%8a%d0%ba-%d0%bf%d1%80%d0%b8%d1%81%d1%8a%d0%b4%d0%b0-%d0%bd%d0%b0-%d0%b1%d0%b8%d0%b2%d1%88-%d0%ba%d0%b0%d1%82%d0%b0%d0%b4%d0%b6%d0%b8%d1%8f/", "text": "Софийският градски съд ще произнесе в петък присъдата на Сашо Тръпков – пътният полицай, който бе обвинен за 20 лв. подкуп и че съставил документ с невярно съдържание. Присъдата трябваше да бъде прочетена вчера, но магистратите се извиниха с технически проблем. Случаят е от края на 2014 г., след като във фейсбук бе пуснат запис, на който се вижда как Тръпков прибира рушвет. Картината на нагла корупция разгневи премиера Бойко Борисов и бяха взети различни мерки срещу подкупите в КАТ. Тръпков бе уволнен и започна работа като таксиметров шофьор. Вчера от прокуратурата поискаха 3 г. условно за Тръпков по обвинението за подкуп и 1 г. условно по второто обвинение. Освен това той да бъде лишен от право да работи като пътен полицай. Адвокатката на Тръпков пледира за оправдателна присъда, тъй като нямало достатъчно доказателства.", "date": "2018.03.15", "title": " Четат в петък присъда на бивш катаджия"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%81%d1%8a%d0%bf%d1%80%d1%83%d0%b7%d0%b8-%d0%be%d1%82%d0%ba%d1%80%d0%b8%d1%82%d0%b8-%d0%bc%d1%8a%d1%80%d1%82%d0%b2%d0%b8-%d0%b2-%d0%b6%d0%b8%d0%bb%d0%b8%d1%89%d0%b5/", "text": "Труповете на двойка млади пловдивчани – мъж и жена, са били открити днес следобед в апартамента им в кооперация зад РУМ “Родопи”, съобщи TrafficNews.bg. В момента районът е отцепен от полиция, има Криминалистична лаборатория. На място са окръжният прокурор Румен Попов и директорът на полицията ст. комисар Атанас Илков. По непотвърдена информация се касае за убийство с последвало самоубийство. Единият от съпрузите е намушкал другия с нож, а след това се е самоубил. В жилището е било и детенцето на двойката, което е на около година. Предполага се, че причината за жестокото убийство е ревност. Очаквайте подробности", "date": "2018.03.15", "title": " Млади съпрузи открити мъртви в жилището\t\t\t"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d0%b5%d0%b7%d0%b8%d1%86%d0%b8%d1%82%d0%b5-%d0%b5-%d1%81%d1%8a%d0%be%d0%b1%d1%80%d0%b0/", "text": "Премиерът на Македония Зоран Заев заяви, че Законът за употреба на езиците е съобразен с Конституцията, като освен той гарантира и съответната употреба на македонския език и е сериозен принос към изграждане на идеята „Едно общество за всички граждани“, съобщи МИА. „Определяме се за политики, които градят Република Македония като гражданска държава за всички, които живеят на нейна територия“, изтъкна Заев в обръщение към македонските граждани. Според него, чрез Закона за езиците никой не губи и по неговите думи „сега е времето да се отхвърлят политиките на разделение, раздори и конфликти, които противостоят на нашите и европейски ценности“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Зоран Заев: Законът за езиците е съобразен с Конституцията, никой не губи от него"}
{"url": "https://trud.bg/%d0%b1%d0%be%d1%81%d0%bd%d0%b0-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%bf%d1%83%d1%81%d0%bd%d0%b5-%d0%bd%d0%b0-%d1%81%d0%b2%d0%be%d1%8f-%d1%82%d0%b5%d1%80%d0%b8%d1%82%d0%be%d1%80%d0%b8/", "text": "Босна забрани на лидери на руския рокерски клуб Нощни вълци да влязат в страната следващата седмица от съображения за сигурност, предаде Ройтерс, позовавайки се на местните медии. САЩ обявиха санкции срещу клуба заради неговата роля в проруския сепаратистки бунт в Украйна. Нощните вълци обявиха тур в босненската Република Сръбска като част от обиколка из Балканите под мотото “Руски Балкани”, но босненският министър на сигурността Драган Мектич каза, че визитата им не е туристическа, а е по-скоро водена от политически мотиви. Мектич заяви за Ройтерс, че босненските сръбски лидери искат да използват Нощните вълци за сплашване на опонентите на президента на Република Сръбска Милорад Додик и за привличане на избиратели преди изборите през октомври. Босненските служби за сигурност са забранили на лидера на клуба Александър Залдостанов, известен с прякора Хирург, и на Саша Савич, лидер на сръбския клон на клуба, да влязат в Босна на 20 март, съобщи босненският в. “Дневни аваз”. Медиите в Босна по-рано съобщиха, че се очаква Нощните вълци да се срещнат с Додик по време на посещението, което било организирано с помощта на руското посолство в Сараево. Додик също е под санкциите на САЩ заради незаконен референдум в Република Сръбска през 2016 г. Той и други босненски сърби предпочитат Русия пред Западна Европа заради общата православна религия и култура, отбелязва Ройтерс. Руски доброволци воюваха на страната на босненските сърби по време на войната от 1992-1995 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Босна отказа да пусне на своя територия лидери на клуб Нощни вълци"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%82%d0%b5-%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7%d0%b7%d0%b5%d1%85%d0%b0-700-%d0%ba%d0%b3-%d1%82%d1%8e%d1%82%d1%8e%d0%bd-%d0%b8/", "text": "“През изминалата година служителите на ОДМВР-Шумен са постигнали по-добри резултати, в сравнение с предходната. Усилията са видими и дават резултат”, каза гл. комисар Христо Терзийски по време на отчета за дейността на ОДМВР-Шумен в четвъртък. През 2017 г. в Шуменско са регистрирани 2177 престъпления, с 34 повече от предходния отчетен период. Разкрити са 1 258 или 57,79%. Разкриваемостта е с 5,48% по-висока спрямо предходната година. Има сериозен ръст на разкритите престъпления с акцизни стоки – 63 през 2017 г., спрямо 47 през 2016 г. През изминалата година криминаласти са иззели 41 380 къса цигари от нарушители, 701 кг. нарязан тютюн е конфискуван, също и над 2,2 тона алкохол без бандерол. Най-голям е делът на престъпленията против собствеността – 886. Разкрити са 453 /52,31%/, спрямо 426 /48,03% за 2016 г./ През 2017 г. са регистрирани 14 грабежа, разкрити са 12. През 2016 г. са били 17, разкрити са 6 от тях.  През изминалата година общият брой на регистрираните кражби е 672, спрямо 666 през 2016 година. Разкрити са 386 от тях, за същия период на предходната година са известни извършителите на 346. 751 са регистрираните през 2017 година общоопасни престъпления срещу 659 за 2016 г. Разкрити са 544 или 72,44%, а за същия период на 2016 г. – 444 или 67,37%. През 2017 г. са разкрити 240 икономически престъпления. Против данъчната система през 2017 г. са регистрирани 21 престъпления, спрямо 11 за 2016 г. Намалели са катастрофите – с 328 по-малко от регистрираните през 2016 г., което е спад с 32,77%, благодарени на предприета превенция. Противодействие на битовата престъпност, на престъпленията, свързани с разпространението на наркотични вещества и превенция на пътно-транспортния травматизъм ще бъдат сред основните приоритети в работата на ОДМВР-Шумен, подчерта директорът на областната дирекция ст.комисар Ялчън Расим. На отчета за дейността на дирекцията през 2017 г. присъстваха зам.-директорът на ГД БОП ст.комисар Стефан Джолев, областният управител на Шумен проф.Стефан Желев, административният ръководител на Окръжна прокуратура и окръжен прокурор на Шумен Маргарита Георгиева, Председателят на Окръжен съд–Шумен София Радославова, административните ръководители на районните прокуратури в Шумен и Нови пазар Соня Александрова и Милен Глушков, Веселин Велков, директор ТД НС-Шумен и н-к сектор ТЗ БОП Стамен Белчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Шуменските полицаи иззеха 700 кг. тютюн и над 2 тона алкохол\t\t\t"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2%d1%8a%d1%80%d1%85%d1%83-%d0%b3%d0%be%d1%80%d0%b8%d0%b2%d0%b0%d1%82%d0%b0/", "text": "Контролът върху горивата ще бъде затегнат с изцяло нов закон за регулиране на икономическите дейности, свързани с нефта и продуктите от нефт, който е внесен в парламента от депутати от всички политически партии. Близо 1/3 от търговците на горива ще отпаднат от пазара след приемане на закона, стана ясно вчера по време на заседание на  Комисия за наблюдение на приходните агенции и борба със сивата икономика и контрабандата. “381 търговци на едро са вписани в публичния регистър”, обясни председателят на комисията Емил Димитров. “1/3 от тях нямат финансови средства зад гърба си, и ако искаме от тях да декларират средства, то тези прекупвачи, ще отпаднат от пазара с въвеждането на закона”, уточни той. За да търгуват с горива на едро фирмите ще трябва да имат капитал от поне 3 млн. лв., предвижда законопроектът. Ще бъде направен регистър на всички търговци на горива. Като звено към министерството на икономиката ще следи кои цистерни отговарят на изискванията за превоз на горива и ще ги записва в регистъра. “През 2004 г. цистерните у нас са били 3145, като до 2018 г. сме издали регистрации на 1621 камиона”, коментира зам.-министърът на транспорта Ангел Попов. Законопроектът предвижда и всяко едно предприятия за транспорт на горива да има консултант (търговско лице). Попов отчете и напредък при въвеждането на принципа застрахователните компании за превоз на опасни товари да покриват щетите от разлив на опасни товари при инциденти и допълни, че чрез този закон, това ще бъде въведено.", "date": "2018.03.15", "title": " Затягат контрола върху горивата\t\t\t"}
{"url": "https://trud.bg/%d0%b1%d0%b5%d0%bb%d0%b3%d0%b8%d1%8f-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%bf%d1%80%d0%b8%d1%87%d0%b0%d1%81%d1%82%d0%bd%d0%be%d1%81%d1%82-%d1%81-%d0%b2%d0%b5%d0%bb%d0%b8%d0%ba%d0%be/", "text": "Белгийският премиер Шарл Мишел изрази съпричастността на своята страна с Великобритания по случая с отравянето на Сергей Скрипал. Решително осъждам това нападение – то не е просто опит за убийство, а тежък удар срещу сигурността на хората. Това е неприемливо, се посочва в изявлението на Мишел. Белгийският премиер призовава Русия да сътрудничи за изясняването на случая. Много е важно Конвенцията срещу разпространението на химическите оръжия и международните обвързаности да бъдат спазени, добавя той. Мишел призовава председателя на Европейския съвет Доналд Туск да съгласува отговора от името на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Белгия изрази съпричастност с Великобритания по случая Скрипал"}
{"url": "https://trud.bg/%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d1%81%d1%8a%d1%81%d1%82%d0%b0%d0%b2%d1%8a%d1%82-%d0%b7%d0%b0-%d1%86%d1%81%d0%ba%d0%b0-%d0%bd%d0%b5-%d0%b5-%d1%8f%d1%81%d0%b5%d0%bd/", "text": "Делио Роси, старши треньорът на „Левски“, все още не е наясно със стартовия състав за мача с ЦСКА. Това призна самият италианец, но уточни, че причината е наличието на няколко тренировки до сблъсъка в неделя. Опитният специалист призна, че е наясно, че все още има пропуски в играта на тима му.  „Те са най-вече в компактността на отбора и воденето на играта – каза Роси пред „Диема“. – Все още не сме изгладили на 100% интензивността на тима в двете фази на играта. Имам предвид, че понякога играем извън ритъм – движенията по терена не са точните и това намалява ефективността на нашата игра. Иначе мачът с ЦСКА е едно дерби, а като такова, те са различни от останалите срещи. Това е мач, който не е за само за 3 точки. Това е мач, в който трябва да излезем с горещо сърце и хладна глава. Вече имаме основа, база, за изграждането на един добър отбор. Но това трябва да го докажем на терена. Смятам, че с този мач започваме най-важната част от първенството.“", "date": "2018.03.15", "title": " Делио Роси: Съставът за ЦСКА не е ясен"}
{"url": "https://trud.bg/%d1%87%d0%b5%d0%b7-%d0%bd%d0%b5-%d0%b5-%d1%80%d0%b5%d1%88%d0%b8%d0%bb%d0%b0-%d0%b4%d0%b0-%d0%bf%d1%83%d1%81%d0%bd%d0%b5-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b2-%d1%81%d0%b4%d0%b5/", "text": "Решението българската държава да влезе в сделката с ЧЕЗ зависи изцяло от чешката компания, но засега няма яснота за тяхната позиция. Това заяви финансовият консултант на сделката Веселин Захариев по време на енергийна конференция, в която участва и енергийният министър Теменужка Петкова. “Ако ЧЕЗ каже не – държавата не може да влезе в сделката, дори “Инерком” да каже да, самият договор не може да бъде развален едностранно. Единственият начин е да действаме в унисон, заедно”, каза консултантът. По думите му, ако чешката компания прецени, че ще приеме участието на държавата, то ще реши и по какъв точно начин да се осъществи то. От “Инерком” увериха още, че няма отказ за финансиране от страна на банките по сделката за активите на ЧЕЗ. От компанията обясниха, че финансирането ще е стандартно за подобни сделки – част от него ще бъде със собствен капитал, а останалите средства – от банки. Относно арбитражното дело консултантът уточни, че българска компания не може да участва в арбитражно дело срещу страната, в която се намира. Междувременно от Комисията за защита на конкуренцията обявиха, че започват проверка за концентрация на пазара след сделката за активите на ЧЕЗ. Но уточняват, че не е в правомощията им да изследват произхода на финансовите средства, с които ще се финансира сделката. Европейската комисия следи сделката за ЧЕЗ, но тя е между две частни компании, заяви комисарят по въпросите на Енергийния съюз Марош Шефчович по време на конференцията.  По думите му, ако държавата влезе в нея, ЕК ще анализира дали има нарушение на Третия енергиен пакет. Регулаторните институции в Брюксел обаче ще преценят как да действат по казуса, едва след като бъде финализирано споразумението между компаниите. В ЕК вярваме, че всички принципи по сделката за “ЧЕЗ България” ще бъдат спазени, а регулаторните органи ще извършат необходимите анализи, каза Шефчович.", "date": "2018.03.15", "title": " ЧЕЗ не е решила да пусне държавата в сделката\t\t\t"}
{"url": "https://trud.bg/%d0%bd%d0%b5%d0%bc%d1%81%d0%ba%d0%b8-%d0%b4%d0%b0%d1%80%d0%b8%d1%82%d0%b5%d0%bb%d0%b8-%d0%be%d1%81%d0%b8%d0%b3%d1%83%d1%80%d0%b8%d1%85%d0%b0-22-000-%d0%bb%d0%b5%d0%b2%d0%b0-%d0%b7%d0%b0-%d1%80%d0%b5/", "text": "Немски дарители на МБАЛ “Свети Иван Рилски” в Горна Оряховица посетиха лечебницата, за да се запознаят как върви изпълнението на ремонтите в Детско отделение, които финансира тяхната организация “Помощ за България”. Германците са с поредно дарение за горнооряховската болница. Благодарение на близо 22 000 лева, осигурени от фондацията, вече има напълно ремонтирани осем бокса в кърмаческия сектор на отделението по педиатрия. В още три бокса вървят довършителни работи, като за приключване на ремонта в тях до края на март, от “Помощ за България” ще приведат още средства. Извършените дейности в боксовете са саниране, боядисване и смяна на дограмата. Управителят на болницата д-р Иван Иванов благодари на благодетелите Юрген Мюлер, съпругата му Риа, българският сътрудник Изабел Шимидова и още трима доброволци за поредния жест. Благодарение на организацията, за две години бяха напълно ремонтирани санитарния възел на стойност 12 000 лева и млечната кухня, оборудвана с нов санитарен фаянс, теракота, нови шкафове и закупена бяла техника – бойлер, хладилник и микровълнова печка за около 6000 лева в Отделението по педиатрия. Дарителите от много години подпомагат домове и болни деца от Великотърновска област. При сегашната си визита те са посетили Кризисния център в село Балван, където са зарадвали 12 девойки, като са им осигурили пари за дрехи, обувки и различни нужди, и са ги почерпили на пицария във Велико Търново. В Помощното училище “Теодосий Търновски”пък са раздали над 200 пакета с лакомства за наближаващия Великден. В училището продължава и програмата “Втора закуска”, финансирана от организацията. В Дома за деца с умствена изостаналост в Илаков рът пък благодетелите са предоставили сума за закупуване на голямо количество хранителни продукти. В Елена те са се срещнали и с кмета инж. Дилян Млъзев и са посетили социалния патронаж. В Дома за деца, лишени от родителски грижи в Ново село са дарили и монтирали огромна люлка за почивка и релакс. За нуждите на Сензорната стая за терапия са дарили сензорни и двигателни съоръжения, и материали. За питомците в Ново село германците са организирали и малък празник с барбекю сред природата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Немски дарители осигуриха 22 000 лева за ремонт на педиатрията в Горна Оряховица"}
{"url": "https://trud.bg/%d0%bd%d0%b0%d0%b4-%d0%b4%d0%b2%d0%b0-%d0%bf%d1%8a%d1%82%d0%b8-%d1%81%d0%b0-%d1%81%d0%b5-%d1%81%d0%b0-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b8%d0%bb%d0%b8-%d0%ba%d0%b0%d1%82%d0%b0%d1%81/", "text": "Повече от два пъти са се увеличили катастрофите по магистралите за последните 8 години, съобщи Пенка Георгиева – председател на Пациентски организации “Заедно с теб”. Сред основните причини е заспиването на волана. Данните са на Главна дирекция “Пътна полиция”. Със 16% са се увеличили ранените при пътнотранспортни произшествия за последните шест години, каза Пенка Георгиева, цитирана от  : „Загиналите са 5 392 души. Това е един среден български град“. Според доцент Кирил Терзийски, член на Българското дружество по сомнология, заспиването зад волана е голям проблем, който у нас се неглижира. „В едно проучване още от 1998 година се доказва, че 10 до 30 процента от пътните инциденти се дължат на дремливо шофиране, нещо повече – тези от тях, които са фатални, свързани с човешки жертви или наранявания, са дори още по-голям процент поради съвсем разбираемия факт, че човек, когато е заспал, няма възможност за реакция – да се предпази, да натисне спирачка, да отклони МПС-то. Въпреки това в официалните статистики това липсва“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Над два пъти са се са се увеличили катастрофите по магистралите"}
{"url": "https://trud.bg/%d0%bd%d0%b0%d1%82%d0%be-%d0%bc%d0%b0%d1%80%d1%82%d0%b5%d0%bd%d1%81%d0%ba%d0%b0-%d0%b8%d0%b7%d0%bc%d0%b0%d0%bc%d0%b0-%d0%b7%d0%b0-%d0%ba%d1%80%d0%b5%d0%bc%d1%8a%d0%bb/", "text": "През първата половина на март има две неприятни, но много поучителни събития. На 9-ти, се навършиха 28 години от началото на преговорите за обединението на Германия, а на 12-ти бе отбелязана 19-ата годишнина от присъединяването на Унгария, Полша и Чехия към Северноатлантическия алианс. Противно на мита за „съветската заплаха“, която принуждава бедните западни демокрации да се защитават от „червения агресор“, в глобалната шахматна игра на Студената война, белите фигури, винаги са във Вашингтон и в Брюксел. Далеч преди края на Втората световна война, нашите довчерашни съюзници, Великобритания и САЩ, разработват плана „Немислимо“, в който се предвижда съвместна атака срещу Съветския съюз. И само осъзнаването на истинската сила на Червената армия, разгромила нацистите, принуди западните „партньори“ да изоставят своя план. Но само няколко месеца по-късно американците сериозно обмислят как да подложат СССР на атомна бомбардировка. На 5 март 1946 г., произнасяйки своята известна реч във Фултън, Уинстън Чърчил всъщност обявява Съветския съюз и всички страни от социалистическия лагер за зараждащата се Студената война. На 4 април 1949 г. под егидата на САЩ е създаден насочения срещу СССР блок НАТО. И едва шест години по-късно на 14 май 1955 г. възниква неговият „отговор“ – Организацията на Варшавския договор. На съвестта на Запада лежи и разделянето на Германия. САЩ, Великобритания и Франция, въпреки всички споразумения, саботират координацията със съветската страна за действията, предприети от тях в техните зони на окупация. Западът бави ликвидацията на военните заводи, затворя си очите за дейностите на нацистките организации и без обсъждане с Москва извършва определени икономически реформи. През май-септември 1949 г. под действителния патронаж на САЩ е създадена ФРГ. По този начин Вашингтон не оставя на съветските власти друг избор, освен да създаде противовес на проамериканската политическа формация. Така на територията на неговата окупационна зона се появява ГДР. Балансът на силите между НАТО и социалистическия лагер продължава повече от 30 години, до 80-те години на миналия век. Но всичко се променя с идването на власт в Съветския съюз на Михаил Горбачов, фанатично искащ „сприятеляване“ с евроатлантическата общност. След избора на нов генерален секретар Западът „сондира“ въпроса за обединяването на ФРГ и ГДР, а през 1988 г. е взето решение да „хване бика за рогата“. Канцлерът Хелмут Кол пристига в Москва и предлага на Горбачов обединението на Германия и той принципно не възразява. Процесът започва. Съветският лидер можеше да запази статуквото и да откаже разговори за обединението или, в най-лошия случай, да предложи за одобрение огромна сметка в полза на Москва, но Горбачов не направи нито едното, нито другото … През 1989 г. диалогът между лидерите на СССР и ФРГ продължава. Почувствала слабостта на Москва, прозападната опозиция в ГДР рязко повишава своята активност. Започват бунтове. Държавният глава на ГДР Ерих Хонекер подава оставка. През март 1990 г. започват преговори по процедурата за обединение, а след по-малко от седмица, изборите за парламент на ГДР, се печелят от ХДС с 40%. За социалдемократите 22%. Лидерът на християндемократите Лотар де Мезиер става ръководител на правителството и през май подписва с Кол споразумение за създаване на единно икономическо пространство с ФРГ. През август е подписан и договорът за обединение на Германия. През септември ФРГ, ГДР и бившите членове на антихитлеристката коалиция формално уреждат отношенията си с Берлин. На 3 октомври 1990 г. ГДР престава да съществува и влиза в състава на ФРГ. Защо Михаил Горбачов така сляпо и безотговорно действа? Или по-точно наивно. Гаранциите, че НАТО няма да се разширява на изток, съветският генерален секретар получава многократно, считано от 31 януари 1990 г. Това му бе обещано от германския външен министър Ханс-Дитрих Геншер и от американския държавен секретар Джеймс Бейкър, макар че подписани официални документи по този въпрос няма. За обещанията на ръководството на НАТО свидетелстват не само думите на съветските политици, но също така и документи, публикувани в края на 2017 г. от Архива на националната сигурност (National Security Archive) при университета Джордж Вашингтон. Представителите на Запада обещават да не се преместят и с един инч на изток. Но бързо нарушават обещанията си. Структурата на НАТО бе разширена в бившата територия на ГДР, а Вашингтон и Брюксел започнаха да „ухажват“ страните от Източна Европа, като им „помагат“ и при смяната на властта. На 12 март 1999 г. бившите съюзници на СССР, Полша, Унгария и Чехия, стават членове на НАТО. Пет години по-късно, на 29 март 2004 г. България, Латвия, Литва, Румъния, Словакия, Естония и Словения последваха техния пример. Алиансът бомбардира и разделя приятелски настроената към Русия Югославия. Ето така на практика изглежда как Запада изпълнява поетите от него задължения. През 2013-2014 г. в Украйна е извършен прозападен преврат. Според Владимир Путин, Вашингтон, под прикритието на „миротворческа реторика“, моли Москва, да окаже натиск върху законната киевска власт, че ще обещае да не използва армията срещу радикалите. Но вместо обещаните от Запада мирни преговори, на следващия ден в Украйна става силов преврат.   Не става ли същото сега с Русия, в опитите да й „размекнат мозъка“ с разговори за Минските споразумения? Докато ние се съгласяваме с твърденията на Запада, че за „Минск“ няма алтернатива, Порошенко открито говори пред блогъри, как възнамерява да осъществи, „чистка“ в Донбас, без амнистия, ако му се отдаде възможност да вкара в региона чуждестранните миротворци… Историята е прекрасна наука, даваща ни безценен опит. Днес тя буквално крещи към нас: „На Запада не може да се вярва. Никога и при никакви обстоятелства“.", "date": "2018.03.15", "title": " НАТО: Мартенска измама за Кремъл"}
{"url": "https://trud.bg/%d0%bf%d1%80%d0%be%d0%b3%d0%bd%d0%be%d0%b7%d0%b0%d1%82%d0%b0-%d0%b7%d0%b0-%d0%b1%d0%be%d1%80%d0%b8%d1%81%d0%be%d0%b2-3-%d0%bd%d0%b8%d1%89%d0%be-%d0%bd%d0%be%d0%b2%d0%be-%d0%bf/", "text": "Срещата на ЕНП и Комитета на регионите от края на миналата седмица в София удивително приличаше на старт на предизборна кампания. И със сигурност беше точно така. Но не онази, обявената за след година и кусур, а на предизборната кампания за предсрочните парламентарни избори. Насърчителното потупване по рамото и суперлативите погалиха ушите на елита на ГЕРБ и ги изпълниха с надежда. Борисов, видимо доволен, получи най-щедрите похвали от европейските си колеги. отсече Дол и си навлече гнева на социалистите. Завиждат, побърза французинът да пресече мераците им да го критикуват. Европейската десница сякаш се беше изсипала в НДК не за да си подреди къщичката за следващия проектен период, а за да отработи предизборната кампания на своята сестринска партия ГЕРБ. Възможно ли е да знаят нещо, което на широката публика все още е неизвестно. Напълно. Идейните принципи нямат никакво значение за ГЕРБ, когато става дума за власт. Така функционира тази партия и на организационно и на политическо равнище. Затова и няма особени шансове да просъществува в опозиция. Партийните структурите са изградени и органично свързани с държавните и общински структури. В ГЕРБ, повече от всяка друга партия, може да се изрисува родословното дърво на произволен активист, чрез общински и държавни позиции в администрацията. Съпрузи и съпруги, братя и сестри, майки, бащи, баби, кумове, братовчеди, лели, чичовци, деца, внуци, снахи и пр. Впрочем, сигналите за нарастващата еманципация на структурите са все по-отчетливи. Борисов е по големите неща – международното положение, лидерските срещи на високо равнище и други, далечни на редовия активист дейности. Докато заместникът му Цветанов е човекът за връзка и всичко останало. За сметка на това програмата за управление, по-точно липсата на такава, както и реализирането на управленска визия, нямат никакво значение. Властта на всяка цена и с компромис, какъвто се налага. По тази формула Борисов реализира вече трети управленски, непълен мандат. И именно непълнотата е доказателството, че ако и формулата да сработва при сглобяването на мнозинства, тя не дава резултати, изразени в качество на властта и успешни политики. Което в крайна сметка са единствените обективни критерии за оценка на едно управление. Овластяването на националистите беше отчаян и твърде рискован ход за ГЕРБ. Борисов не желае да разпределя власт и това е ноторно известен факт. Концепцията, че по-добре е с тройна коалиция от националистически партии, отколкото широка от системни партии, обслужи инстинкта за самосъхранение на партията-държава. Никой с никого и нищо не смята да споделя. Камо ли власт. Нито формулата беше зададена от избирателите, както се опитват да внушат от ГЕРБ в своя защита, нито националистите са някакви безобидни местни тарикатчета, които няма да посегнат към реалната власт, а само ще папкат и ще слушкат. И най-същественото – отговорността на всяко еднолично управление в края на краищата остава еднолична. Генераторът на скандали Валери Симеонов прилича повече на бомба с часовников механизъм, отколкото на хлапак, който папка и слушка, докато порасне. Всъщност преди година Симеонов напомняше на смешния герой от романа на Ал. Носов “Незнайко в Слънчевия град”. Днес обаче недоразумението Симеонов порасна до проблем лично на Борисов, на правителството, мнозинството, вътрешната политика и българската дипломация. В Европа, на Запад, и на Изток. И ако Борисов е залагал, издигайки го до вицепремиер да постигне две неща – хем да го държи близо и под контрол, хем да по този начин да минимизира шумовете в системата, то не му се получават и двете. Както се казва – един Валери се оказа достатъчен да създаде такива проблеми, дето Волен Сидеров и Каракачанов, барабар с членската си маса не могат. Скандалите, генерирани от Вицето обаче далеч не изчерпват цялата номенклатура на скандала, която съпътства трудното съществуване на кабинетът Борисов 3. Състояние, в което дори и при желание, нито могат да се направят така необходимите реформи, нито да се създадe необходимото доверие в обществото за провеждането им. Още по-малко на мантрата “коалицията е стабилна”. Класическото определение за революционна ситуация е натиск отдолу, немощ отгоре. Това, разбира се е свободна перифраза. Та, въпросът, който постави отминалата седмица е дали, дори не толкова дали, а кога ще има предсрочни избори, тъй като са налице и двете обстоятелства. Протести въобще, по всякакви поводи има около 40-45 само от началото на годината. За Пирин, за кварталните градинки в “Младост”, за лъвчетата, за тунел “Петрохан”, срещу Истанбулската конвенция, за Истанбулската конвенция, на надзирателите в затворите, на полицаите, на работещите в детските градини, срещу работещите в детските градини, срещу насилието, за разширяване на законната отбрана, срещу сделката ЧЕЗ, срещу цените на тока, за лечението на онкоболни,…Общото кратно между тях е усещането за неспособност на управлението да се справи с това да води държавата. Скандалите, които продуцира управляващата коалиция създават от една страна перфектната среда за опозицията, от друга страна са тест за способността на лидерите да реализират стратегически цели, като политическата алтернатива, например. БСП и нейният лидер Корнелия Нинова пък така и не разбраха, че вълнaта не може да бъде статично положение. Отварянето на безброй фронтове, в името на “вълнaта” – на недоволство от ГЕРБ, на недоволство от червените олигарси, на недоволство от начина на живот, на недоволство от Истанбулската конвенция, на недоволство от самото недоволство, се превърна в основната характеристика на лидерството на войнствената Нинова. Стратегическите ходове трудно могат да бъдат провидени в пушилката на фронта. За сметка на лидера си, висшето командване на партията изглежда все по-демотивирано и по-дистанцирано от своя пълководец. Структурите на БСП са подвластни на местни влияния и тежнения, продиктувани от междуличностни и биографични връзки, икономически интереси и трудна връзка с централното ръководство. Представителите на БСП в местната власт лесно влизат във взаимодействия с ГЕРБ, разбира се по икономически причини. Уравнението е просто – с пламенни декларации от трибуната на Народното събрание община не се храни, казват те. И като резултат от всичко това Нинова изглежда все по-самотна и по-самотна. Което в крайна сметка прави трудна за припознаване алтернативата за държавата в нейно лице, тъй като добрите намерения са ОК, но съвсем не са достатъчни. Единственият липсващ от сцената е визията, проектът за следващите години. Отговорът на въпроса “Накъде?”. Това, което направи ДПС – да постави този въпрос на дневен ред за дебат, беше разчетено като заявка за управление. И да, и не. Защото няма как да стигнеш някъде, ако не си разбрал това къде е . А отговорността за формулирането на целта е именно на политическите партии с биография и визия. А не на случайно и временно пребиваващите. Впрочем, тържественото събитие на ЕНП от края на миналата седмица създаде интересна асоциация с една друга, минала история. Тогава, през 2001-ва година, ЕНП дойде в София за първи път. Тогавашният лидер на ЕНП Хосе Мария Аснар прегърна премиерът и лидер на СДС Иван Костов на сцената на НДК с думите “Амиго, Иване” и допълни “Говорейки за България и нейното бъдеще, говорим за Иван Костов и СДС!”. Два месеца по-късно СДС на Иван Костов претърпя катастрофично поражение на изборите и  В изборната нощ, в коридорите на НДК повяхнаха надеждите за парламентарно участие и на един друг, малък политически проект, като стайно разстение, извадено на произвола на яркото слънце и буйния политически вятър – коалицията ВМРО-Гергьовден, с лице – Слави Трифонов.  ", "date": "2018.03.15", "title": " Прогнозата за “Борисов 3” – нищо ново под Слънцето*\t\t\t"}
{"url": "https://trud.bg/%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5-%d1%81%d1%8a%d1%81-%d1%81%d0%b5%d0%bb%d0%b8%d1%89%d0%b0-%d0%b8-%d1%82/", "text": "Община Велико Търново бе домакин на Общото събрание на Асоциация на общините със селища и територии на културно-историческо наследство /АОСТКИН/. В срещата участваха представители на 8 от 10-те общини- учредители на организацията. Кметът на старата столица Даниел Панов приветства участниците и ги запозна с възможностите за развитие на Асоциацията. Той информира партньорите, че е разговарял с Кмета на София Йорданка Фандъкова и е получил уверението и, че Асоциацията ще участва активно в разработването и прилагането на подготвяна Стратегия за опазване на културно-историческото наследство. Участващите в срещата получиха от Даниел Панов информация за придвижването на Закона за старите столици, обсъжданите възможности за ползване на данъчни облекчения от страна на собственици на сгради, които са частна собственост със статут „Паметник на културата“, както и за възможности за включване на такъв тип сгради в проектите за подобряване на енергийната ефективност. Панов потвърди готовността на Френската Асоциация на градовете и регионите с културно-историческо наследство да продължи партньорството и сътрудничеството си с АОСТКИН. В рамките на Общото събрание бе изнесен, обсъден и приет Доклад и отчет за дейността на АОСТКИН през 2017 година. Бяха избрани ръководни и контролни органи. В рамките на обсъждането на предложения за програма и бюджет за 2018-та година се състоя дискусия с полезен обмен, както на позитивни практики в общините, членуващи в Асоциацията, така и поставяне на въпроси, които представляват интерес за партньорите в АОСТКИН.  Основен акцент в разговорите и дебатите бяха проблемите, както и възможните решения произтичащи от разнообразни сложни казуси, свързани със състоянието, експлоатацията и поддръжката на сгради, които са частна собственост, и същевременно притежават статут „Паметник на културата“. АОСТКИН бе създадена през месец март 2014 година по инициатива на Даниел Панов.  Основните цели на Асоциацията са съдействие и подкрепа за ефективна политика в областта на опазване на КИН, посредничество и сътрудничество при разработване на общи стратегии и програми, а също и подпомагане и сътрудничество при прилагане на законодателството по отношение опазване и развитие на недвижимото културно наследство. Предвижда се и подпомагане развитието на културният туризъм, както и обмяна на добри практики. “Френската асоциация на градовете и регионите с културно-историческо наследство работи в четири основни области. Това са исторически сгради с архитектурна стойност в риск и с проблеми, както и дейности към обществото и хората, които ги правят съпричастни към процесите на опазване и съхраняване на културното наследство и процеса на неговото опазване. Провеждат се обучения на собствениците на имоти, които са част от културното наследство. Изготвят се специални програми за децата и младите хора. Създава се  туристически продукт, стимулиращ и развиващ културният туризъм, а също и международни контакти и връзки и европейски проекти”, информираха от общинската управа в старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Асоциацията на общините със селища и територии на културно-историческо наследство заседава в Търново"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bf%d0%b5%d1%81%d0%ba%d0%be%d0%b2-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80/", "text": "Русия смята за напълно безотговорна позицията на Великобритания в кризата с отравянето на бившия руски шпионин Сергей Скрипал, заяви днес Дмитрий Песков, говорителят на руския президент Владимир Путин, цитиран от световните агенции. Песков каза, че Русия подготвя ответни мерки, след като Великобритания предприе мерки срещу нея. Вчера британският премиер Тереза Мей обвини Русия за отравянето на Скрипал и дъщеря му и нареди да бъдат експулсирани 23 руски дипломати. Песков изрази “силна озадаченост” от този британски ход и отбеляза, че няма доказателства в подкрепа на отправените от Великобритания обвинения срещу Русия. “Ние подчертаваме, че Русия няма връзка с онова, което се случи във Великобритания”, каза той. Според говорителя на Кремъл случаят има “всички признаци на провокация”. Песков увери, че скандалът със Скрипал не се отразява по никакъв начин на кампанията за президентските избори в Русия в неделя. Русия не приема диктат и условия от Запада, на което се дължи и неговата болезнена реакция, заяви руският министър на външните работи Сергей Лавров, цитиран от световните агенции. “И ето тази нервна реакция към връщането на Русия като равноправен партньор, която не налага нищо на никого, но и Русия не приема диктат и ултиматуми, което се възприема много болезнено от нашите западни партньори”, каза той. Лавров свърза британския отговор на отравянето в Солсбъри и с вътрешните проблеми, предизвикани от Брекзит. Руският външен министър отново отхвърли обвиненията срещу страната му, че е свързана с отравянето на двойния агент и коментира, че “възмутителните британски действия… излизат далеч извън рамките на елементарното приличие”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Дмитрий Песков: Позицията на Великобритания по случая “Скрипал” е безотговорна"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bf%d0%be%d0%ba%d0%b0%d0%bd%d0%b8%d0%bb%d0%b0-%d1%80%d1%83%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b7%d0%b0/", "text": "България ще работи за възстановяване на диалога между Русия и Европейския съюз, в рамките на своето председателство на Съвета на ЕС. Като част от тези усилия в София са поканени няколко руски министри. Това е съобщил българският посланик в Москва Бойко Коцев, информира  . “По време на председателството си ние възобновяваме диалога ЕС-Русия. Ако съм запомнил правилно, на 4 април в София ще се проведе среща… Поканени са министрите на културата, на природните ресурси, и на туризма (на Руската федерация)”, е казал посланик Коцев, допълвайки, че ще се състоят общо 4 или 5 министерски срещи. В коментар, ръководителят на международния комитет на Съвета на федерацията Константин Косачев отбелязва, че между народите на Русия и България винаги е имало симпатии , но на официалното ниво “действията отстъпват на обществените очаквания”. Според парламентариста, официалните междудържавни отношения не могат да се определят като “изключителни активни”, а последните три или четири години могат да се нарекат “време на пропуснати възможности”. Според Косачев, в голяма степен “политиката на България по руското направление се формира от НАТО и ЕС”. Той подчертава, че Русия би искала да развива двустранно сътрудничество с България, което би задало позитивен тон и в отношенията с ЕС, влошени заради ситуацията в Украйна и въведените западни санкции, на които Москва отговори с ответни мерки, отбелязва руската агенция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " България е поканила руски министри за диалог с ЕС"}
{"url": "https://trud.bg/%d0%bc%d0%b8%d0%bd%d0%be%d1%87%d0%b8%d1%81%d1%82%d0%b0%d1%87-%d0%bf%d1%80%d0%b8%d0%b1%d0%be%d0%b9-%d0%bd%d0%b0-%d0%b2%d0%bc%d1%81-%d1%83%d1%87%d0%b0%d1%81%d1%82%d0%b2%d0%b0-%d1%83%d1%81%d0%bf/", "text": "Продължава участието на базов миночистач „Прибой” от състава на българските Военноморски сили в учението на противоминните сили на ВМС на Република Гърция „Ариадне 2018”, което се провежда в акваторията на залив Патра и източната част на Йонийско море. По време на учението базов миночистач „Прибой” съвместно с кораби от противоминните сили на Великобритания, Гърция, Испания, Италия, Румъния и Турция участва в провеждане на противоминни операции с контактен трал и изпълнява всички поставени задачи по отразяване атаките на въздушен противник, приемане и предаване на товари на море и неутрализиране на асиметрични заплахи. Престои преход на кораба и завръщане в България на 20 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Миночистач “Прибой” на ВМС участва успешно в “Ариадне 2018”"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0-%d1%84%d0%b8%d0%bb%d1%87%d0%b5%d0%b2-%d1%87%d0%b5%d1%80%d0%bd%d0%b0-%d1%81%d0%b5%d1%80%d0%b8%d1%8f-%d0%be%d1%82-%d0%b1%d0%bb%d0%be%d0%bd/", "text": "– Така е. – Признавам се за виновен. Но моля да се вземат предвид и някои смекчаващи обстоятелства. След 1990 г. страната беше буквално залята от престъпност. Многобройни тежки посегателства срещу личността и собствеността на гражданите бяха ежедневие. Бурният ръст на организираната престъпност и корупцията беше резултат от отслабването на държавно-правния контрол. Държавата се отдръпна от защитата на правата на гражданите. Всички тези явления имат своята икономическа основа. Държавата рязко и категорично се отказа от управление на собствеността и производството, без да е създала условия за справедливо развитие на пазарно стопанство, основано на частната собственост. Административно-командният контрол бързо отмря, а нови форми за контрол – производствен, финансов, банков, данъчен, митнически, пограничен, приватизационен и т.н. още не бяха създадени. В резултат населението масово обедня, а разделението на обществото на бедни и богати, т.е. класовата диференциация се задълбочи. В областта на престъпността възникнаха мощни икономически групировки, които трупаха капитал по престъпен начин, а мръсните пари корумпираха държавните служители. Тези престъпни групировки изместиха държавата от производството и търговията. Така възникнаха „сивата икономика“ и организираната престъпност с присъщите й посегателства върху личността – убийства, изнасилвания, телесни повреди и т.н., както и върху собствеността – грабежи, изнудвания, измами. – Правителството на СДС с министър-председател Иван Костов беше твърдо решено да се справи с престъпността. Една възможна мярка беше да се предостави на гражданите правен инструмент, с който те да защитават и сами правата си. За целта трябваше да се разширят границите на неизбежната отбрана. Конкретните текстове за промяна на чл. 12 от НК бяха предложени от министъра на вътрешните работи Богомил Бонев. Тогава думата му тежеше в Министерския съвет. На политическо равнище решение беше взето. Оставаше Министерството на правосъдието юридически да го оформи. За целта създадохме работна група, в която поканихме всички хабилитирани учени от университетите, видни представители на Върховния съд, Главна прокуратура, Националната следствена служба, Висшия адвокатски съвет и разбира се на МВР. Най-активно участие взеха проф. Димитър Михайлов и проф. Милчо Паликарски. След това Министерският съвет одобри тези предложения и ги внесе в парламента. В правната комисия, ръководена от Светослав Лучников, беше влошена редакцията на някои формулировки. Така Народното събрание прие промените в НК относно неизбежната отбрана. – Всъщност през 1997 година работната група предложи, а Народното събрание одобри твърде мащабна реформа на наказателното законодателство. Бяха извършени около 80 промени в НК и още толкова в Наказателнопроцесуалния кодекс (НПК). Целта беше наказателното законодателство да отговори адекватно на новата криминологическа реалност и преди всичко – на организираната престъпност. При това използвахме и чуждия опит. Тогава за първи път допуснахме информацията, събрана със специални разузнавателни средства (СРС), да се използва като доказателство в наказателния процес. В НПК създадохме завършена уредба относно СРС, а в НК установихме наказателна отговорност за злоупотреба с тях и събраната чрез тях информация. Предвидихме по-тежки наказания за убийство и телесна повреда на съдия, прокурор, следовател и служител на МВР при или по повод изпълнение на службата му. Усъвършенствахме нормите за отвличане (чл. 142 НК), принуда (чл. 143 НК), блудство (чл. 149 НК), незаконно влизане в чуждо жилище (чл. 170 НК), а също и някои норми относно престъпленията против собствеността, стопанските и длъжностните престъпления, отнемането на чуждо моторно превозно средство и други. Обявихме новата форма на изнудване, която се появи тогава за престъпление по чл. 213а от НК. Усъвършенствахме нормите на НК относно организираната престъпност (чл. 321, чл. 321 а и др.). Създадохме в НК цял комплекс норми за защита на финансовата и данъчната система. Обявихме за престъпление изпирането на пари по чл. 253. В общата част на НК предвидихме ново обстоятелство, изключващо обществената опасност – „задържането на престъпник” по чл. 12а. И пак тогава, в рамките на тази широка реформа, разширихме приложното поле на неизбежната отбрана. – Гласеше следното: „Независимо от характера и опасността на защитата няма превишаване пределите на неизбежната отбрана, ако: нападението е от две или повече лица; нападателят е въоръжен; нападението е извършено чрез проникване с насилие или с взлом в жилище, вилен имот или стопански обект; нападението е в моторно, въздухоплавателно, водно превозно средство или подвижен железопътен състав; извършено е нощем; не може да бъде отблъснато по друг начин.” – Веднага след приемането на промените в НК, 52 народни представители от БСП поискаха от Конституционния съд да обяви за противоконституционна новата норма на чл. 12, ал. 3, тъй като тя нарушава правото на живот по чл. 28 от Конституцията и чл. 6, ал. 1 от Международния пакт за граждански и политически права. Главният прокурор Иван Татарчев и Висшият адвокатски съвет с председател Тодор Бурилков дадоха становище до КС, че подкрепят искането. Конституционният съд, под председателството на проф. Живко Сталев и при докладчик Стефанка Стоянова, с решение № 19 по конституционно дело 13 от 1997 г. уважи искането и обяви четири от шестте нови разпоредби (по т. 1, 2, 4 и 5) на чл. 13, ал. 3 НК, както и част от разпоредбата по т. 3, за противоконституционни. След изменението на НК от 2006 г. остана само едната хипотеза и нормата на чл. 12, ал. 3 НК доби следния вид: „ Няма превишаване пределите на неизбежната отбрана, ако нападението е извършено чрез проникване с насилие или с взлом в жилище”. Това е действащият закон в момента. – Конституционният съд прие, че отменените разпоредби на чл. 13, ал. 3 от НК позволяват на отбраняващия се субект да „надхвърли нужната защита”, като отблъсне нападението без да „съразмерява отбраната с опасността на това нападение”; той може да избира средството за защита и сам да реши какви вреди да причини на нападателя, в това число и смъртта му. А това противоречи на най-ценното човешко право – правото на живот, закрепено в чл. 128 от Конституцията. Съгласно решение на Конституционния съд № 10 от 1995 г. „правото на живот има върховенство и приоритет по отношение на другите права, които, за да бъде опазено, е допустимо да бъдат накърнени”. – Хората искат държавата да ги защитава от престъпни посегателства. Искат МВР да предотвратява престъпленията, а когато бъдат извършени, да залавя престъпниците и да ги предава на правосъдието. Искат прокурорите да обвиняват престъпниците, а съдиите да ги наказват с всичката строгост на закона. Искат престъпниците да са в затвора, а не на свобода. В случая те протестираха и срещу развилнялата се циганска престъпност и бездействието на държавата. Защото управлението на държавата е отговорно за състоянието и за живота на различните групи от обществото, в това число и тази етническа група. Всички хора са равни и животът им трябва да бъде еднакво защитен от държавата. – Въпросът ви има две страни – формална и съдържателна. Формално предложението на Каракачанов за промяна на НК не би трябвало изобщо да се обсъжда. Защото тази промяна на закона бе направена преди 20 години и отменена от Конституционния съд, като противоконституционна. Наказателното право трябва да въплъщава справедливостта. То се основава върху принципа за справедливост. Специфично наказателноправно изражение на този принцип е разпоредбата на чл. 35, ал. 3 от НК: „Наказанието е съответно на престъплението”. Съответствие – справедливост, съразмерност, трябва да има и между защитата и нападението при неизбежната отбрана! Това постановява разпоредбата на чл. 12, ал. 2 от НК. Ако нападнатият не съобрази защитата си с нападението, той ще наруши справедливостта. Поддръжниците на промяна в уредбата на неизбежната отбрана смятат, че може да се използва една правна фикция, която гласи, че ако нападението е извършено по определен начин, то всяка защита срещу него е оправдана и правомерна. И щом е тъй, законодателят може произволно да добавя най-различни начини на нападение в закона и да обявява, че те не превишават пределите на неизбежната отбрана. – Всъщност обяснението е друго. Конституционният съд остави правилото на чл. 12, ал. 3 да действа, защото когато нападателят влиза в чуждо жилище с насилие, то нападението действително е толкова опасно, че срещу него е оправдано да се използва всякаква защита. В случая начинът на извършване на нападението носи основния заряд обществена опасност. Начинът прави нападението толкова опасно, че срещу това нападение, независимо от неговия характер, може да се използват всякакви средства в това число и умъртвяване на нападателя. – Неизбежната отбрана е очертана с много оценъчни признаци в чл. 12. Това прави границите на този институт гъвкави, подвижни, еластични. Върховният касационен съд (ВКС) може чрез тълкуване да разшири максимално обсега на неизбежната отбрана, като приеме тълкувателно решение, което да доразвие положенията на Постановление № 12 на Върховния съд от 1973 г. А тълкувателните решения на ВКС са задължителни за органите на съдебната и изпълнителната власт, както и за органите на местното самоуправление. Освен това, съставите на ВКС могат чрез своите решения да ориентират съдилищата, прокурорите, следователите и разследващите полицаи към по-широко прилагане на неизбежната отбрана. Да ви дам ли примери на такива решения, по които съм бил съдия- докладчик? – Подготвил съм се за това. – Ето. С решение № 609 по наказателно дело № 432/1996 г. Първо наказателно отделение на Върховният съд прие, че „нападението при неизбежната отбрана е прекратено тогава, когато опасността е отминала. Ако конкретната фактическа обстановка дава основание да се смята, че нападението може отново внезапно да се възобнови, то ситуацията на неизбежна отбрана не е приключила и отбраняващият се има право на активна защита”. – Да. Ето ви още един пример. Съгласно чл. 12, ал. 4 от НК при превишаване пределите на неизбежната отбрана отбраняващият се не се наказва, ако това превишаване се дължи на уплаха или смущение. С решение № 169 по дело № 88/1992 г. Първо наказателно отделение на Върховният съд прие, че „винаги, когато е налице превишаване пределите на неизбежната отбрана, съдът е длъжен да изследва, дали това превишаване не се дължи на „уплаха или смущение”, което изключва наказателната отговорност на дееца”. – Не, разбира се. Необходимо е да се обучават съдиите, прокурорите, следователите, разследващите полицаи и оперативните служители на МВР по проблемите на неизбежната отбрана. За това министрите на правосъдието и вътрешните работи трябва да създадат организация. Следва да се ангажира и Националният институт по правосъдие. Инспекторатът при Висшия съдебен съвет също следва да се включи чрез извършване на тематични проверки по въпроса. – Във върховните съдилища и прокуратури има отлични съдии и прокурори, които респектират с правните си знания и човешките си качества. Но те не са в светлината на прожекторите, не участват в суетливите наддумвания и свади по телевизиите, не викат гръмко „ура” за управляващите, не се въртят покрай големите посолства и т.н. Те просто си вършат работата. И затова не са известни. В същото време в Министерството на правосъдието се наблюдава една черна серия от блондинки – министри. Последните пет „министърки“ – тук включвам и Христо Иванов, който е по Истанбулската конвенция… – … се сливат в един образ. Правото е за тях блед спомен от студентските години. Изпитвал съм ги и знам, че няма какво много да си спомнят. Всичките министърки не са влизали в съдебна зала, но претендират да управляват успешно съдебната система и съдебната реформа. Всички те разбират от международни проекти, тоест умеят да попълват формуляри, чрез които измъкват европейски и американски пари. Всички те не разбират това, което управляват. Някои дори заплашват, че в свободното си време ще напишат нов закон и дори Наказателен кодекс. Пази Боже! Добре, че няма да живея по „техния” закон. – Вероятно те са много чаровни, но аз вече не съм толкова чувствителен към женската хубост. Ако искате да узнаете горчивата истина, направете една бърза анкета между министърките – дали знаят какво е неизбежна отбрана, дали познават постановлението и практиката на Върховния съд относно неизбежната отбрана. И тогава ще разберете, че моите оценки са твърде оптимистични. Иначе много от министрите на правосъдието заслужават адмирации. Ще посоча един – Васил Гоцев. Отличен юрист. Учен. Целият му живот е минал в съдебната зала. Той е цивилист – доцент по гражданско право, но разбираше и наказателноправните проблеми. Не жалеше труд и време, за да подобри организацията на работата в съдилищата. Макар че днес е на 90 години, малцина юристи биха могли да спорят по правните въпроси с господин Гоцев. Честен гражданин на България. Почитания.   Никола Филчев е роден през 1948 г. във Варна. Завършва право в СУ „Климент Охридски“ (1972). Първото му работно място е във Варненския районен съд. После е съдия във Върховния съд (1991-1997), зам.-министър на правосъдието (1997-1999) и главен прокурор ( 1999-2006). Като професор по наказателно право чете лекции в УНСС и други университети извън България.", "date": "2018.03.15", "title": " Проф. Никола Филчев: Черна серия от блондинки управлява правосъдието\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b7%d0%b0-%d0%b7/", "text": "Протест заради унизително ниските възнаграждения организираха служители на Регионалните здравни инспекции /РЗИ/ във Варна и Добрич навръх професионалния си празник. В обедната почивка здравни инспектори, лекари и лаборанти излязоха с фишовете си за заплати, които не са променяни от 2012 г. Не ги зарадва и публикувано в сайта на здравното министерство съобщение, че в края на март ще получат със задна дата увеличение от 1 януари средно с 18%. То се налага заради корекциите в минималната работна заплата. За Добрич ръстът няма да е повече от 15%, а във Варна служителите още чакат ясен разчет. Те коментираха и данните на МЗ, че средно в момента получават по 640 лв. “60% от работещите са с дълъг стаж и вземат по 510-530 лв., за да контролират обекти с милиони оборот”, обясни Веселина Божилова, лидер на КТ “Подкрепа” в РЗИ-Варна. Същата е картината и в РЗИ-Добрич, където заради текучеството през лятото се налага един инспектор да отговаря за стотици обекти. Протестиращите настояха МЗ да разпише наредба за гарантирано поетапно увеличение на заплатите им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Здравни инспектори протестираха за заплати"}
{"url": "https://trud.bg/%d0%bc%d0%b2%d0%bd%d1%80-%d0%b4%d0%be-%d1%82%d0%be%d0%b7%d0%b8-%d0%bc%d0%be%d0%bc%d0%b5%d0%bd%d1%82-%d0%bd%d1%8f%d0%bc%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b8/", "text": "Българска гражданка, работила за авиокомпанията „Емиратс”, е   на територията на Ентебе, Уганда. Това съобщиха от пресцентъра на Министерството на външните работи. На 14 март 2018 г. в генералното консулство на България в Дубай е постъпила информация за починала българска гражданка с инициали Е.Й., която е работила за авиокомпанията „Емиратс”. Консулството ни в Дубай е реагирало своевременно и е уведомило близките на починалата. Генералният консул Иван Йорданов е в постоянна връзка с тях.  До този момент не е получавано официално известие за причината за смъртта.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " МВнР: До този момент няма официално известие за причината за смъртта на българската стюардеса в Уганда"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%b3%d0%b5%d1%88%d0%b5%d0%b2-%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-%d0%b7%d0%bb%d0%be%d1%83%d0%bf%d0%be/", "text": "Цветан Василев злоупотребява с процесуалните си права и ги упражнява по начин, по който най-вероятно се цели да не се яви пред европейски съд. Това обяви в интервю за “Правен свят” прокурорът по делото “КТБ” Иван Гешев, който е в момента ръководител на Специализираната прокуратура. Гешев коментира обвиненията на адвокатите на 17-те подсъдими по делото КТБ, които твърдят, че отсъствието на основния подсъдим от съдебната зала – Цватен Василев нарушава процесуалните им права, защото той не може да бъде разпитан, а това има ключово отношение на подзащитните им. “Аз съм страна в този процес, така че по същество няма да коментирам твърденията на защитата. Отговорът на тези твърдения може да чуете в съдебните заседания, които са публични. Надявам се при следващото заседание да чуете аргументите ни по исканията и възраженията, направени от защитата”, коментира Гешев и добавя: “На българските граждани трябва да им е ясно, че съдът и прокуратурата трябва да спазват принципа за изясняване на обективната истина по делото. Защитата няма това изискване, така че тя може да твърди абсолютно всичко, което е в интерес на подсъдимия. Това не е мое мнение, а е факт, който е нормативно регламентиран. Така че гражданите, когато слушат какво говори защитникът на един или друг подсъдим, трябва да съобразяват това обстоятелство”, казва още Гешев. “Мнението на прокуратурата е, че господин Цветан Василев злоупотребява с процесуалните си права и ги упражнява по начин, по който най-вероятно се цели да не се яви пред европейски съд. Не говоря за български съд дори, защото България е част от ЕС. Господин Василев се намира в процедура по екстрадиция само и единствено, защото не желае да се яви в България. Ако беше дал съгласие, можеше за три дни да се появи пред съответния български съд. Той сам се е поставил в това положение и сам не желае лично да упражни правата си пред български съд и се бори по всякакъв начин да не се появи. Това е обяснима защитна реакция, той има право на това поведение и го упражнява активно. Въпросът е, че в съдебното производство той изтъква това като нарушаване на правата му. Това т.нар. “нарушение” е резултат от неговите активни действия. Третото, което се случва реално е, че единственият шанс той да не бъде екстрадиран, е да вкара политически елемент в процеса, защото по чл.3 от Европейската конвенция за екстрадиция, това може да е единственото основание сръбският съд да откаже екстрадиция”, коментира още прокурор Гешев. Той допусна още, че основният подсъдим вероятно иска да бави процеса и това обяснява действията на неговата защита и тази на останалите подсъдими. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Прокурор Гешев: Цветан Василев злоупотребява с процесуалните си права"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bc%d1%8a%d0%b6-%d0%b2-%d0%bc%d0%be%d0%bc%d0%b5%d0%bd%d1%82-%d0%bd%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d1%82%d0%b5%d1%85%d0%bd%d0%b8/", "text": "Гранични полицаи задържаха мъж, в момент на кражба на техника от фирма на Летище София, съобщиха от МВР. Мъжът е задържан в хода на предприета специализирана полицейска операция от служители на Регионална дирекция „Гранична полиция“ – Аерогари. В резултат на проведените професионални действия Й.П. /35г./ бил заловен в момент, когато товарел в камион за изхвърляне на отпадъци лаптопи, инструменти, РАМ памет, монитор и процесор, собственост на една от фирмите. Установено е, че мъжът е работил във фирма, наета за поддръжка и почистване на помещения на офиси в зоната на аерогарата. Отнетите вещи на обща стойност 1878 лева. По случая в ГПУ-София е образувано досъдебно производство, на Й. П. е повдигнато обвинение за кражба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Хванаха мъж в момент на кражба на техника от Летище София"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%be%d1%82-%d1%80%d1%83%d1%81%d0%b5-%d1%81%d1%82%d0%b0%d0%bd%d0%b0-%d0%bf%d0%be%d1%80%d0%b5%d0%b4%d0%bd%d0%b0%d1%82/", "text": "Възрастна жена от Русе е попаднала в капана на телефонните измамници вчера и се е разделила с пари и злато на обща стойност за над 2 хиляди лева. Преди обяд 80-годишната жена била потърсена по мобилен телефон от мъж, който се представил за полицай. Обяснил й, че колегите му са блокирали улицата, на която живее. Уведомил я, че  се провежда операция по задържане на група телефонни измамници, които е възможно да я потърсят. Докато той я държал на линия на мобилния телефон, последвало позвъняване и на домашния, на който мъжки глас я заплашил, че ще я посети в дома й след десетина минути и ако не му даде всичките си налични пари и злато ще я нарани. Тя затворила стационарния телефон и доверчиво обяснила на представилия се за полицай, който чакал на другата линия, за заплахата. Вече убедена, че говори със служител на реда, жертвата изслушала и инструкциите му – да изпълни исканията им, за да могат да ги заловят. Отново последвали серия от обаждания и заплахи. Първо я накарали да излезе и да остави парите и златото до трафопост, близо до блока й, но тя отказала. Последвала втора заповед –  да ги хвърли през терасата на жилището си, но да побърза, защото измамниците приближавали и ще могат да ги хванат на местопрестъплението. Така жената се разделила със сума от около 1 200 лева и с около 20 г злато. Едва по-късно, когато се успокоила, тя осъзнала, че е попаднала в измамна схема. Сигналът е документиран в Първо РУ, по случая е  образувано досъдебно производство за престъпление по чл. 209, ал. 1 от НК, работата по него продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Възрастна жена от Русе стана поредната жертва на телефонна измама"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b8%d0%b7%d0%bd%d1%83%d0%b4%d0%b2%d0%b0%d0%bb%d0%b8-%d0%b1%d0%b8%d0%b2%d1%88-%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%b2-%d0%bf%d1%80%d0%b8%d0%bc%d0%be/", "text": "Боян С., на 22 години, и Стоян И., на 25 години – и двамата от Тополовград, са задържани и осъдени за изнудване на 22-годишния П. Г. от Приморско. Те се опитали да заплашат мъжа с думите: Ще изпратим хора да ви пребият!. Двамата са се признали за виновни за това, че в бунгало в животновъдната зона на Приморско направили опит да принудят младия мъж да им даде 4 хил. лева или вещи от дома си – хладилници, печки и т.н. Те са сключили споразумение с прокуратурата, а Районният съд в Царево ги осъди на „пробация“. Боян и Стоян са осъдени всеки от тях 12 месеца да се явява пред пробационен служител, както и да полага безвъзмезден труд в полза на обществото в размер на 200 часа годишно за този период. Екшънът в Приморско се разиграл, след като в дома на 22-годишния мъж нахлули петима мъже от Тополовград. Те го изнудвали с твърдението, че им дължи 4 хил. лева и го заплашили с побой. В хода на предприетите бързи действия, криминалисти на РУ-Приморско установили и задържали петимата жители на Тополовград. В рамките на разследването е изяснено, че преди година 22-годишният мъж, заедно със свои роднини, е работил като строител в с. Воден. Те реставрирали стари къщи и се договорили с работодателя за определена сума срещу извършената дейност. В последствие, под предлог за некачествено извършена работа, той им платил по-ниска цена и дори поискал да му върнат от сумата 4000 лева. Именно за тези пари пристигнали и мъжете, които започнали да притискат жертвата си. Те били задържани при третия им опит за изнудване. За по-малко от половин денонощие, в резултат на отличното взаимодействие между Районна прокуратура – Царево и Районно управление – Приморско, задържаните за изнудване Боян и Стоян са привлечени в качеството на обвиняеми. Останалите трима мъже са разпитани в качеството на свидетели, а на Боян С. и Стоян И. са повдигнати обвинения по чл. 143, ал. 1 от НК. Часове по-късно мъжете получили и осъдителни присъди от състав на Районен съд – Царево.", "date": "2018.03.15", "title": " Двама изнудвали бивш работник в Приморско за 4 хил. лева, осъдиха ги светкавично"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b8%d0%b7%d0%b3%d0%be%d1%82%d0%b2%d1%8f%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%b5%d0%b4%d0%bf%d1%80%d0%be%d0%b5%d0%ba%d1%82%d0%bd%d0%be/", "text": "Продължава изпълнението на един от основните приоритети на правителството в областта на енергетиката в рамките на българското председателство на Съвета на Европейския съюз – изграждане на европейския газоразпределителен център “Балкан”, който ще спомогне за енергийната сигурност в Югоизточна Европа. В присъствието на министъра на енергетиката Теменужка Петкова „Булгартрансгаз“ ЕАД и избраният консорциум подписаха договора за изготвяне на предпроектно проучване за газов хъб „Балкан“, съобщиха от министерството на енергетиката. Предпроектното проучване ще оцени в детайли търговската и техническата жизнеспособност на проекта, ще определи точния бизнес модел за неговото реализиране, ще даде възможност за финализиране на  регулаторната рамка и структура за неговото финансиране. В рамките на проучването ще бъдат анализирани целевите пазари, търсенето и доставката на природен газ. Ще бъде изготвена пътна карта за реализацията на проекта. Припомняме, че миналата година Европейската комисия одобри финансирането на предпроектно проучване по проекта за газов хъб „Балкан“ в рамките на 920 500 евро (половината от предвидената обща стойност) по Механизма за свързване на Европа. Стойността на подписания днес договор е в общ размер на 2 327 437 лв. След проведена обществена поръчка за изпълнител е избран българо-швейцарският консорциум ДЗЗД „АФ-ЕМГ Консулт“. В срок от 40 календарни дни след подписване на договора, консорциумът ще представи междинен доклад за проведените дейности, а всеобхватното проучване ще бъде изготвено в срок от 110 дни.", "date": "2018.03.15", "title": " Започва изготвянето на предпроектно проучване за газовия хъб „Балкан“"}
{"url": "https://trud.bg/%d0%bd%d0%b0%d0%b4%d0%b5%d0%b6%d0%b4%d0%b0-%d1%81%d0%b0%d0%b2%d1%87%d0%b5%d0%bd%d0%ba%d0%be-%d0%b7%d0%b0%d1%8f%d0%b2%d0%b8-%d1%87%d0%b5-%d0%b0%d0%bd%d0%b4%d1%80%d0%b5%d0%b9-%d0%bf%d0%b0%d1%80%d1%83/", "text": "През 2014 година, протестиращите на Майдана са разполагали с оръжие, което се е употребявало със знанието на организаторите на митинга, заяви прочутият депутат от украинския парламент Надежда Савченко, предава РИА Новости. Според думите на Савченко, сегашният генерален прокурор Юрий Луценко е призовавал от трибуната да се тръгне в настъпление, като е обещавал, че „ще има оръжие“. „Видях как пристигна син микробус и оттам излязоха хора с оръжия. Тези хора в момента се намират в парламента. Лично видях, как (днешният председател на Върховната рада) Андрей Парубий занесе снайпери в хотел „Украина“. Луценко стана генерален прокурор, за да скрие тези престъпления“, цитира Савченко Страна.ua. Тя подчерта още, че властите преднамерено блокират разследването на престъпленията по време на Майдана, тъй като много от нейните представители са причастни към противозаконните действия. „Тези хора, които даваха заповедите, вършиха престъпления, които носят отговорността, винаги ще търсят екстремисти“, заяви Савченко. Тя добави още, че след Евромайдана, „животът на хората не се е подобрил“. РИА Новости припомня, че миналия месец грузинските снайперисти, които са участвали в събитията на Майдана, са разказали, че оръжието и заповедта да открият огън по хората са получили от днешния ръководител на Комисията на украинския парламент по въпросите на националната сигурност и отбраната Сергей Пашински. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Надежда Савченко заяви, че Андрей Парубий е доставил снайперите на Майдана през 2014 г."}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f%d1%82%d0%b0-%d0%bd-6/", "text": "България и Австрия имат сходни позиции по темата за опазването на външните граници на ЕС. това стана ясно след срещата на българския премиер Бойко Борисов и  австрийския канцлер Себастиан Курц. След разговора двамата дават пресконференция за медиите.", "date": "2018.03.15", "title": " Гледайте НА ЖИВО пресконференцията на Бойко Борисов и Сабастиан Курц"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d0%be%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d1%8f-%d0%b7%d0%b0-%d0%bf%d1%80/", "text": "Със Заповед на кмета на Благоевград д-р Атанас Камбитов кампанията за записването на деца за прием в детските градини тази година започва от днес /15 март/ и ще продължи до 10 април. Подаването на заявления се извършва в съответното учебно заведение. Тази година в община Благоевград се очаква да бъдат приети близо 600 деца, разпределени в 24 първи групи и 110 деца в 5 яслени групи в детските градини, съобщиха от общината. За учебната 2018/2019 година критериите за прием остават непроменени. Той се извършва посредством точкова система, която се формира чрез два вида критерии – общи и социални. Общите критерии са за деца на родители, живеещи в района на детското заведение, такива, които имат брат или сестра, вече приети, деца на родители, които са редовни студенти, на служители в детската градина. Те се отнасят и за деца, на които местоработата на родителя или настойника е в района на детското заведение. Социалните критерии обхващат и деца в неравностойно положение, от приемно семейство, без родителски грижи, както и деца от многодетно семейство. Децата със специални образователни потребности се приемат с предимство. И тази година, както предходните, има достатъчно свободни места в детските градини, благодарение на приоритетите и политиката, следвани от кмета д-р Атанас Камбитов и неговия екип. Детайлна информация за критериите, сроковете, подбора и документите е публикувана на сайта на община Благоевград в раздел „Детски градини и ясли“.", "date": "2018.03.15", "title": " Започна подаването на заявления за прием в детските градини в Благоевград"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%b8%d1%81%d0%ba%d0%b0%d1%82-%d1%85%d0%b0%d0%b7%d0%b0%d0%bb-%d0%ba%d0%b0%d1%8f-%d0%b8-%d1%87%d0%b0%d0%b0%d1%82%d0%b0%d0%b9-%d1%83%d0%bb%d1%83%d1%81%d0%be%d0%b9/", "text": "Фенове, които всеки месец правят най-дискутираната в Twitter класация – Trend Top искат да гледат актьорите Хазал Кая и Чаатай Улусой в нов филмов проект. Това желание бе подсилено от признанието на Хазал за едно индийско списание: “Бих искала да играя отново с Чаатай Улусой в телевизионен сериал.” Двамата млади турски актьори станаха известни като екранна двойка и по света, след участието си в успешната телевизионна поредица “Огледален свят” без да са очаквали подобен зрителски интерес. Сега турските продуценти обаче се опасявали, че те ще бъдат приемани единствено като Фериха и Емир – главните образи, в които се превъплътиха в “Огледален свят” и затова не искат да рискуват да ги съберат отново в общ проект. Сега актрисата се снима е сериала “Нашата история” . Продукцията с Хазал Кая от „Огледален свят“ и „Забраненият плод“ и Бурак Дениз от „Кварталът на богатите“ тръгва на 14-и септември 2017-а в Турция в ефира на FOX. Поредицата е римейк на английския хит „Безсрамници“, продължил цели 11 сезона. Според зрителски коментари, Хазал Кая и Бурак Дениз все още не са достигнали категорията – перфектна двойка, въпреки интересния сценарий. Филиз (Хазал Кая) е младо момиче и най-голяма дъщеря в семейство с пет деца и баща алкохолик Фикри (Реха Йозджан). Когато са били малки, майката на децата си е тръгнала и ги е оставила на грижите на баща им. Пораствайки обаче, Филиз освен сестра, става и като майка за по-малките си братя и сестри. Въпреки трудностите, тя се справя, не се оплаква и е здраво стъпила на земята. Един ден Филиз среща Баръш (Бурак Дениз) – младеж от богато семейство, като двамата се влюбват един в друг. Докато Баръш се бори за сърцето на Филиз и да стане част от голямото й семейство, тя отрича и не иска да приеме чувствата си към него, смятайки, че в и без това трудния й живот няма място за любов. Снимките на “Нашата история” продължават, а междувременно Чаатай Улусой изигра главна роля в криминалната поредица “Отвътре”, а този месец влиза в друг нов проект – “Черен въглен”, така, че не е възможно двете звезди да се срещнат скоро в общ проект.", "date": "2018.03.15", "title": " Всички искат Хазал Кая и Чаатай Улусой заедно"}
{"url": "https://trud.bg/%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%bd%d1%8f%d0%bc%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%b2-%d0%b5%d1%81-%d0%b8%d0%bd%d0%b2%d0%b5%d1%81/", "text": "Няма държава в Европа, която е инвестирала толкова усилия по опазването на външните граници. Това каза австрийският канцлер Себастиан Курц на съвместен брифинг след срещата му с премиера Бойко Борисов. “Радваме се, че имаме възможност да подкрепим България да бъде приета в шенгенското пространство“, каза още той. „Радвам се, че съм в България за първи път във функцията ми на федерален канцлер на Австрия. От години работим много добре с г-н Борисов. Имаме много подобно отношение към важните за ЕС въпроси и ще използваме председателството да направим Европа по-силна“, заяви Курц. По думите му, двамата са на едно мнение, че сигурността е най-сериозната област за дебат в общността. „Там е необходима съвместна работа по отношение на спирането на миграцията. Благодаря на България, особено на теб приятелю, за това, че с такава настойчивост се наложи, за да се спре мигрантската вълна до голяма степен”, обърна се Курц към Борисов. “Външните граници са една от темите, която населението на Европа с право очаква ЕС да се прояви. Премиерът Борисов ми разказа как по отношение спирането на нелегалната миграция от Турция работят изключително добре“, заяви той. По думите му е важно да се сътрудничи с Турция по такива теми. Относно преговорите за присъединяването на Турция към ЕС, Курц каза само: “Това е твърде рано“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Себастиан Курц: Няма държава в ЕС, инвестирала толкова усилия за опазване на външните граници"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b8%d1%81%d0%ba/", "text": "Здравни инспектори от Регионалната здравна инспекция в Благоевград протестираха с искане за по-високи заплати. Те поставиха стикери с надпис “Протест” на реверите си и заявиха, че искат достойно заплащане на труда им. Трудовите им възнаграждения не са актуализирани от 10 години,твърдят протестиращите. Работещите получават чисто около 520 лева месечно,въпреки че имат висок трудов стаж. Протестиращите са получили уверение от ръководството на РЗИ-Благоевград, че ще получат 18% увеличение на заплатите с мартенските си заплати. Служителите заявиха,че запазват правото си на ефективни протестни действия, ако не получат обещаното увеличение.", "date": "2018.03.15", "title": " Здравни инспектори протестираха, искат по-високи заплати"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b0%d0%b2%d1%81%d1%82%d1%80%d0%b8%d1%8f-%d0%bd%d0%b8-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b7%d0%b0-%d1%88/", "text": "Със Себастиан Курц имаме еднакво разбиране за опазването на външните граници – европейското население да е спокойно и да покажем хуманността си към света. Това каза министър-председателят Бойко Борисов след  . „При срещите ми с Ангела Меркел, Марк Рюте, Виктор Орбан, пред тях винаги съм казвал, че 2018 г. трябва да се разглежда като българо-австрийско председателство по основните теми, защото нито можем да започнем и да завършим за 6 месеца процес като Западните Балкани, нито охраната на външните граници, нито всички общо теми и решения, които трябва да вземем по Дъблинско споразумение, кохезионна политика и всичко останало“, обясни Борисов. „Благодаря за оценката, подкрепата, желанието да помагаш по опазването на външната граница. С нашите коалиционни партньори положихме много усилия. Факт е, че всички в Европа оценяват това, което не ние, а държавата България, тук може и опозицията да се чувства горда, е направила така, че всички да оценяват усилията, които сме положили. Имаме към момента нула мигрантски натиск“, каза още българският премиер. Той допълни, че е информирал Курц, че на срещата на 26 март във Варна между Ердоган, Туск, Юнкер и България има поставена една единствена цел. „Продължаване на действията по споразумението, за да може тези над 3 млн. мигранти да останат в Турция, за което да си платим, но да предпазим Европа от тази мигрантска вълна“, поясни той. „Темата, по която имаме еднакво разбиране е опазването на външните граници, за да можем да ги опазим така, че европейското население да е спокойно, но и да покажем своята хуманност към света. Сиреч тези, които бягат от войни могат да влизат през КПП-тата, да се грижим за определен период от време, след това да се върнат в хот спотовете или населените си места откъдето са дошли за възстановяване на държавите си“, коментира Борисов и добави, че през това време дипломацията трябва да направи всичко възможно тези касапници да престанат. „Европа на практика се явява единственият поемащ пасивите континент от всичко това, което се случва на 1500 км от тук“. Австрия стои зад приемането на България в Шенген. България е за пример как трябва да се справят, каза министър-председателят Бойко Борисов след срещата му с австрийския канцлер Себастиан Курц. „По Западните Балкани за коридорите имаме пълното разбиране. Разбрахме се с министрите как да работим, за да можем да подготвим хибридното финансиране и да можем да направим инфраструктурата на Западните Балкани необратима”, посочи Борисов. “Разговаряхме по темата за газовия хъб и за доставките на газ от различните източниците. И в тази сфера очаквам да ми помогне с неговата експертиза и това, което има и Австрия като най-голям газов хъб”, допълни той. “Темата Шенген е ясна. Всички виждат, че сме се справили, надявам се да има решение”, отбеляза още българският премиер. “Инвестициите са важна част в по-доброто развитие на страната”, добави той. “Векове наред сме били под владичество, иго, както искате го наречете. Не за ден и за два, а 5 века. За съжаление, все повече излизам лош пророк. От няколко месеца казвам как ще се влошат отношенията, светът върви главоломно към конфликт. Вече политици с имена и държави си говорят за ракети, войни и все по-реален става страхът на хората. Турция води война с кюрдите в Сирия, руснаците, американците, “Ислямска държава” са там. Гинат хора и в този момент там. Отношенията между лидерите стават все по-лоши. Вариантите са два – или да се опитаме с дипломация, мир, такт, да се измъкнем от кризата, или да докараме армия от НАТО, която да застане срещу друга НАТО-вска армия. Ние на Балканите многократно сме изпитали какво значи да има конфликт. Затова, ако мислите, че ми е най-приятното да организирам такива срещи – не. Огромна разправия, труд и армия от хора се занимават с това. Имам само една единствена цел – да продължи да работи споразумението. Представете си 200 000 тук, представете си ги след това в Австрия. Виждате как си говорят Турция и САЩ, виждате за какво превъоръжаване иде реч. Ако някой си мисли, че с война могат да се нанесат победи, аз съм скептичен”, коментира Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Бойко Борисов: Австрия ни подкрепя за Шенген"}
{"url": "https://trud.bg/%d0%be%d1%81%d0%bd%d0%be%d0%b2%d0%bd%d0%be-%d0%bf%d0%be%d1%87%d0%b8%d1%81%d1%82%d0%b2%d0%b0%d1%82-%d0%ba%d0%b0%d0%bd%d0%b0%d0%bb%d0%b0-%d0%b2%d0%b0%d1%8f-%d1%87%d0%b5%d1%80%d0%bd%d0%be-%d0%bc/", "text": "Започна основно почистване на канала „Езеро Вая – Черно море”, който дълги години е причина за наводнения на складовите помeщения в района, на главния път Бургас – Созопол и бургаския квартал Долно Езерово. Дейностите се изпълняват в срок, стана ясно от проверка на място направена днес от областния управител Вълчо Чолаков и неговия заместник Владимир Крумов. „Цялостно почистване на канала не е извършвано от 1986 година. След многобройни сигнали от граждани за проблема се опитахме да почистим с лека техника и лица лишени от свобода, но резултатите бяха временни. В търсене на дългосрочно решение разработихме и спечелихме проект по Програмата за трансгранично сътрудничество, благодарение на който ще може цялостно да почистим съоръжението”, коментира Чолаков. Проектът включва два етапа на изпълнение и разделя канала на две части. В момента се реализира първият етап – частта от Пристанището до бившата „Гребна база”. Дължината на участъка е 375 м., срокът за изпълнение – 9 месеца, а стойността 165 067,02 евро. Освен основното почистване на съоръжението, проектът предвижда още изграждане на път, който да се използва за текуща поддръжка на канала в последствие. Отстраняването на всички неизползваеми конструкции, включително пресичащи проводи извън експлоатация, изоставени савачни решетки, камъни, растителни отпадъци, битова техника ще доведе до подобряване на екологичните условия в езерото „Вая”. „Въпреки трудностите успяхме да осигурим финансиране за първия етап по почистването. Ще търся и за останалите 261 м. Вече имам няколко идеи, по които Областна администрация работи усилено. Вярвам, че ще успеем не само да почистим канала и да спрем наводненията в района, но и да го облагородим. Да се превърне в зона за рекреация, риболов, гребане, кану-каяк”, допълни още областният управител. В проверката днес се включи и заместник-областният управител Владимир Крумов, когото Чолаков е натоварил с ежеседмичния контрол по почистващите дейности. Припомняме, че почистването на канала е част от Проект „ Мерки за съхраняване и възстановяване на природното богатство в Бургас и Енез“ по Програма за трансгранично сътрудничество България – Турция 2014-2020. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Основно почистват канала „Вая-Черно море“ за първи път от 86-та година, може да стане зона за водни спортове"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d1%87%d0%be%d0%b2%d0%b5%d0%ba-%d0%bf%d0%b0%d0%b4%d0%bd%d0%b0%d0%bb-%d0%b2%d1%8a%d0%b2-%d0%b2/", "text": "Полицаи, спасители, местни жители и служители на горското на Самоков издирват възрастен човек, паднал във водите на река Палакария, съобщиха от МВР. Вчера към 09.30 часа бил получен сигнал за инцидента. Установено е, че 83-годишният мъж е жител на село Райово. Според първоначалните данни той опитал да премине с каруца реката, но бил понесен от силното течение на водата. Намерена е част от каруцата и конят. Днес издирвателните действия по течението на реката продължават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Издирват възрастен човек, паднал във водите на река Палакария"}
{"url": "https://trud.bg/%d1%82%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%88%d0%be%d1%84%d1%8c%d0%be%d1%80-%d0%bf/", "text": "Три години условна присъда с 5-годишен изпитателен срок получи от Хасковския окръжен съд Делян Делчев, който с автомобила си блъсна 16-годишните Никол и Даяна, предаде  . Двете момичета загинаха на място. Инцидентът стана край Хасково през юли 2016 година. Книжката на Делчев се отнема за срок от 5 години.  Присъдата може да бъде обжалвана пред Пловдивския апелативен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Три години условна присъда за шофьор, прегазил две момичета\t\t\t"}
{"url": "https://trud.bg/%d0%b8%d0%bd%d0%b4%d0%b8%d0%b9%d1%86%d0%b8-%d1%83%d0%b6%d0%b8%d0%bb%d0%b8%d0%bb%d0%b8-%d0%b4%d0%b6%d0%b5%d0%b9%d0%bc%d1%81-%d0%b1%d0%be%d0%bd%d0%b4/", "text": "Актьорът Пиърс Броснан твърди, че е бил “измамен” от индийска компания, произвеждаща дъвчащи освежители за уста със съдържание на тютюн, които е бил нает да рекламира, съобщи Контактмюзик. 64-годишната звезда, позната най-вече с превъплъщенията си в образа на Джеймс Бонд между 1995 г. и 2002 г., обвини компанията, след като индийските власти поискаха от него обяснение защо е рекламирал “Пан Бахар”, в който има тютюн. Броснан каза, че брандът производител “Ашок енд Ко” не го е информирал за потенциално опасната природа на продукта. Скандалът с участието на актьора се разрази през 2016 г., когато индийските медии и общественост възроптаха срещу звездата, заради появата му в рекламен клип на местна компания, произвеждаща “пан масала” – дъвчаща смес, която съдържа тютюн и се предлага под различни търговски названия на пазара. Според законите в Индия, всички реклами на тютюневи изделия са забранени, освен ако не са в местата, където те се продават. Забранено е и рекламирането на тютюн с участието на кинозвезди и други известни личности. Официалните представители на Броснан увериха властите, че той е прекратил всички връзки с компанията, която преди отричаше, че продуктите й съдържат тютюн. Те отговориха, че актьорът е готов да им сътрудничи при борбата против вредния продукт. Холивудската звезда, чиято първа съпруга, австралийската актриса Касандра Харис, почина от рак през 1991 г., каза, че изпитва “най-искрена любов и привързаност към Индия и нейния народ”. “Никога нямаше да се съглася да рекламирам продукт в Индия, който е опасен за здравето на някого”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Индийци ужилили Джеймс Бонд"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d0%bb%d0%b5%d1%82%d0%bd%d0%b8%d1%8f%d1%82-%d1%81%d0%b5%d0%b7%d0%be%d0%bd-%d0%bd%d0%b0-%d0%b8%d0%b7%d0%ba%d1%83%d1%81%d1%82%d0%b2%d0%b0/", "text": "13 събития са включени в първото издание на Пролетния салон на изкуствата, предназначен за любители на музиката, литературата, живописта и народния танц. Събитието се провежда под патронажа на кмета на Община Варна Иван Портних и с благословията на Варненския и Великопреславски митрополит Йоан. Инициативата е наследник на досегашния Майски салон на изкуствата, съобщиха организаторите от дирекция „Култура и духовно развитие“ към Община Варна. Планираните събития ще се провеждат в залите на Радио Варна, Градската художествена галерия, Методистката църква и в галерията „Тереза Зиковска“. Началото ще бъде дадено на 21-ви март, сряда, от 18ч. в концертното студио на Радио Варна, с концерт на пианиста проф. Красимир Тасков. Той ще представи богата програма от пиеси на Шуман, Шопен, Димитър Ненов, Панчо Владигеров и две свои композиции. Финал на събитията ще сложи концерт на камерния ансамбъл „Анима“ и на Хоровата формация „Арс музика“, на 18-ти април от 19ч. в Градската художествена галерия. Солист вокалист ще бъде Светослав Методиев, пиано – Боян Бъчваров. В изявата ще участват и три възпитанички на НУИ „Добри Христов“, Надежда Гущерова – обой, Александра Илиева и Моника Панова – цигулки.", "date": "2018.03.15", "title": " Започва Пролетният сезон на изкуствата във Варна"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bf%d1%80%d0%b0%d0%b7%d0%bd%d0%b8%d0%ba-%d0%b1%d0%b0%d0%bb%d0%ba%d0%b0%d0%bd%d1%8a%d1%82-%d0%bf%d0%b5%d0%b5-%d0%b8-%d1%80%d0%b0%d0%b7%d0%ba%d0%b0%d0%b7/", "text": "Традиционният празник „Балканът пее и разказва“ ще се проведе на 9 юни в Елена. Тази дата избраха представители на балканските градове Елена, Трявна, Дряново, Котел, Гурково и Твърдица на работна среща. Възрожденският град тази година е домакин на уникалния фестивал, включен в националния културен календар. Идеята за този общ празник е на еленчани отпреди 45 години, градът домакинства и първото му издание през юни 1974 г. Въпреки превратностите на времето, празникът е съхранен и до днес. Той не само представя фолклорното богатство на шесте общини, традициите и обичаите на балканджиите. Културният форум обединява и създава приятелства, обогатява връзките между балканските градчета, възникнали още от дълбока древност. „Малко са културните събития в страната с толкова дългогодишна традиция и можем да се гордеем, че поддържаме огъня жив, каза при откриването на срещата на дружеските градове кметът на Елена инж. Дилян Млъзев. С всяка година празникът се радва на голям интерес, популярен е и сред младите хора, които с изявите си са най-добрите посланици на богатото културно наследство на нашите общини“. По време на работната среща жребий определи поредността на участниците в празничната програма. Съгласно статута откриват домакините, началото е от 10.30 часа. Празникът „Балканът пее и разказва“ има свое знаме и то ще бъде издигнато на централния площад в града , където ще се проведе културното събитие. Под мотото „Хубост българска“ представители от шесте града ще покажат красотата на автентични носии – мъжка, женска и детска. Фестивалът ще бъде съпроводен с фотоконкурс „ Мой град, моя гордост“ в две категории – учащи и възрастни. С най-добрите снимки ще се уреди изложба в Общинския туристически център, жури ще избере от тях за наградите в конкурса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Вдигат празник „Балканът пее и разказва“ в Елена\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d1%84%d0%b0%d0%ba%d1%82%d0%b8%d1%82%d0%b5-%d0%b7%d0%b0-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8/", "text": "Всички факти, които са неудобни за ГЕРБ, те ги обявяват за несъстоятелни. Това коментира общинският съветник от БСП Николай Николов по повод гласуването на Годишния план на програмата за ремонт на спортната инфраструктура за 2018 г., съобщиха от партийната структура. Планът беше приет с 35 гласа “за” и 5 “въздържали се” на сесията на СОС днес. “Парите, които управляващите отделят за ремонт на спортната инфраструктура в София са обидно недостатъчни. И не мога да приема обяснението на колеги от групата на ГЕРБ, че публичните факти, които цитирах при изказването ми в зала, са несъстоятелни, каза Николай Николов. – С колегите от БСП подкрепихме годишния план, защото не сме против ремонта и изграждането на спортната инфраструктура в града ни. Имаме обаче притеснения, които изразих в залата. Първо – едва 9 училища от общо 180 ще получат средства, за да бъдат ремонтирани физкултурните им салони. Второ – тези 9 училища не получават дори достатъчно средства, които са необходими за цялостния ремонт. Общата сума, която Столична община отпуска за избраните 9 училища, е едва 175 000 лева. Затова и ремонтите, които ще бъдат направени, ще бъдат козметични – циклене на паркета, боядисване и т.н. А на едно от тези училища – 21-о в “Лозенец” не му е правен ремонт от 1960 година”. Николай Николов е категоричен, че физкултурните салони и спортните съоръжения в училищата се нуждаят от осъвременяване и цялостен ремонт, тъй като са морално остарели. “Въпреки лошото състояние на салоните, училищата са принудени да ги отдават под наем, за да подпомагат бюджета си, коментира още той. – Само да припомня, че през 2018-а София е Европейска столица на спорта. И беше задължително Столична община да покаже отошение към спорта и към здравето на гражданите, но не го направи. Този факт ясно се вижда от бюджета, който управляващите в София отделиха за спорт през тази година. Званието Европейска столица на спорта трябваше да бъде гордост за града ни, а вече три месеца гражданите дори не разбират за това”.", "date": "2018.03.15", "title": " Николай Николов: Фактите за управлението на ГЕРБ са срамни, а не несъстоятелни"}
{"url": "https://trud.bg/%d0%bf%d0%b5%d0%bd%d0%b5%d0%b2-%d1%83%d0%b1%d0%b5%d0%b4%d0%b5%d0%bd-%d1%81%d1%8a%d0%bc-%d0%b2-%d1%83%d1%81%d0%bf%d0%b5%d1%85%d0%b0-%d0%bd%d0%b0%d0%b4-%d0%b1%d1%84%d1%81/", "text": "Любо Пенев, загубилият кандидат за президентския пост на БФС, даде да се разбере, че не се отказва, въпреки поражението на Конгреса. Eл Голеадор даде обширна пресконференция, заедно със своя щаб, на която обяви, че тепърва започва кампания срещу настоящото ръководство на футбола ни, начело с президента Борислав Михайлов.  „Нищо не е свършило и няма да останем безучастни срещу погрешното управление на това ръководство на Българския футболен съюз – обяви Пенев, получил конфузно едва 36 гласа срещу 463 вота за Михайлов на Конгреса през февруари. – Сигурен съм в крайния успех. Не съм очаквал толкова нарушения, свързани с прозрачността и демократичността на изборите. Освен това настоящото ръководство е създало различни форми за източване на клубовете. Отношението към тях е тоталитарно и надменно. На дъното на дъното е футболът ни. Със сегашното ръководство нямаме никакъв шанс това да бъде променено.“  С цел да спечели битката с БФС, щабът на Пенев ще влезе в съда, където ще се разглежда легитимността на изборния Конгрес. Това призна адвокат Емилия Живкова, част от екипа на екс националния селекционер.  Николай Илиев, бивш шампион с „Левски“ и дясна ръка на Пенев в катастрофиралата опозиция обяви причините за краха. По думите му основните методи, които са произвели „този манипулативен вот“ били 143 клуба-фантоми плюс огромен брой пълномощни издадени на хора, които нямат нищо общо с клубовете. Също и тройната бюлетина с имената на кандидатите, поставяна в полупрозрачни пликове. Илиев добави и още причини като присъствие на охранители около тъмните стаички за вота и недопускането на опозицията при формирането на комисиите за провеждане на ключовата точка от форума.  „Изпълкомът е приет извън правилата на устава и по всички изброени нарушения очакваме сериозна прокурорска проверка“ – обяви Илиев.  Несериозно обаче прозвуча финала на неговото изявление. Илиев поиска оставката на спортния министър, а един от основните му доводи бе слух във футболната общественост. Мълвата носела, че Красен Кралев планирал да се включи в битката за президентския пост на БФС от следващия мандат. И така признанието за „работата по слухове“ съвсем принизи опозицията след катастрофалното поражение с 463:36.", "date": "2018.03.15", "title": " Пенев: Убеден съм в успеха над БФС"}
{"url": "https://trud.bg/%d0%b8%d0%b7%d0%b3%d0%be%d0%bd%d0%b8%d1%85%d0%b0-%d1%82%d1%80%d0%b8%d0%bc%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%86%d0%b8-%d0%be%d1%82-%d0%bc%d0%b0%d1%87%d1%83-%d0%bf%d0%b8%d0%ba%d1%87/", "text": "Трима европейски туристи – германец, швейцарец и холандец, бяха изгонени от архитектурния комплекс Мачу Пикчу – най-известната крепост на инките, изградена в южната част на Перу, тъй като си направили снимки, на които показват задните си части, предаде Франс прес. “Тримата туристи свалиха панталоните си и си направиха снимки, показвайки задните си части – поясниха от полицията. – Това не е разрешено на територията на комплекса. В съответствие с вътрешните правила те бяха изгонени от Мачу Пикчу, но не са задържани.” Изгонени са 21-годишен германец, 24-годишен швейцарец и 26-годишен холандец. Цитаделата Мачу Пикчу от 15-и век се намира на 60 км от Куско, древната столица на империята на инките. През юни 2014 г. министерството на външната търговия и туризма на Перу припомни, че нудисткият туризъм е забранен, след като много посетители се разсъблекли, за да си направят снимки в цитаделата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Изгониха трима европейци от Мачу Пикчу заради снимки със свалени гащи"}
{"url": "https://trud.bg/154-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%8f-%d0%b7%d0%b0-%d0%b8%d0%bd%d0%be%d0%b2%d0%b0%d1%86%d0%b8%d0%b8-%d0%b2-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8/", "text": "154 нови предложения за иновации в 153 училища за учебната 2018/2019 година постъпиха в МОН. Те са от 68 общини и 70 населени места. Най-голям е броят на подадените училищни проекти от област Пловдив /24/, Бургас /19/ и София-град /16/. До 15 април 2018 г. Комисията за иновативните училища ще оцени всички постъпили училищни проекти, съобщиха от МОН. Най-висок е процентът на предлаганите иновации, свързани с нови методи на преподаване, както и тези, касаещи организацията и/или съдържанието на обучението в училище. Голяма част от одобрените миналата година иновативни училища имат възможност за разширяване на обхвата на иновативния процес и иновативната дейност през следващата учебна година и могат да включват различни ученици или випуски, както и нова, различна иновация от вече одобрените програми. Най-често срещаните иновативни проекти от началните училища имат възпитателен характер. Свързани са с екологични училищни инициативи, с дейности, развиващи креативните умения чрез изкуства и се стремят към повишаване интереса за четене сред малките ученици. В проектите, подадени от средните и основни училища, иновацията се изразява в новаторски методи за обучение в различни учебни предмети. Сугестопедичните методи на преподаване и учене също са предпочитани сред основните и средни училища. Профилираните гимназии се стремят към повишаване уменията на преподавателите по чужди езици, както и към методите на преподаване и организацията на учебните часове. Бинарните уроци и интердисциплинарното проектно-базирано обучение са често срещани в проектите от профилираните гимназия. Сред професионалните гимназии фокусът е насочен към ранното кариерно ориентиране и добиване на приложим професионален опит. Споделянето на опит и знания сред учениците от различни класове също е често срещано.  Иновациите, които включват повишаване на компютърната грамотност, подобряване на материалната база /осигуряване на компютърни зали, дидактическо оборудване/, активно и интензивно IT обучение на учениците от основните училища и гимназиите, се срещат сред голяма част от подадените проекти от всички видове училища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " 154 предложения за иновации в образованието са постъпили в МОН"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%84%d1%80%d0%b0%d0%bd%d1%86%d0%b8%d1%8f-%d1%81%d0%b0%d1%89-%d0%b8-%d0%b3%d0%b5%d1%80%d0%bc%d0%b0%d0%bd%d0%b8/", "text": "Великобритания, Франция, САЩ и Германия излязоха с обща декларация по случая със Сергей Скрипал, в която случаят е осъден като „нападение срещу суверенитета на Великобритания“, съобщи “ “. Според разпространения от „Даунинг стрийт“ №10 текст, „използването на бойно отровно вещество, разработен в Русия вид, представлява първото употребяване на нервнопаралитично вещество в Европа от Втората световна война насам“. “Ние, лидерите на Франция, Германия, Съединените щати и Великобритания, сме отвратени от атаката срещу Сергей и Юлия Скрипал в Солсбъри, Великобритания, на 4 март 2018 г.”, се казва в декларацията. Според четирите държави, нападението представлява „заплаха за сигурността на всички нас“. В съобщението се казва още, че Великобритания е споделила с останалите страни своите опасения за възможността Русия да стои зад атаката, като от Париж, Берлин и Вашингтон са съгласни, че „няма правдоподобно друго обяснение“, като се има предвид и „невъзможността на Русия да отговори на легитимното искане от Лондон“, което според общата декларация „още повече подчертава отговорността“ на Москва. Страните призовават Русия да разкрие напълно пред Организацията за забрана на химическите оръжия (ОЗХО) своята програма за производство на нервнопаралитичния агент “Новичок”. Великобритания изгони 23 руски дипломати и се очаква Русия да отговори с аналогична мярка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Великобритания, Франция, САЩ и Германия с обща декларация за случая “Скрипал”"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bf%d0%be%d1%81%d0%b5%d1%82%d0%b8-%d0%b3%d1%80%d0%b0%d0%b4-%d1%81%d0%be%d0%bb%d1%81%d0%b1%d1%8a%d1%80%d0%b8-%d0%ba%d1%8a%d0%b4%d0%b5%d1%82/", "text": "Британският премиер Тереза Мей посети днес Солсбъри, където беше извършена химическа атака срещу бивш руски двоен агент, съобщи Ройтерс. Бившият полковник от руското военно разузнаване Сергей Скрипал, на 66 години, и неговата дъщеря Юлия, на 33 години, са в болница с опасност за живота, след като бяха намерени в безсъзнание на пейка пред търговски център на 4 март. Те са били в контакт с нервнопаралитично вещество съветско производство, известно с името “Новичок”. Мей, която обвинява Русия за атаката и вчера обяви, че ще експулсира 23 руски дипломати, посети няколко места в Солсбъри, включително това, където двамата бяха намерени. Москва отрича да е замесена и нарича “безумни” обвиненията на министър-председателката. “Държим Русия отговорна за този безочлив и жалък акт, извършен на улиците на този забележителен град, където хората идват и си прекарват добре”, каза тя пред журналисти. Мей допълни, че целта на посещението й е да благодари на хората от службите за спешна помощ и за реагиране при извънредни ситуации и да увери обществото, че е в безопасност.", "date": "2018.03.15", "title": " Тереза Мей посети град Солсбъри, където беше отровен Скрипал"}
{"url": "https://trud.bg/%d0%ba%d0%b5%d0%b9%d1%82%d0%b8-%d0%bf%d0%b5%d1%80%d0%b8-%d0%b4%d0%b0%d1%80%d0%b8-%d0%bf%d1%8a%d1%80%d0%b2%d0%b0%d1%82%d0%b0-%d1%86%d0%b5%d0%bb%d1%83%d0%b2%d0%ba%d0%b0-%d0%bd%d0%b0-%d1%82%d0%b8%d0%b9/", "text": "Поппевицата Кейти Пери, станала известна с хита си “I Kissed a Girl”, предизвика полемика, след като целуна участник в телевизионeн конкурс за музикални таланти в САЩ, съобщи  Излъчването на записания през есента м.г. нов сезон на шоуто “Америкън айдъл” по телевизия Ей Би Си започна миналата неделя. Зрителите имаха възможност да видят как 19-годишният Бенджамин Глейз от Оклахома се представи пред журито, съставено от Кейти Пери, Лайънъл Ричи и Люк Брайън. Преди Бенджамин да започне изпълнението си, журито го попита дали е целувал момиче, имайки предвид излезлия през 2008 г. хит на Кейти Пери. Младежът отговори, усмихвайки се: “Не, досега не съм имал приятелка”. Тогава 33-годишната Пери го подкани да се доближи до масата, зад която са седнали членовете на журито, и му поднесе бузата си, за да я целуне. Малко по-късно Кейти изненадващо го целуна по устните. Младежът продължаваше да се усмихва, но бе смутен и изпълнението му бе посредствено. Интервюиран от “Ню Йорк таймс”, Бенджамин заяви, че се почувствал неудобно. “Дали щях да го сторя, ако тя ми бе казала “Искаш ли да ме целунеш?” Не, щях да кажа “не”. Отгледан съм в консервативно по дух семейство и се почувствах неудобно”, поясни той. Членовете на журито смятат, че Глейз е щастливец, след като Кейти Пери го е целунала. В Туитър обаче случилото се предизвика дебати – някои потребители на интернет защитават певицата, докато други са на мнение, че тя е прекалила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Кейти Пери дари първата целувка на тийнейджър в “Америкън айдъл” и отнесе критики (ВИДЕО)"}
{"url": "https://trud.bg/%d0%bd%d0%be%d1%80%d0%b2%d0%b5%d0%b6%d1%86%d0%b8-%d0%be%d1%82%d0%bd%d0%b5%d1%81%d0%be%d1%85%d0%b0-%d1%84%d1%83%d1%80%d0%ba%d0%b0%d0%b4-%d1%83-%d0%b4%d0%be%d0%bc%d0%b0/", "text": "Хенрик Л’Абе-Лунд и Йоханес Тингес Бьо вдигнаха на крака норвежката публика в спринта на 10 км от Световната купа по биатлон в Холменколен.  Л’Абе-Лунд спечели с перфектна стрелба, а Бьо направи една грешка, но въпреки това изпревари с 6 десети Мартен Фуркад за второто място. Двамата водят битка за Големия кристален глобус, като френският ас остава лидер с 936 точки, а викингът има 899. Красимир Анев също стреля безгрешно, но беше бавен по трасето и остана 25-и на 1:11,2 мин. Владимир Илиев е 57-и с 3 грешки, Антон Синапов 67-и (2 грешки), а Димитър Герджиков не стартира.", "date": "2018.03.15", "title": " Норвежци отнесоха Фуркад у дома"}
{"url": "https://trud.bg/%d1%81%d1%8a%d0%b4%d0%b8%d0%b8-%d0%bc%d0%b0%d1%87%d0%ba%d0%b0%d1%82-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2/", "text": "Огромна съдийска несправедливост и червен картон на треньора Пламен Константинов доведе до загубата с 0:3 (-23, -24, -28) на руския „Локомотив“ (Новосибирск) при гостуването на белгийския „Нолико“ във волейболната Шампионска лига. При 28:28 в третия гейм руснаците атакуваха през блокадата на домакините, но съдията на линията даде „аут“. Видеоповторението показа, че блокът е играл с топката и дори белгийските фенове започнаха да освиркват съдиите, но не последва промяна на решението. Тогава бесният Константинов се хвърли в агресивен протест към съдийската маса, което доведе до червен картон и точка на противника, оказала се победна. Цветан Соколов пък бе герой с 27 точки за победата на италианския „Кучине Лубе“ (Чивитанова) с 3:2 (-27, -28, 23, 22, 10) над полския „СКРА“ (Белхатов) в друг от първите четвъртфинални мачове.", "date": "2018.03.15", "title": " Съдии мачкат Константинов"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-61-%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5/", "text": "Полицията в турския окръг Измир е предприела мащабни акции с арести на заподозрени за наркотрафик, обири и подготовка на терористични нападения преди празника Невруз, кюрдската Нова година, предаде ТАСС. По информация на Анадолската агенция полицията е задържала за разпит 61 заподозрени. В операцията са участвали 1500 служители на различни полицейски отдели – за борба с тероризма, за борба с наркотиците, за организираната престъпност. Арестите са извършени от специални сили, действащи с помощта на хеликоптери. При обиски в жилищата на заподозрените са иззети 12 броя нерегистрирано огнестрелно оръжие с боеприпаси, хладно оръжие, наркотици и голямо количество документи на забранената в Турция Кюрдска работническа партия /ПКК/. Кюрдската Нова година се отбелязва на деня на пролетното равноденствие 21 март. Всяка година Невруз се празнува от около 300 милиона души в различни страни на Централна Азия, Близкия изток, Кавказ и на Балканите. В Турция по традиция властите засилват мерките за сигурност в регионите, където се празнува Невруз, главно в източната и югоизточната част на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Турската полиция арестува 61 заподозрени за наркотрафик и тероризъм"}
{"url": "https://trud.bg/%d0%bc%d0%b8%d1%82%d1%8a%d1%82-%d0%b7%d0%b0-%d0%b0%d1%80%d0%b3%d0%be%d0%bd%d0%b0%d0%b2%d1%82%d0%b8%d1%82%d0%b5-%d0%be%d0%b6%d0%b8%d0%b2%d1%8f-%d0%b2-%d0%b8%d0%b7%d0%bb%d0%be%d0%b6%d0%b1%d0%b0/", "text": "Изложбата “Златното руно. Пътят на аргонавтите” с 62 експоната от колекцията на Васил Божков ще бъде открита днес в Националната галерия в столицата. В нея има паметници от различни региони, от различни епохи. Показани са златни и сребърни източни съдове, ритони, червенофигурни вази, ритуални сребърни позлатени съдове, погребални дарове, обредни сервизи и др. 16 от предметите са изложени пред публика за пръв път – по-значимите от тях са сребърният ритон със скулптирана фигура на стар Силен, възлегнал върху винен мях от кожата на пантера – блестящ пример за изтънчено произведение на лукса, два сребърни съда с образа на Тезей – най-известният герой на Атика в Античността, масивен златен кантарос от ХII-Х в. пр. Хр., сребърна амфора-ритон със зооморфни дръжки, произведение на Западноанатолийско ателие от края на VI в. пр. Хр., сребърен позлатен кантарос с изображение на Херакъл и централният предмет в експозицията – непубликуван досега сребърен кантарос със златни детайли, със сцена, изобразяваща жертвоприношение на овен. “Колекцията е представена през призмата на една поетизирана реалност чрез мита на аргонавтите и техния път към съкровището”, каза Слава Иванова, директор на галерията, и обясни, че показаните предмети повеждат посетителите на едно истинско приказно пътешествие. Куратори на уникалната изложба, която ще продължи до месец юни, са  специалистите по тракийска и антична история и археология д-р Любава Конова и Елка Пенкова. “Тази колекцията е един от най-важните представители на металообработването в древността, не само в Европа, но и в целия свят. Тя представлява много култури и традиции”, коментира Атанасос Сидерис, археолог и ръководител на много научни експедиции. Той подчерта изрично, че в нито един от световните музеи няма толкова добра и пълна колекция като тази. Сидерис бе категоричен, че изложбата ще привлече вниманието на Европа и на света. Проф. Веселина Инкова, която е един от водещите реставратори на антични предмети в световен мащаб, сподели, че Васил Божков е бил абсолютно съпричастен към работата на екипа и с него е била обсъждана консервационно-реставрационната стратегия. Тя добави, че бъдещият музей на Божков, който ще бъде в сегашната Телефонна палата в столицата, ще разполага с една от най-добрите лаборатории в света.", "date": "2018.03.15", "title": " Митът за аргонавтите оживя в изложба\t\t\t"}
{"url": "https://trud.bg/%d1%81%d0%b0%d1%89-%d0%be%d0%b1%d1%8f%d0%b2%d0%b8%d1%85%d0%b0-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d1%80%d1%83%d1%81%d0%ba%d0%b8-%d0%b3/", "text": "САЩ обявиха нови санкции срещу 19 руски граждани и пет юридически лица, сред които са Федералната служба за сигурност /ФСС/, Главното разузнавателно управление /ГРУ/ и пропагандната организация „Агенция за интернет изследвания“, съобщи министерството на финансите във Вашингтон. Това е първото допълнение в новия „Закон за противодействие на враговете на Америка чрез санкции“. Мярката е в отговор на „опит за влияние в американските избори“ и “участие в различни кибератаки”, се посочва в официалното съобщение. Финансовият министър Стивън Мунчин заяви, че САЩ „се изправят и противодействат на зловредната руска киберактивност, включително опитът за намеса в американските избори, деструктивни кибератаки и прониквания във важни системи“. Според него, „конкретните санкции са част от по-широки действия за справяне с идващите от страна на Русия престъпни атаки“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " САЩ обявиха нови санкции срещу руски граждани и организации"}
{"url": "https://trud.bg/%d1%80%d1%83%d1%81%d0%b8%d1%8f-%d1%83%d0%bd%d0%b8%d1%89%d0%be%d0%b6%d0%b8%d0%bb%d0%b0-%d0%b7%d0%b0%d0%bf%d0%b0%d1%81%d0%b8%d1%82%d0%b5-%d1%81%d0%b8-%d0%be%d1%82-%d0%bd%d0%be%d0%b2%d0%b8%d1%87%d0%be/", "text": "Всички запаси от създаденото по съветско време нервно-паралитично бойно отровно вещество, което според Великобритания е било използвано, за да бъде отровен бившият руски двоен агент Сергей Скрипал, са били унищожени с американска помощ, казаха руски експерти, цитирани от Асошиейтед прес. През 90-те години на миналия век Русия е унищожила всичките си запаси от отровата “Новичок”. Според Игор Никулин САЩ са финансирали програмата за унищожаване на запасите от веществото “Новичок”, като ликвидирането му е станало в обект от съветско време в Узбекистан. Обектът в Нукус е бил използван от Съветския съюз при разработването на неговите химически оръжия. По думите на Никулин американците също така са взели част от техниката за производството на този газ на американска територия. Нервно-паралитичното вещество “Новичок” е разработено от Научно-изследователски институт по органична химия в СССР в края на 80-те години на миналия век, пише “Комерсант”. Създателите на веществото дори са получили Ленинска премия. По-късно стана известно, че “Новичок” е част от секретния проект “Фолиант” и на практика е бинарно химическо оръжие. Неговата специфика е в това, че се състои от безвредни съставки, които стават смъртоносни при смесване. Официално това оръжие е забранено за употреба, а властите в Русия обявиха през септември миналата година, че са унищожили всички свои химически оръжия. Единственият случай, в който е констатирана употреба на “Новичок” е от 1995 година. Тогава убийци отровиха банкера Иван Кивилиди и неговата секретарка, като намазаха с веществото телефонната слушалка в кабинета му. Тогава Кивилиди е починал веднага, а секретарката му-след дни, макар че дори не е докосвала слушалката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Русия унищожила запасите си от “Новичок” с помощта на САЩ"}
{"url": "https://trud.bg/%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-11-%d0%b4%d1%83%d1%88%d0%b8-%d0%b7%d0%b0-%d1%82%d1%80%d0%b0/", "text": "Гръцката полиция арестува 11 души по подозрения в организиране на трафикантска мрежа, която транспортирала стотици бежанци и мигранти от гръцко-турската сухопътна граница до Атина и Солун през изминалата година, съобщава в. “Катимерини”. Полицията заяви, че заподозрените – арменци, грузинци и гърци – са превозили над 360 души от гръцката страна на река Еврос (Марица), която тече по границата, от февруари 2017 г. Смята се, че трафикантите използвали предимно луксозни автомобили, за да не предизвикват подозрения, и често криели хората, които превозвали, в багажника на автомобилите. Всеки мигрант плащал по около 600 евро, за да бъде транспортиран от границата до Атина или до северния град Солун. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Гръцката полиция арестува 11 души за трафик на мигранти"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d0%b7%d0%b0%d0%bc-%d0%b4%d0%b8%d1%80%d0%b5/", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна със зам.-директора на Министерство на вътрешните работи на Обединеното Кралство Нийл Паркин, съобщиха от партията. По време на срещата бе обсъдено протичането на Българското председателство на Съвета на ЕС. Г-н Паркин поздрави Цветанов за успешното Председателство и сподели отличното си впечатление от срещите, организирани по темите за вътрешна сигурност. Двамата обсъдиха предстоящата среща на Съвместната група за парламентарен контрол на Европол, която ще се проведе на 18-19 март в София, на която ще бъдат обсъдени теми, свързани с киберсигурността и противодействието на незаконното съдържание онлайн, борбата с тероризма и организираната престъпност, сътрудничеството със страните от Западните Балкани и Процедурните правила за работата на новосформираната група. Паркин пожела успех на Цветанов като домакин и съпредседател на предстоящото събитие. В заключение двамата се обединиха около необходимостта от запазване на ефективно и добро сътрудничество между Великобритания и ЕС в сектор сигурност и след Брексит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Цветан Цветанов се срещна със зам.-директора на Министерството на вътрешните работи на Обединеното кралство Нийл Паркин"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8-%d0%b8-%d0%bd%d0%be%d0%b2%d0%b0-%d0%b0%d0%bf%d0%b0%d1%80%d0%b0%d1%82%d1%83%d1%80%d0%b0-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5/", "text": "Основни ремонти и осигуряване на нова апаратура в болници в София е планирала Столичната община, съобщи шефът на здравната комисия в СОС д-р Веселин Милев. В „Шейново” ще бъде ремонтирана цялата сграда и ще бъде купен апарат „Айнщайн” за лапароскопска хирургия. В Първа АГ болница „Света София” ще ремонтират две родилни зали и  отделението за хирургия на млечната жлеза. „Във Втора градска болница обновяваме цялата физиотерапия. В Пета градска купуваме доста апаратура. В Четвърта почти изцяло обновяваме апаратурата за близо 400 000 лв.”, каза Милев. За обновяване на ДКЦ-та ще бъдат вложени 2,8 млн. лв. Милев съобщи и, че 10 студенти учещи за медсестри в МУ София ще получават от бюджета на общината по 300 лв. месечна стипендия. Да кандидатстват могат завършилите 1-ви курс с минимум 4.50. Първите 10 по успех ще получават парите 3 години, но след завършването си 3 години ще трябва да работят в общински болници.  Кметът на София Йорданка Фандъкова пък изрази увереност, че това лято София ще има обществени велосипеди. Тя съобщи и, че общината ще кандидатства за 15 хил. евро от ЕК, с които да разшири мрежата за безплатен интернет на обществени места. „Идеята е на българския еврокомисар Мария Габриел, която създава тази възможност за всички общини в Европа, за получаване на ваучери за изграждане на такава зона, където градът прецени”, обясни кметът. Тя заяви, че ако София успее да спечели, парите ще бъдат насочени към осигуряването на безжичен интернет на места, които се посещават от най-много хора като паркове, площади, пазари и градският транспрот.", "date": "2018.03.15", "title": " Ремонти и нова апаратура в столичните болници\t\t\t"}
{"url": "https://trud.bg/%d0%bf%d1%80%d0%be%d0%bb%d0%b5%d1%82%d1%82%d0%b0-%d0%b8%d0%b4%d0%b2%d0%b0-%d1%81%d1%8a%d1%81-%d0%b7%d0%b0%d1%85%d0%bb%d0%b0%d0%b6%d0%b4%d0%b0%d0%bd%d0%b5-%d0%b8-%d1%81%d0%bd%d1%8f%d0%b3/", "text": "През следващата седмица предстои чувствително захлаждане. Ще посрещнем астрономическата пролет, която настъпва на 20 март, със студено време и валежи от сняг. “През почивните дни ще превалява дъжд. В началото на следващата седмица, включително вторник и сряда се очаква чувствително  понижение на температурите и превалявания от сняг в планините и по високите полета над 800 метра”, заяви пред “Труд” синоптикът от ТВ- МЕТ Петър Янков. Той обясни, че валежите от сняг няма да са значителни и не се очаква натрупване на снежна покривка, но температурите ще са по-ниски от обичайните за този период от годината.  Минималните температури на много места ще са -7, 8 градуса. “Градусите обаче бързо ще се повишават, защото слънцето през деня вече топли много повече. В четвъртък и петък минималните температури ще са от -3 до 2 градуса, а максималните са между 7 и 10 градуса, с повече слънчеви часове следобед. Истинската пролет ще настъпи след 24-25 март, тогава валежите ще спрат и средните температури ще бъдат в нормите за края на месец март – между 9 и 14 градуса. Синоптикът предупреди, че заради валежите от дъжд и затоплянето условията в планините не са особено подходящи за любителите на зимните спортове и туристите. “Снегът е мек, а и през уикенда доста ще вали в планините. Все пак за тези, които са решили да карат ски или да правят походи по-подходящия от двата почивни дни е събота”, каза още синоптикът Петър Янков.", "date": "2018.03.15", "title": " Пролетта идва със захлаждане и сняг\t\t\t"}
{"url": "https://trud.bg/%d1%81%d0%bb%d0%be%d0%b2%d0%b0%d1%88%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bf%d1%80%d0%b8%d0%b5-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0/", "text": "Словашкият президент Андрей Киска прие днес оставката на премиера Роберт Фицо, за която настояваше опозицията след убийството на журналиста Ян Куциак и повери съставянето на ново правителство на досегашния вицепремиер, съобщи Франс прес. Петдесет и три годишният премиер от левицата връчи оставката си на Киска пред телевизионните камери. След това държавният глава официално възложи на 42-годишния Петер Пелегрини, също социалдемократ, да състави нов кабинет. “Единствената причина за оставката ми е да не позволя хаос в страната си и да гарантирам стабилността. Предсрочни избори нямаше да донесат никаква стабилност”, заяви Фицо пред журналисти след посещението си в президентството. “Никъде не отивам. Ще бъда активен председател на най-силната политическа партия”, добави лидерът на левоцентристката формация  “Смер – социална демокрация”. “Ориентацията на Република Словакия е проевропейска и атлантическа. Новият министър-председател ще има подкрепата ми в тази насока, както и за опазването на силна, модерна и социална държава”, каза още той. Словакия изпадна в дълбока политическа криза заради убийството на 27-годишния разследващ журналист Ян Куциак, застрелян с годеницата си през февруари. Той разследваше случай на връзки между високопоставени словашки политици и италиански бизнесмени, за които се подозира, че са свързани с калабрийската мафия ндрангета. Двама министри – на културата Марек Мадярич и на вътрешните работи Роберт Калиняк, подадоха оставка след убийството, предизвикало многолюдни антиправителствени протести. Според политическия анализатор Павол Бабош от университета “Коменски” не бива да се очакват големи промени в словашката политика, тъй като Фицо “ще стане сив кардинал, ръководещ министър-председателя задкулисно”. По думите му напрежението малко ще стихне и партиите “са постигнали споразумение да не си преразпределят министерства, което значи, че “Смер-СД” ще запази министерството на вътрешните работи”. ТАСС също съобщава, че повечето членове на кабинета ще запазят постовете си. Петер Пелегрини е близък съратник на Фицо. В неговото правителство той заемаше поста вицепремиер за инвестициите и информатизацията. В периода 2014-2016 г. той бе председател на парламента, а по-рано – министър на образованието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Словашкият президент прие оставката на премиера Роберт Фицо\t\t\t"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d1%8f-%d0%b5-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d1%88%d0%b5%d0%bd%d0%b3%d0%b5%d0%bd/", "text": "Демонстрирана подкрепа за членство на България в Шенген изказа вчера в резиденция „Бояна” австрийският канцлер Себастиан Курц след среща с премиера Бойко Борисов. „Отдавна работим много добре с господин Борисов и се радвам, че през последните години имахме възможност да постигнем добри резултати”, подчерта Курц. И допълни:”Благодаря на България за усилията през последните години, особено на теб, приятелю, затова че с такава настойчивост се наложи да се спре мигрантската вълна до голяма степен”. А българският премиер заяви: „Темата “Шенген” е ясна – всички виждат какво сме направили, вярвам, че ще има решение”. Припомняме, че по време на посещението си в България през януари, канцлерът на Германия Ангела Меркел заяви в отговор на „Труд”, че страната ни ще влезе в Шенген „в най-скоро време”. На въпрос на австрийски репортер за отношенията на ЕС с Турция премиерът Бойко Борисов бе категоричен, че целта му със срещата във Варна на 26 март между президента на Турция Реджеп Ердоган и лидерите на ЕС, е да продължи да работи споразумението за мигрантите с южната ни съседка. „Светът върви главоломно към конфликт. Вариантите са два – или да се опитаме с дипломация, мир, такт, да се измъкнем от кризата, или да докараме армия от НАТО, която да застане срещу друга НАТО-вска армия”, заключи Борисов. Еврокомисар Марош Шефчович подкрепи идеята на премиера Бойко Борисов за газов хъб „Балкан”.  България може да бъде страна, която не само транзитира природен газ, но и да бъде търговец на синьо гориво. Това стана ясно от думите на еврокомисаря по енергийния съюз Марош Шефчович, който разговаря вчера с премиера Бойко Борисов в Министерски съвет и подкрепи идеята на България за създаване на газов хъб „Балкан”. От своя страна премиерът подчерта значимостта от проекта, тъй като изграждането на газовия хъб “Балкан” ще е от голямо значение за политиката за интегриране и развитие на свободен и конкурентен газов пазар в Югоизточна Европа. От пресслужбата на Министерски съвет отбелязаха в информация до медиите, че Шефчович и Борисов са изразили общо мнение, че насърчаването на регионалното сътрудничество е важно за установяването на сигурна, добре функционираща и достъпна енергийна система. По време на разговора Борисов специално отбеляза, че газовият хъб „Балкан” ще гарантира либерализацията на енергийните пазари и ще има достъпна енергия за потребителите. Очаквано, Борисов и Шефчович коментираха и приоритетите на българското европредседателство. Премиерът посочи, че като ротационен председател на Съвета на ЕС България ще продължи действията си за постигане на стабилен Европейския енергиен съюз и положителни резултати по приоритетните теми в областта на енергетиката.", "date": "2018.03.15", "title": " Австрия е „за“  България в Шенген\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d1%87%d0%b0%d1%81%d1%82%d0%bd%d0%b8%d1%82%d0%b5-%d0%be%d1%85/", "text": "С промените в Закона за частната охранителна дейност (ЧЗОД) само искахме да урегулираме нещата. Законът не е нов, охранителите така или иначе вече ги има. Това коментира пред   министърът на вътрешните работи Валентин Радев, който е и вносител на текстовете. „Законът не е нов, това са само промени в него, той е от 2004 г., ние просто подобряваме законността и реда. Може някъде да сме подминали някаква граница, може би те са прави, ще реши КС“, каза Радев. Управляващите през 2004 г. са решили, че трябва да има такъв закон, има вече такива охранители. С поправките се прави опит за някаква уредба. Само сме подобрили някои текстове и то в полза на всички участници. Не бягаме от нищо, не абдикираме и не даваме държавата в частни ръце, а се опитваме отношенията между гражданите и институциите да бъдат урегулирани, подчерта той. В момента в МВР работят около 45 хил. души, от тях само 14 475 са униформени, чиито функции са да охраняват, пазят, гонят престъпници. Същевременно има около 200 хил. охранители, 1800 са фирмите, които имат лиценз, отчете министърът. Затова решихме, като има такава армия – 200 хил., още малко да подобрим правилата. „И някъде сме написали един такъв член за охрана на урбанизирани територии. Дали точно сме уцелили границата – нека каже КС“. На коментарите, че с плащането на частни охранители кметовете ще бетонират властта си и ще гарантират преизбирането си и на партията си Радев отговори: „Нека отсъдят тези, които наблюдават отгоре, ние сме изпълнители, изпълнителна власт“. Самите кметове искат повече „от територията на МВР“ – да глобяват, да прибират глобите, посочи гостът. По думите му промените разписват много ясно правомощията на частните охранители – докъде се простират, кога викат полиция и кой изобщо може да е охранител. За коментарите за либерализиране на употребата на лично оръжие Радев посочи, че „не оръжията убиват, убиват хората“. Той добави, че в САЩ над 43% от семействата притежават оръжие, в Швеция и Норвегия – средно около 29 – 30%, докато у нас – 5%. В България са регистрирани 358 хил. оръжия, от които около 125 хил. са за охрана, а 175 хил. – в юридически лица, цитира Радев. Личното му мнение е, че сега режимът е добър. „Ние много внимаваме в полицията, сега в последно време, на кого даваме оръжие – каза Радев. – Така сме засилили нещата, че сме на ръба на закона, но проверяваме всички“. За инцидента във военния завод „Арсенал“ в Казанлък, при който загинаха двама души, министърът каза, че се е възпламенила взривна смес, а работниците са били в помещението „по някаква причина“ и са получили тежки изгаряния. Ще стане ясно доколко са били обучени, защо са били вътре, има ли нарушение на правилата за безопасност, каза Радев. Позовавайки се на опита си, той каза, че обикновено такива инциденти възникват заради човешка грешка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Валентин Радев: Законът за частните охранители не е нов"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%b5%d1%82%d1%8a-11/", "text": "Демонстрирана подкрепа за членство на България в Шенген изказа вчера в резиденция „Бояна” австрийският канцлер Себастиан Курц след среща с премиера Бойко Борисов. „Отдавна работим много добре с господин Борисов и се радвам, че през последните години имахме възможност да постигнем добри резултати”, подчерта Курц.   Решението българската държава да влезе в сделката с ЧЕЗ зависи изцяло от чешката компания, но засега няма яснота за тяхната позиция. Това заяви финансовият консултант на сделката Веселин Захариев по време на енергийна конференция, в която участва и енергийният министър Теменужка Петкова. “Ако ЧЕЗ каже не – държавата не може да влезе в сделката, дори “Инерком” да каже да, самият договор не може да бъде развален едностранно. Единственият начин е да действаме в унисон, заедно”, каза консултантът. Пресен улов от калкан и акула ще има за Благовещение (25 март), когато по време на най-дългия великденски пост се яде риба. Голямата борса във Варна отсега е заредена с морските деликатеси. Цената на калкана е между 25-28 лв./кг, а по това време миналата година удари 35 лв. Кило прясна акула се предлага по 10-12 лв.   През следващата седмица предстои чувствително захлаждане. Ще посрещнем астрономическата пролет, която настъпва на 20 март, със студено време и валежи от сняг. “През почивните дни ще превалява дъжд. В началото на следващата седмица, включително вторник и сряда се очаква чувствително понижение на температурите и превалявания от сняг в планините и по високите полета над 800 метра”, заяви пред “Труд” синоптикът от ТВ- МЕТ Петър Янков. Москва също ще изгони британски дипломати в отговор на обявеното от премиерката Тереза Мей експулсиране на 23-ма руски дипломати от Лондон, заяви вчера руският външен министър Сергей Лавров, цитиран от РИА “Новости”. “Съвсем скоро ще последва нашият отговор. Но ние като възпитани хора първо ще го съобщим на британските си колеги, а после и публично”, обясни Лавров.   “България стои до съюзника си Обединеното кралство. Използването на токсични химикали е незаконно и трябва да бъде осъдено по най-категоричния възможен начин.” С това съобщение в социалната мрежа “Туитър” в сряда вечерта българският министър на външните работи Екатерина Захариева обяви позицията на София в разгарящия се международен скандал, около покушението срещу бившия руски двоен агент Сергей Скрипал   С коремното на лоста президентът Румен Радев подсказа, че всеки командир и политик трябва да води с личен пример – коментар на Евгени Генов     Маршовете „Шуми Марица“ и „Велик е нашият войник“ дават невиждани сили на българите – анализ на проф. Божидар Димитров       Интервю с бившия вътрешен министър Румен Петков          ", "date": "2018.03.15", "title": " Вижте акцентите от броя на “Труд” в петък, 16 март 2018"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b2%d1%80%d1%8a%d1%87%d0%b8-%d0%bf%d1%8a%d1%80%d0%b2%d0%b8%d1%82%d0%b5-%d1%83%d0%b4%d0%be/", "text": "Министърът на туризма Николина Ангелкова връчи първите удостоверения, които дават правоспособност за практикуване на професията планински водач. Документи са издадени на 10 души, издържали изпита за придобиване на правоспособността. Поздравявам ви за успешно положените изпити през януари 2018 г. Това е изключително отговорна, трудна, но и привлекателна професия, заяви министър Ангелкова. Тя подчерта, че от качествата и уменията на добрия планински водач зависи сигурността на туриста в планината. Паралелно с това професията дава и много нова, полезна информация за потенциала на България през четирите сезона и като конкурентна дестинация за зимен и зелен туризъм. Даваме документ на професионалистите, които гарантират висококачествени услуги, акцентира още тя. Удостоверенията са подписани от министъра на туризма и след получаването им техните притежатели трябва да подадат заявление за вписване в Списъка на правоспособните планински водачи, който е част от Националния туристически регистър, стана ясно от думите на министър Ангелкова. Вписването в него става с нейна заповед, след което правоспособните водачи получават задължителна за упражняването на професията им идентификационна карта. Изпитите за планински водачи се проведоха според изискванията на специализираната Наредба № 3 към Закона за туризма и се състояха от две части – устна теоретична и практическа по въпросник. Изпитната комисия включи експерти от Министерството на туризма, Министерството на образованието и науката, Министерството на младежта и спорта, висши училища и браншови, продуктови и професионални туристически сдружения, вписани в Националния туристически регистър. Министър Ангелкова връчи професионалните удостоверения и на втора група от 16 нови екскурзоводи, които успешно са издържали изпитите за придобиване на правоспособност през ноември 2017 г. Те включваха също писмен тест и устна част – представяне на екскурзоводска беседа по определен маршрут, според изискванията на Наредба № 1 към Закона за туризма. В изпитната комисия са представители на Министерството на туризма, Министерството на образованието и науката, Министерството на младежта и спорта, Светия синод на Българската патриаршия, Българската академия на науките, висши учебни заведения и на браншови, продуктови и професионални туристически сдружения, вписани в НТР. Първите удостоверения за правоспособни екскурзоводи бяха издадени на 25 души и връчени през ноември 2017 г. Лицата, които са придобили правоспособността, могат да упражняват професията само след вписване в Списъка на правоспособните екскурзоводи, който е част от Националния туристически регистър. Те трябва да подадат заявление за това, след което им се издава задължителна за професията идентификационна карта за екскурзовод. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Николина Ангелкова връчи първите удостоверения за планински водачи и за още нови екскурзоводи"}
{"url": "https://trud.bg/1-%d0%bc%d0%b8%d0%bb%d0%b8%d0%be%d0%bd-%d0%b5%d0%b2%d1%80%d0%be-%d0%b7%d0%b0-%d1%83%d1%87%d0%b8%d0%bb%d0%b8%d1%89%d0%b5%d1%82%d0%be-%d0%b2-%d0%ba%d1%80%d0%b5%d1%81%d0%bd%d0%b0/", "text": "По проекти община Кресна ще получи 1 милион евро за ремонт на училището. По Програмата за развитие на селските райони (ПРСР) за периода 2014 – 2020 г., съфинансирана от Европейския земеделски фонд за развитие на селските райони (ЕЗФРСР), община Кресна ще получи финансиране от 1 889 290,79 лева (един милион осемстотин осемдесет и девет хиляди двеста и деветдесет лева и седемдесет и девет стотинки) за изпълнението на дейностите по вече одобрен проект № 01/07/2/0/00137 “Ремонт на сградата и прилежащото пространство в двора на средно общообразователно училище “Св.Паисий Хилендарски”, гр.Кресна. Финансираният проект предвижда цялостна реорганизация на двора на училището и изграждане на множество спортни площадки и съоръжения с модерни гимнастически уреди, включително трибуни за зрители, за да могат учениците да водят пълноценен учебен процес и да развиват в максимално добри условия своята двигателна култура. Сградата на училището, която не е ремонтирана от неговото създаване през 1977 г., ще претърпи основна реконструкция, модернизация и цялостно саниране, за да бъдат постигнати най-високите европейски стандарти за енергоефективност и функционалност на средата за обучение и отдих на учениците. Всички класни стаи ще бъдат основно “изтърбушени”, за да се появят на тяхно място изпълнени със съвременни материали, изключително функционални и отговарящи на съвременните изисквания класни стаи за провеждане на пълноценен образователен процес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " 1 милион евро за училището в Кресна"}
{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%bd%d1%8f%d0%bc%d0%b0/", "text": "„Тъй като няма как да бъде атакувана опозицията, а грешките на управляващите са ден след ден, се вади случай от 2016 г. Да оставим институциите да си свършат работата. Ако кметът на Провадия наистина е виновен, ще се понесе последствията. Това може да го каже не компрометираният Антон Тодоров, а институциите“. Това заяви зам.-председателят на ПГ на „БСП за България“ Драгомир Стойнев пред журналисти в парламента. Според него на Антон Тодоров явно не му върви предаването в една телевизия и идва в парламента да говори неща, които са известни от преди две години. Стойнев обясни, че през 2016 г. има констатирани нарушения на АДФИ. „Докладите са изпратени в прокуратурата и е нейна работа да прецени дали има нарушения или не. Парламентът трябва да се занимава със законодателство, а не да разнася клюки“, коментира народният представител. По неговите думи е неприемливо с подобен род изказвания от страна на управляващите да се подменя дневният ред. „Проблемите и скандалите в страната са много – „Хасковогейт“, „Суджукгейт“, арестуван кмет в Септември от ГЕРБ, скандали по време на председателството, ЧЕЗ. Тъй като ГЕРБ с политика не могат да се занимават, бяха казали, че по списък ще започнат кметовете на БСП. Ние не се притесняваме от това и ще защитим всеки кмет-социалист. Но този, който не спазва закона, прави нарушения или се облагодетелства по някакъв начин, трябва да си понесе тежестта на закона и последствията“, категоричен е Стойнев. Той припомни, че БСП ясно е заявила, че се бори с паралелната държава. „Власт се клати от скандали, а всички скандали в държавата са провокирани от ГЕРБ. Това, че те не могат да начертаят пътя, по който да изкарат страната от тази икономическа, социална и духовна криза, в която се намираме, е техен проблем. Ние сме за предсрочни избори, защото виждаме, че те не могат да се справят“, каза още зам.-председателят на ПГ на „БСП за България“ . По неговите думи и най-големият успех на управляващите – председателството, е само в главите им. „Приоритетите се оказаха провал – никой не ни иска в Шенген, в чакалнята на Еврозоната, защото сме корумпирана страна. Уж щяхме да се грижим за Западните Балкани, а г-н Юнкер удари на всички по един звучен шамар – можело да мислим за това евентуално след 2025 г. Цяло поколение вече чака да види светлината в тунела“, допълни Стойнев. Според него това правителство е неспособно да продължи работа. „Виждаме какво става и в самата коалиция. БСП ли е виновна, че патриотите не се разбират, нападат се един друг, а после се извиняват пред медиите?“, попита той. Драгомир Стойнев подчерта, че Радев е президент, с който можем да се гордеем. „Той ще бъде един от най-успешните президенти. Неговата работа е да казва на управляващите къде са им грешките, както и да обединява българските граждани“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Драгомир Стойнев: Управляващите няма как да атакуват опозицията и вадят стари случаи"}
{"url": "https://trud.bg/%d0%b1%d0%bb%d0%b8%d0%b7%d0%be-120-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d1%82%d1%8e%d1%82%d1%8e%d0%bd-%d0%b8%d0%b7%d0%b7%d0%b5/", "text": "Акцията за пресичане на нелегалната търговия с тютюневи изделия е осъществена през изминалата седмица на територията на квартал „Надежда” в град Сливен, съобщиха от МВР. Полицейски служители от участъка, обслужващ квартала, проверили 186 автомобила, 239 лица, 8 търговски обекта и частни домове. Полицейските действия са насочени главно за установяване на лица, занимаващи се с търговия на тютюневи изделия без бандерол. В хода на процесуално – следствени действия, извършени в два имота в квартала, полицейските служители са иззели чували със ситно нарязан небрандиран тютюн. Общото количество на иззетия тютюн е около 120 килограма. Уведомена е Районна прокуратура-Сливен. Образувани са две досъдебни производства за престъпления по чл.234, ал.1 от НК. Операциите по противодействие на незаконната търговия с тютюневи изделия на територията на ОДМВР-Сливен продължават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Близо 120 килограма нелегален тютюн иззеха в Сливен"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d1%82%d0%b5%d0%bb%d0%b5%d1%84%d0%be%d0%bd%d0%b8-%d0%b7%d0%b0-%d1%81%d0%b8%d0%b3%d0%bd%d0%b0%d0%bb%d0%b8-%d0%b4%d0%be-%d0%ba%d0%b7%d0%bf-%d0%b2/", "text": "Комисията за защита на потребителите/КЗП/ отваря виртуални приемни в курортите край Варна през сезона. От телефонните кабини в комплексите туристите могат да звънят безплатно и да подават сигнали, посочи регионалният директор на КЗП Христо Милев. По време на Великденските празници и в началото на лятото инспекторите ще проверят първо дейността на хотели и ресторанти, хванати в нарушения през миналия сезон. Тогава най-честите оплаквания от румънски, германски и наши туристи са били заради неработещи климатици, нехигиенизирани стаи и места за почивка и предлагани услуги, които се разминават с платената цена за тях. В тези случаи апелираме потребителите да се обърнат първо към хотела и ресторанта и на място да предяват претенции, коментира още регионалният шеф на КЗК. Икономическият университет във Варна беше домакин на кръгла маса, организирана от Центъра за качество на стоките и потребителска защита в партньорство с Държавната агенция за метрологичен и технически надзор и КЗП във връзка със Световния ден на потребителя 15 март.", "date": "2018.03.15", "title": " Безплатни телефони за сигнали до КЗП в курортите през сезона"}
{"url": "https://trud.bg/%d0%bd%d0%b0%d0%b4-150-%d0%b2%d0%b8%d0%b4%d0%b0-%d0%be%d0%bf%d0%b0%d1%81%d0%bd%d0%b8-%d1%81%d1%82%d0%be%d0%ba%d0%b8-%d0%b5-%d0%b7%d0%b0%d0%b1%d1%80%d0%b0%d0%bd%d0%b8%d0%bb%d0%b0-%d0%ba%d0%b7%d0%bf/", "text": "България е една от най-активните държави в Европейския съюз по откриването и предотвратяване разпространението на опасни стоки на общия пазар. През миналата година Комисията за защита на потребителите е забранила над 150 вида вредни продукти, сред които най-много са детските облекла с връзки и малки части, изделия за отглеждането на децата, лазерни показалци и др. Това заяви председателят Димитър Маргаритов по Нова ТВ във връзка с оповестените данни от годишния доклад на системата за обмен на информация за опасни стоки RAPEX, съобщиха от КЗП. „На пазара могат да навлязат всякакви стоки, но хубавото е, че я има тази система. Комисията за защита на потребителите е нейна контактна точка за България. Като външна граница на ЕС ние сме с отговорността да задържаме такива стоки още на границата. Имаме много добро сътрудничество с Агенция „Митници”, за да не стигат изобщо до пазара вредни продукти”, каза Маргаритов. Той добави, че има и по-активни от нас държави, но те са по-големи географски. Обикновено опасните стоки идват от Китай и Турция, а най-честите рискове от опасните стоки са идентични за всички държави-членки – задушаване, химически риск и изгаряне. Председателят на КЗП обясни, че институцията поддържа на официалната си интернет страница регистър на всички забранени в ЕС опасни стоки със снимков материал и описание на стоките. „Когато потребителите имат съмнение, че дадена стока е опасна, да подават сигнал. Най-важното е да се реагира бързо, за да могат да се предприемат незабавни действия и тези стоки да бъдат изтеглени от пазара. Потребителите имат право да получат парите си обратно от търговеца. Ако са претърпели вреди в резултат на експлоатацията на тази стока, имат право и на обезщетение в зависимост от размера на щетите”, добави Маргаритов. Част от проблемните стоки идват и през Интернет – един пазар, който продължава да се разраства. Затова председателят на КЗП предупреди да се правят съпоставки, а при липса на информация потребителите да се въздържат от покупки. По последни данни над 1,61 милиарда души по целия свят пазаруват онлайн, а повече от половината от тях – от чужда страна. Продажбите в електронната търговия възлизат на 1,9 трилиона долара, като прогнозите са до 2020г. да нараснат до 4,6 трилиона долара. Сред бариерите пред онлайн търговията все още са отсъствието на доверие към електронните търговци (49%), лоши отзиви за пазаруването в Интернет (25%), това, че се оказва скъпо (23%) или че някои потребители не могат да правят онлайн плащания (21%), сочат резултатите от световно проучване за сигурността и доверието в интернет. Някои от респондентите споделят, че за тях е твърде трудно (19%), че не откриват това, което търсят (17%) или че търговецът не доставя до техния адрес (8%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Над 150 вида опасни стоки е забранила КЗП през миналата година"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b5-%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%80%d0%b0%d0%b9%d0%be%d0%bd%d0%bd%d0%b0%d1%82%d0%b0-%d0%b7/", "text": "Директорът на Районната здравна каса в Ловеч Антонио Маринов е арестуван при акция на ДАНС и полицията. Говорителят на Окръжна прокуратура в Ловеч Кирил Петров съобщи, че Маринов е задържан за срок от 24 часа за длъжностно престъпление по образувано досъдебно производство за злоупотреби със средства на Здравната каса, съобщи  . С разрешение на Окръжния съд в Ловеч е извършено претърсване в сградата на РЗОК в Ловеч, като са иззети документи. Разпитани са и служители. Утре ще стане ясно дали Антонио Маринов ще остане в ареста. По непотвърдена все още информация, задържането му е свързано с издаването на разрешително за дейност на частна болница в града през октомври миналата година и неправомерно превеждани суми по клинични пътеки, с което е ощетен бюджетът на Касата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.15", "title": " Арестуван е директорът на Районната здравна каса в Ловеч\t\t\t"}
