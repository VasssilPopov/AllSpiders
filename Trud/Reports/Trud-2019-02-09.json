{"url": "https://trud.bg/%d1%84%d0%b0%d0%bc%d0%b0%d1%86%d0%b5%d0%b2%d1%82%d0%b8-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5-%d0%bd%d0%b0-%d0%bb%d0%b5/", "text": "Няма да има поскъпване на лекарствата заради въвеждането на системата за верификация в аптеките. Това увериха от уверяват от Българския фармацевтичен съюз на брифинг в Стара Загора, където съсловната организация отбелязва своя празник, предаде  . От днес в страните-членки на ЕС вече са в сила нови правила срещу фалшифицирането на лекарства. Производителите трябва да поставят двуизмерен баркод и средство срещу подправяне върху опаковката на лекарствата, отпускани по лекарско предписание. Председателят на Българския фармацевтичен съюз Илко Гетов припомни, че системата на ценообразуване у нас е стриктно регламентирана и се контролира от държавата: „Що се отнася до усещането за по-високи цени, това се дължи най-вече на два фактора – първият фактор, това е ДДС, защото в България ДДС на лекарствата е същото, както на всички останали продукти и най-вече на по-ниската платежоспособност на българското население“.", "date": "2019.02.09", "title": " Фамацевти: Няма да има поскъпване на лекарствата заради новата системата в аптеките"}
{"url": "https://trud.bg/16-%d0%b2%d0%b5%d1%87%d0%b5-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d1%81%d1%80%d1%83%d1%82%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Броят на загиналите при срутването на жилищна сграда в Истанбул нарасна до 16 души. В сряда 8-етажна сграда в квартал „Картал“ рухна докато близо 30 от обитателите й бяха вътре. Оттогава се извършва мащабна спасителна операция. До момента 14 пострадали бяха извадени живи от развалините. Все още не е ясна причината за трагедията.", "date": "2019.02.09", "title": " 16 вече са загиналите при срутването на жилищна сграда в Истанбул"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%84%d0%be%d0%ba%d1%83%d1%81-%d0%bd%d0%b0-2019-%d0%b3-%d0%b5-%d0%b2%d1%8a%d1%82%d1%80%d0%b5/", "text": "2019 г. ще е годината на вътрешния туризъм. Ще работим активно за насърчаване на пътуванията към различни региони, нашата цел е да се промотират малко познати места и дестинации в страната. Това заяви министърът на туризма Николина Ангелкова при откриването на конференция „Естествено в България- 2019 година на вътрешния туризъм“. Тя посочи, че през миналата година за първи чуждестранните туристически посещения у нас преминаха 9,2 млн. През последните три години достигаме сериозни ръстове и тази година борбата ще е за всеки турист, затова е важно всички – държава, бизнес и местни власти – да обединят усилия за още по-успешното развитие на сектора и запазване на високите резултати, каза Ангелкова, съобщават от Министерство на туризма. „Данните за посещенията на българите в страната показват, че най-често те избират да пътуват през третото тримесечие“, информира министър Ангелкова. Статистиката от местата за настаняване с 10 и повече легла за 11-те месеца на 2018 г. показва, че пренощувалите българи са повече от 3,57 млн., като броят им нараства с 2,3 на сто. Ръстът е показателен, че вървим напред, затова използваме и тази инициатива, за да надградим направеното, коментира министърът. Броят на реализираните нощувки надвишава 8,52 млн. и се увеличават с 1,7%. Приходите от нощувки на български граждани в местата за настаняване са 342,4 млн. лв., отчитайки ръст от 6,7 на сто спрямо периода януари- ноември 2017 г. „Целта на днешната конференция е да обявим годината на вътрешния туризъм и да се обърне специално внимание на по-малките общини“, обясни министърът. Тя съобщи, че се подготвя специален календар на събития през 2019 г., извън заложените в Годишната програма за Национална туристическа реклама. „Той се разработва съвместно с кметовете, предвидили сме дискусии по региони и форуми и посещения на основни местни събития“, обясни още министърът. Предстои и старта на кампанията „Неочаквана ваканция“ в периода от март до месец май, каза министър Ангелкова. Досега бяха проведени две нейни издания през есента на 2017 г. и пролетта на 2018 г. Отчетохме засилен интерес и положителни резултати, затова се подготвя и трето издание, коментира министърът. Важна стъпка за развитието на туризма и стимулирането на регионалното развитие, предприета и изпълнявана от Министерството на туризма, е приемането на Концепцията за туристическо райониране на страната ни. До момента са създадени 7 от 9 Организации за управление на туристически райони (ОУТР), заяви министър Ангелкова. Дигитализацията в туризма също е много важна и допринася за насърчаване на пътуванията, коментира министърът.  Дошла съм да подкрепя министър Ангелкова в работата й да бъде стимулиран вътрешния туризъм, каза преди форума председателят на Народното събрание г-жа Цвета Караянчева.", "date": "2019.02.09", "title": " Министър Ангелкова: Фокус на 2019 г. е вътрешният туризъм, с внимание към малките общини\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d0%be%d1%87%d0%b8%d1%81%d1%82%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%be%d1%82%d1%8a%d0%bd%d0%b0%d0%bb%d0%b8%d1%8f-%d0%b2-%d0%b1/", "text": "Жителите на казанлъшкия квартал „Кармен“ с едноименния блок, днес започнаха почистване в околоблоковото пространство, предаде  . От дни в социалните медии се въртят снимки на потъналия в боклуци саниран блок. Организаторът на почистването е осигурил от общината багер и контейнери, в които да се изхвърлят боклуците. Само преди няколко месеца, около блока бе почистено, заради санирането на сградата. Въпреки че тя сега изглежда прилежно, жителите на блока не спират да изхвърлят боклуци от терасите си. В блока нямат вода от 8 години. От общината са обещали, че до няколко месеца ще бъде възстановено водоподаването.  ", "date": "2019.02.09", "title": " Започна почистването на потъналия в боклуци саниран блок в Казанлък"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8%d1%81%d0%ba%d0%b0-%d0%bf%d1%80%d0%b5%d1%81%d0%bf%d0%b0%d0%bd%d1%81%d0%ba%d0%be%d1%82%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8/", "text": "Русия смята, че темата за преименуването на Македония трябва да бъде обсъдена в Съвета за сигурност на ООН, заяви в интервю за ТАСС посланикът на Руската федерация в Скопие Сергей Баздникин. Той каза, че споразумението за промяната на името на Македония е усилило разкола в републиката, което ще има дългосрочни негативни последствия за Балканите. Дипломатът посочи, че почти 2/3 от населението са бойкотирали състоялия се на 30 септември 2018 г. референдум за Преспанското споразумение. Посланикът подчерта, че Русия, колкото и да се опитват да я обвиняват за това, в никакъв случай не е заинтересована от дестабилизация на ситуацията в Македония и на Балканите. „Необходимо е да си даваме сметка, че Преспанското споразумение е сключено със сериозно нарушаване на нормите на вътрешното и международното право, с други думи излиза извън границите на правното поле. То едва ли ще може да бъде инструмент за постигане на справедливо, устойчиво и дългосрочно решаване на проблема за държавното наименование на Македония“, заяви посланикът. „Обратното, както неведнъж подчертава президентът на Македония Георге Иванов, вместо решаване на един стар проблем, Преспанското споразумение може да създаде много нови“, каза руският посланик.  ", "date": "2019.02.09", "title": " Русия иска Преспанското споразумение да бъде разгледано в Съвета за сигурност на ООН"}
{"url": "https://trud.bg/%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d0%be%d0%b9%d0%b2%d0%be%d0%b4%d0%b8%d0%bd%d0%be%d0%b2%d0%be-%d1%81%d0%b5-%d1%83%d1%81%d0%bf%d0%be%d0%ba%d0%be/", "text": "Във Войводиново вече е спокойно. По-рано част от ромските семейства, напуснали домовете си след протестите в селото, се опитаха да се завърнат в къщите си в махалата. „Явно са били посъветвани от адвокатите си да се върнат, но в махалата няма условия за нормален живот, а и е факт недоволството на всички останали жители на селото“, каза кметът Димитър Тосев, предаде  . Това отново породи недоволство сред останалите жители на селото. За да не се стигне до ескалация на напрежението, улицата към махалата беше охранявана от полицията. Част от незаконните постройки в циганската махала вече бяха бутнати, но за 17 все още не са приключили съдебните процедури, тъй като заповедите за събаряне на кмета на Община Марица се обжалват. В крайна сметка кметът успя да убеди пристигналите да не остават. „В момента аз ги карам с един бус и връщам в „Столипиново“. Там са били при свои близки по всяка вероятност“, каза още той. Тосев не се ангажира със срокове за събарянето на останалите незаконни къщи в ромската махала във Войводиново, като подчерта, че ще трябва да преминат всички тези съдебни процедури.    ", "date": "2019.02.09", "title": " Ситуацията във Войводиново се успокоява, кметът изведе ромите с бус"}
{"url": "https://trud.bg/%d0%bf%d0%be%d0%b5%d1%82%d0%b8-%d0%b8-%d0%b1%d0%b5%d0%bb%d0%b5%d1%82%d1%80%d0%b8%d1%81%d1%82%d0%b8-%d0%b7%d0%b0%d0%b5%d0%b4%d0%bd%d0%be-%d0%bd%d0%b0-%d1%80%d0%b5%d1%86%d0%b8%d1%82%d0%b0%d0%bb/", "text": "Рядко в литературната практика у нас бихме могли да присъстваме на литературно четене на разказвачи. Обикновено те са пренебрегвани с мотива, че публиката не би могла да издържи четене на разкази или есета. Какво остава за откъси от романи! Съюзът на българските писатели обаче зададе нов тон в литературната събитийност, провеждайки трето по ред представяне на издадените от „Български писател” антологии „Пеещо дърво” (поезия, 550 стр.) и „Иде ли?” (проза, 650 стр.), посветени на 105-годишнината на организацията и включващи 515 поети и 220 белетристи. Литературната вечер събра на 6 февруари в Българския културен център в София известни писатели, сред които бяха: Георги Константинов, Надежда Захариева, Николай Стоянов, Петя Йотова, Надя Попова, Христо Славов, Димитър Христов, Сергей Комитски, Бойко Беленски, Хайри Хамдан, Виктория Катранова, Светозар Аврамов, Анелия Янковска-Сенгалевич, Мая Панайотова, Нели Горанова, Тодор Костадинов, Татяна Костова. Всички те осъществиха импровизиран литературен микс чрез техни стихове и разкази.Гости на проявата бяха поетите-преводачи Румяна Захариева (Германия) и Виктор Мелник (Украйна). Събитието се водеше от Боян Ангелов – председател на СБП. Присъстващите бяха приветствани от писателя Христо Славов – собственик на Българския културен център: „Тази вечер присъстваме на едно сериозно събитие. С всеки изминат ден ние четем страница след страница от тези стойностни книги – в това число и от класическото наследство, и от пишещите днес колеги. За мене това означава овладяване на повече литературна територия, проникване в мотивите на съставителите. Голяма отговорност е да бъдеш между две корици с класиците на българската литература. Считам, че тези сравнения за заложени от редколегията и са защитени по някакъв начин”. За принципа на съставителство и критериите за подбор на творбите и авторите говориха Благовеста Касабова и Анжела Димчева  (съставители и редактори). „Два месеца след излизането на книгите вече се чуха и критически оценки за тези две издания, в това няма нищо лошо – винаги е нужно да знаем къде се намираме и какво сме направили” – каза Боян Ангелов.", "date": "2019.02.09", "title": " Поети и белетристи заедно на рецитал"}
{"url": "https://trud.bg/%d0%bd%d0%be%d0%b2-%d0%b5%d0%bf%d0%be%d1%81-%d0%be%d1%82-%d1%81%d1%8a%d1%80-%d1%80%d0%b8%d0%b4%d0%bb%d0%b8-%d1%81%d0%ba%d0%be%d1%82/", "text": "Чиста кино естетика във формата на поредица предлага “Проходът”. Това произведение е новото предложение на Fox и тръга на 11 февруари, понеделник, в 22 часа. Сериалът, базиран на едноименната бестселър трилогия на Джъстин Кронин и по сценарий на Лиз Хелдънс (”Светлините на стадиона”) оперира с жанровите кодове екшън-драмата. Начело на продукцията са Лиз Хелдънс, носителят на награда “Еми” и номинации за “Оскар” и “Златен глобус”, легендарният режисьор и продуцент сър Ридли Скот (”Марсианецът”, “Гладиатор”) и сценаристът и режисьор Мат Рийвс (”Зората на планетата на маймуните”, “Чудовищно”). “Проходът” разказва за проекта “Ной” – тайна медицинска лаборатория, в която учени експериментират с опасен вирус, който има потенциала или да се превърне в лек за всички болести, или да унищожи човешката раса. Когато избират младо момиче (Саная Сидни, “Прегради”, “Скрити числа”) за обект на теста, федерален агент (Марк-Пол Госелар, “Игрище”) е изпратен да я прибере, но в последствие се превръща в неин закрилник, твърдо решен да я защити на всяка цена – дори когато проектът “Ной” заплашва да отприщи невъобразим апокалипсис. В сериала участват още Джейми Макшейн (”Бош”, Bloodline, “Синове на анархията”), Каролин Шикези (”Хрониките на Шанара”), Еманюел Шрики (”Антураж”, “Предумишлено убийство”), Бриан Хауи (”Екзорсистът”), Маккинли Белчър III (”Озарк”, Mercy Street), Хенри Йън Кюсик (”Изгубени”) и Винсънт Пиаца (”Престъпна империя” и “Спаси ме”).", "date": "2019.02.09", "title": " Нов епос от сър Ридли Скот\t\t\t"}
{"url": "https://trud.bg/%d0%b1%d1%80%d0%b5%d0%ba%d0%b7%d0%b8%d1%82-%d0%b7%d0%b0%d1%81%d1%82%d1%80%d0%b0%d1%88%d0%b0%d0%b2%d0%b0-100-%d1%85%d0%b8%d0%bb-%d1%80%d0%b0%d0%b1%d0%be%d1%82%d0%bd%d0%b8-%d0%bc%d0%b5%d1%81%d1%82/", "text": "Излизането на Великобритания от Европейския съюз (ЕС) ще застраши 100 хил. работни места в Германия, показва проучване на германския икономически институт Halle IWH, съобщава . Най-силно засегнатият град в страната ще е Волфбург, който е родното място на германския автомобилен производител „Фолксваген“. Силен негативен ефект се очаква и върху германската област Динголфинг-Ландау, където е позициониран най-големият завод на автомобилната компания БМВ, информира немското издание Welt am Sonntag, което публикува проучването. „Влиянието от твърд Брекзит ще се усети изключително силно в автомобилната индустрия“, коментира Оливър Холтемюлер, един от авторите на доклада. Германия разчита твърде много на износа. Поради това никоя друга страна от ЕС няма да усети толкова силно влиянието от Брекзит, обяснява той.  ", "date": "2019.02.09", "title": " Брекзит застрашава 100 хил. работни места в Германия"}
{"url": "https://trud.bg/%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82%d0%ba%d0%b8-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d0%bf%d0%be%d0%b3%d1%80%d0%be%d0%bc/", "text": "Френската полиция разпръсна със сълзотворен газ протестиращите „жълти жилетки” в Париж. Тази събота демонстрантите изразиха недоволството си срещу правителството на президента Еманюел Макрон за 13-ти път. Манифестацията на „жълтите жилетки“ в Париж се съпровожда от нападения срещу банкови клонове, кафенета и ресторанти. На средата на пътя от Елисейския дворец към Сената колоната се е намирала на булевард Распай и Монпарнас. Там демонстрантите са нападнали банковия клон, съобщил намиращ се на мястото на събитието кореспондент на ТАСС. В хода на погромите е бил напълно унищожен един от офисите на голяма застрахователна компания. Пострадало е и представителство на банка BNP, а освен това са нанесени щети и на редица други компании. На улица Вожирар протестиращите са мятали камъни и бутилки по полицейските коли. Няколко кафенета и ресторанти са нападнати на улица Медичи. Полицията е успяла да изтласка нападателите бързо, като е използвала сълзотворен газ. В момента колоната е стигнала до Латинския квартал, където е сградата на френския сенат. Край него са се състояли значителни сблъсъци с полицията, в резултат от които има пострадали. Няколко демонстранти са задържани. Граната откъсна ръката на един от участниците в протеста край сградата на Националното събрание, стана ясно от съобщения в медиите и снимки в социалните мрежи. Мъжът е получил травмата в резултат от взривяване на граната със сълзотворен газ GLI-F4, която обикновено използват френските правозащитни органи. В този боеприпас има около 25 грама тротил. Както съобщава RT France, демонстрантът е закаран в болница. По думите на един от очевидците, пострадалият е фотограф, участвал в акцията на страната на „жълтите жилетки“. Според една от версиите, протестиращият е взел гранатата от земята. Полицията ги е използвала, за да разгони протестиращите, а демонстрантите са ги взимали и са ги мятали над оградата на сградата на Националното събрание.                ", "date": "2019.02.09", "title": " „Жълтите жилетки“ направиха погроми в Париж, полицията използва газ\t\t\t"}
{"url": "https://trud.bg/%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bd%d0%b8%d1%82%d0%b5-%d0%be%d1%82-%d1%81%d0%b0%d1%89-%d1%81%d0%b8%d1%80%d0%b8%d0%b9%d1%81%d0%ba%d0%b8-%d0%b1%d1%83%d0%bd%d1%82%d0%be%d0%b2%d0%bd/", "text": "Подкрепяните от САЩ „Сирийски демократични сили“ (СДС) обявиха, че в събота започват „решителната битка“ срещу последния анклав на „Ислямска държава“ в Източна Сирия. „СДС започват решителната битка, с която ще довършат оставащите терористи от „Ислямска държава“ в село Багуз“, заяви говорителят на кюрдските формирования Мустафа Бали. „Битката започна“, съобщи той пред AFP.    ", "date": "2019.02.09", "title": " Подкрепяните от САЩ сирийски бунтовници щурмуват последния анклав на Ислямска държава"}
{"url": "https://trud.bg/%d0%bf%d1%80%d0%b5%d0%b8%d0%b7%d0%b1%d1%80%d0%b0%d1%85%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d0%bd%d0%be%d0%bb%d0%be%d0%b2-%d0%b7%d0%b0-%d0%bf%d1%80%d0%b5%d0%b7%d0%b8%d0%b4/", "text": "Президентът на Конфедерация на труда „Подкрепа“ Димитър Манолов и заместникът му Йоанис Партениотис бяха избрани на постовете си за още един нов четиригодишен мандат по време на 10-ият юбилеен конгрес на синдиката, съобщщи  . Той се провежда при закрити врати в Националния дворец на културата и съвпада с отбелязването на 30-годишнината на Конфедерацията. Според устава на организацията президентът и вицепрезидентът се избират в екип. По-рано през деня делегатите гласуваха програма и стратегия на „Подкрепа“.", "date": "2019.02.09", "title": " Преизбраха Димитър Манолов за президент на КТ “Подкрепа“"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b1%d0%b5%d0%b7-%d1%82%d0%be%d0%ba-%d0%bf%d0%be%d0%bb%d0%be%d0%b2%d0%b8%d0%bd-%d0%b3%d1%80%d0%b0%d0%b4/", "text": "Кражба във възлова токова подстанция остави различни части на Казанлък без ток в съботния ден, предаде  . Единият от взломаджиите е ударен от ток. Нарушителите са нахлули в 20-киловолтовата станция, счупвайки прозорци и врати. Вторият нарушител е заловен от полицията, когато се върнал в района, за да вземе чували с алуминиеви шини, които са изхвърлили от станцията. От ЕВН недоумяват как взломаджиите са се осмелили да влязат в станцията и с клещи да се опитват да изключат шините. Токът е спрял при сработване на защитите.    ", "date": "2019.02.09", "title": " Крадци оставиха без ток половин град"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80%d0%b8-%d0%b2-%d0%bf%d0%bb%d0%be%d0%b2%d0%b4/", "text": "Mъж е загинал днес при пожар в Пловдивско. Жертвата е на 33 години, а трагичният инцидент е станал около 17:30 ч. днес в дома му село Скутаре, съобщи  . Това е втора жертва на битов пожар в региона днес. Млад мъж загина тази нощ при пожар в пловдивското село Драгомир. Пожарът е възникнал на втория етаж на къща в населеното място. Изпратени са два екипа с общо шестима пожарникари – едните от Пловдив, а другите от Стамболийски. След погасяването на пламъците е открито тялото на 28-годишния обитател на дома. Унищожена е къщата и домашното имущество в нея.", "date": "2019.02.09", "title": " Двама души загинаха при пожари в Пловдивско"}
{"url": "https://trud.bg/%d0%b4%d0%be%d1%86-%d0%b8%d0%b2%d0%b0%d0%bd-%d0%bc%d0%b0%d1%80%d1%87%d0%b5%d0%b2%d1%81%d0%ba%d0%b8-%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%81%d1%82%d0%be%d0%bf%d0%b0%d0%bd%d1%81%d0%ba/", "text": "С доц. Иван Марчевски разговаряме за сериозни проблеми довели до бунт на ръководството на академията и до притеснения на целия персонал заради дефицит от 3 221 950 лева в новия бюджет. Ректорът обяснява как за 10 години броят на висшите училища у нас, които могат да обучават студенти по икономика и администрация и управление, е нараснал от 4 на 33. Споделя и за това как мерките на МОН за пренасочване на приема към инженерни, педагогически и други специалности се отразява на специализираните икономически висши училища. – Доц. Марчевски, какво се случва в Стопанската академия? – На редовно заседание на 30 януари Академическият съвет на Стопанската академия не прие проектобюджета на висшето училище за 2019 година. Причината за това е дефицит от 3 221 950 лева и липсата на източник за неговото покриване в пълен размер. Това означава, че без целева финансова помощ от държавата в определен момент през годината ние няма да можем да се разплащаме с доставчиците си и да изплащаме пълния размер на трудовите възнаграждения на персонала. С този акт искаме да привлечем обществения интерес към проблем, който има предистория и е сигнал за необходимостта от прецизиране на част от инструментите за държавно въздействие във висшето образование. Ситуацията тревожи, както ръководството на академията, така и персонала. Това поражда напрежение и сред обществеността на Свищов, защото със Стопанската академия е свързан животът на поколения свищовлии, както и икономическото състояние на града и региона. – Бихте ли пояснили същността на проблема? – Днешните ни проблеми са комбинация от натрупани грешки в миналото на национално ниво, демографски промени, неправилна регионална политика, избор на инструменти за реализация на държавната политика и имиджови вреди. Известно е, че Стопанската академия е специализирано висше училище, което в 83-годишната си история е обучавало само в две направления Икономика и Администрация и управление. Имаме над 140 000 дипломирани студенти и в годините сме се утвърдили като място за получаване на качествено икономическо образование. Парадоксално или не, именно тясно специализираният ни профил е основната причина за днешните ни проблеми. През началните години на прехода поради занижени критерии за акредитиране, улеснения прием, голямото търсене на кадри с икономическа и управленска квалификация и недалновидността на част от ректорските ръководства, броят на висшите училища, които могат да обучават студенти по икономика и администрация и управление, нарасна от 4 на 33. За немалка част от тях това беше много далеч от основния им образователен профил. Създадоха се катедри, дори цели факултети, трябва да признаем с мълчаливото съгласие на ректорските ръководство на икономическите университети, които разрешаваха на своите преподаватели да работят на няколко други места и да подпомагат акредитирането на новите специалности. Акредитирането на икономически специалности позволи на немалка част от университетите да решат финансовите си проблеми, породени от липсата на интерес от кандидат-студентите към предлаганите от тях специалности. Демографската криза, намаляването на броя на завършващите средно образование, в комбинация с улеснения достъп до образование в чужбина, доведе до първия трус в системата през 2011-2012 година. Започнаха да се усещат сигнали за това, че капацитетът на българските университети надхвърля потребностите на пазара. С годините този проблем се изостряше, особено при „масовите“ специалности, каквито са икономиката и администрацията и управлението. В стремежа си да балансира системата, преди 3 години държавата прие специално постановление (ПМС 64), което целеше да ограничи приема в специалности с намалено търсене, сред които са и икономическите. Това постановление даде положителни резултати и в доста университети приемът на икономисти бе намален за сметка на традиционните им специалности, за които има или по-голямо търсене, или държавата финансира по-добре. За сравнение през учебната 2017/18 година приетите студенти по икономика и администрация и управление са с 28% по-малко от 2015 година. Освен това министерството на образованието и науката постепенно променяше философията на финансиране като увеличаваше дела на средствата, отпускани в зависимост от качеството на обучение. Ние безусловно подкрепяме тези стъпки, защото сме убедени, че са в правилната посока. В същото време обаче този модел доведе до рецидиви, които предполагам изненадват и самото министерство. Какво имам предвид? Намаляването в броя на приеманите икономисти позволи пренасочване на студенти от икономическите специалности към инженерни, педагогически и др. Стана така, че когато икономистите бяха търсени, колегите от другите университети запълваха бройките си с икономисти за наша сметка, а сега, когато икономисти не се търсят, се върнаха към основния си профил. Специализираните икономически училища обаче няма как да пренасочат приема си към други специалности, защото са акредитирани да обучават само икономисти. С особена сила това се усети при нас, защото сме единственото висше училище в страната, което над 8 десетилетия е обучавало и продължава да обучава само икономисти. Смятаме, че така е правилно и защото такава е държавната политика, а ние сме държавно висше училище. – Как очертаните от вас тенденции се отразиха върху финансовото състояние на Стопанската академия? – Намаляха студентите, намаляха и финансовите ни ресурси. В „добрите години“ (2008 – 2014) обучавахме почти 11 000 студенти. Разширихме материалната си база, увеличихме броя на преподавателите, за да предлагаме на обучаемите разнообразно портфолио от икономически специалности. Наехме допълнителен административен персонал. Тогава разходната част на бюджета ни достигаше до 17 млн. лева. През 2015 година преминахме през имиджово изпитание, което доведе от известен отлив на студенти и по тази причина броят на приеманите бакалаври и магистри намаля с почти 1000 човека. След влизането в действие на ПМС 64 държавно субсидираният ни прием ежегодно бе намаляван с между 15 и 25%, като общият спад за последните 4 години е 4 пъти. От 2470 студенти държавна поръчка през учебната 2015/16, приемът падна на 614 студенти през 2018/19. Този тренд доведе до срив на общия брой на обучаваните студенти за три години с 33% – от 10 166 през 2015 г. на 6877 през 2018 г. Прогнозите ни за тази година са за допълнително намаление с още 800 студента. Реалните измерения на този процес са драстично намаляване на финансовия ресурс, с който разполагаме, защото въпреки нарастване на компонента за качество, все още основата за субсидията, която получаваме, както и за приходите от такси, е броя на обучаваните студенти. Намалението на приходите за 3 г. е с 37%, от 13 717 315 лева през 2015 г., до 8 714 165 лева по прогноза за 2019 г. Ако се фокусираме само върху предоставяните от държавата средства под формата на субсидия, те са намалели от 6,9 млн. лв. през 2015 г. на 4,3 млн. лева през 2019 г., т.е. минус 38%.  През тази година сме едно от трите държавни висши училища с намалена субсидия като единствено Стопанската академия е орязана с над 10%. – Министър Красимир Вълчев неколкократно поясни във връзка с вашия казус, че допълнителни средства от държавата могат да се отпуснат само срещу представянето на оздравителна програма. Какво ще предприемете в тази връзка? – Именно по този пункт е една от основните ни претенции към държавата. Подобна програма не само, че е представена, тя се реализира вече почти 2 г. и 90% от мерките са изпълнени. Ръководени от убеждението, че преди да се обръщаме за помощ към държавата, трябва да потърсим вътрешни резерви, с Решение № 7, т. 2 на Академичния съвет от 29 март 2017 г. бе приета Програма за преструктуриране дейността на Стопанската академия. За изпълнението й са уведомени писмено и служебния министър на образованието проф. Денков, и настоящия образователен министър Красимир Вълчев. В програмата са залегнали мерки, които засягат както приходите, така и разходите на Висшето училище. Към момента над 90% от мерките в програмата са изпълнени, за което министър Вълчев е информиран с писмо от 27 ноември 2018 г. Забавянето на част от мерките е заради липса на финансов ресурс. Намалени са обаче трудовите възнаграждения на целия персонал чрез редуциране на класа за прослужено време от 1.7 на 1.3., стопена е числеността на персонала с 20% – от 530 на 410 човека – преподаватели и служители. Прекратена е практиката за използване на гост преподаватели, пенсионирани са всички преподаватели, навършили 65 г., увеличен е нормативът за академична заетост на 400 часа. Общите разходи за труд са намалени с почти 13%. Въпреки че през този период имаше двукратно значително увеличение на минималната работна заплата и трябваше да изплатим обезщетения от над 500 000 лева, на освободените преподаватели и служители, материалните разходи са намалени с над 38% и др. Общият ефект от тези мерки е икономия от 2,4 млн. лв. на годишна база. Твърдя, че няма друго висше училище у нас, което да е реализирало подобна като мащаби и ефекти програма доброволно, без натиск или обещания за финансиране. Направихме го сега, както и през 2015 година, когато трябваше да скъсаме с определени неакадемични практики. Изпълнихме нашата част от работата. Сега на ход е държавата. Ситуацията със Свищовската академия е особена, защото висшето училище е създадено с доброволно дарение на видния индустриалец Димитър Апостолов Ценов. Бенефициент е българската държава и тя е поела ангажимента за сметка на предоставените 5 млн. златни лева, които по днешни оценки достигат 200 млн. лева, „да основе и издържа висше училище за вечни времена“. – Какво ще предприемете при така създалата се ситуация? – Миналата година неколкократно писмено и в разговори съм уведомил министъра на образованието и науката за назряващите проблеми. Запознахме и всички отговорни институции в страната – премиера, председателя на Народното събрание, министъра на финансите, председателя на Комисията по бюджет и финанси и председателя на комисията по образованието и науката в Народно събрание, за затрудненото ни финансово положение и беше отправен апел за помощ и съдействие. За пореден път официално алармирахме МОН и държавата за наличието на проблем, който изисква индивидуален подход и вземане на бързи мерки. Извън това единствените ни инструменти са търсене на публичност по казуса и обществена подкрепа. Ако цифрите не са достатъчно убедителни, ще бъдем принудени да предприемем разрешените от закона форми на протест. Международната, а и българската практика, дават достатъчно примери за възможните инструменти. Напрежението сред колегите е голямо и аз ги разбирам. Данните за оценките за качество на обучението по ПМС 328 показват, че предлагаме качествен образователен продукт. Министърът на образованието признава, че в дългосрочен план целта на държавата е да останат 4 висши училища, които да обучават студенти в сферата на икономиката и Стопанската академия в Свищов е едно от тях. Направихме болезнени реформи, проявяваме разбиране към усилията, които държавата полага за балансиране на приема, но вече сме „изправени до стената“ и държим да ни бъде обърнато внимание, въпреки че сме доста далеч от столицата, която обикновено е в дневния ред на институциите. – Проблемите, които изпитвате, ще се отразят ли на нормалното протичане на учебния процес? – Бих искал да успокоя студентите и потенциалните ни кандидати, че последното, което ще направим, е да поставим под заплаха провеждането на нормални учебни занятия. Хиляди младежи избраха свищовската академия и ни повериха отговорността за изграждането им като специалисти и няма да абдикираме от този ангажимент. Учебните занятия се осъществяват и ще продължат съгласно учебния график. Нормално провеждаме кандидатстудентската си кампания, разширяваме портфолиото от предлагани образователни продукти. Активно работим с партньорите си от практиката по актуализиране на учебните курсове. Разширяваме международните си контакти. Разбира се мотивацията на персонала е на много ниско ниво, но никой не допуска, че държавата ще абдикира от ангажиментите си и ще остави знаково за страната ни висше икономическо училище да изпадне в невъзможност да покрива разходите си и да осъществява нормален учебен процес. Нашият гост  Завършил е висше образование във ВФСИ „Д. А. Ценов“ – Свищов. През 1990 г. се дипломира със специалност „Банково дело“. От 2003 година е доцент в катедрата по „Маркетинг“, където изнася лекции по маркетинг, маркетингов мениджмънт и международен маркетинг. През периода 2007 – 2011 година е Декан на факултета „Мениджмънт и маркетинг“. От февруари 2016 г. е ректор на свищовския ВУЗ.            ", "date": "2019.02.09", "title": " Доц. Иван Марчевски, ректор на Стопанската академия „Д. А. Ценов“ в Свищов, пред „Труд“: Липсата на 3,2 млн. лева палят протест в Стопанската академия\t\t\t"}
{"url": "https://trud.bg/%d0%b7%d0%b0%d0%bf%d0%b0%d1%81%d0%bd%d0%be%d1%82%d0%be-%d0%b2%d0%be%d0%b8%d0%bd%d1%81%d1%82%d0%b2%d0%be-%d1%82%d1%8a%d1%80%d1%81%d0%b8-%d0%bc%d1%8f%d1%81%d1%82%d0%be-%d0%bf%d0%be%d0%b4-%d1%81%d0%bb/", "text": "В България има едно съсловие, което най-общо наричаме запасно воинство. Това не са само пенсионирани военнослужещи. В тази армия има още граждани, завършили на времето школите за запасни офицери, но и хора, които никога не са носили пагони на раменете, но са се включили в сдруженията на това съсловие. Става дума за една сериозна по численост маса, която в по-голямата си част търси път, за да излезе на слънце. Това желание е най-малко по две причини. Първата е недоброто социално състояние на доста от тези хора, както и чувството за ощетеност. Втората кореспондира с факта, че става дума за образован с голям опит в сферата на управлението потенциал, който, съзнателно или не, е държан встрани от развитието на страната. Показателно е, че от година и половина върви процес на обединение на запасното воинство. Макар че той малко или много е скрит от широката общественост, включително от политическа класа. Тази задача беше поставена през септември 2017 г. на Деветия конгрес на най-многочислената организация, а именно на Съюза на  офицери и сержанти и сержантите от запаса и резерва (СОСЗР). Новото ръководство веднага започна изпълнението й. Най-ярката проява бе проведеният през септември 2018 г. в местността „Крънска кория“ край Казанлък Първи национален събор на запасното воинство. Тя показа, че има сериозен шанс за обединение. На второ място даде да се разбере, че властта е склонна не само да уважава, но и да се съобразява с позициите на бившите офицери и сержанти от армията, служители от органите на МВР и специалните служби. Друг показателен факт е, че запасното воинство излезе на улицата. Това не беше се случвало от две десетилетия. Още по-показателно е, че успя не само да обедини, но и да оглави, неправителствени организации, извън сферата на сигурността и отбраната. Начело на Националния съвет на 19 военно-патриотични и пенсионерски организации е председателят на СОСЗР. Именно този съвет организира и проведе миналата есен два национални протеста в дните, когато се обсъждаше и гласуваше Законът за бюджета на държавното обществено осигуряване. Исканията бяха за преизчисляване на всички пенсии и за отпадане на т.нар. таван на техния размер. В интерес на истината, имаше малък успех. Не се случи първоначалното намерение на управляващите таванът да падне само за новоотпуснатите пенсии, което звучеше дискриминационно спрямо останалите. Все пак, обаче нито преизчисляването се осъществи, нито таванът падна. Тук има два момента, които би трябвало да правят впечатление. Първият е за отношението от страна на парламентарните сили. Единствено от ПГ на „БСП за България“ се срещнаха с протестиращите и поканиха техни представители на разговор в парламента. Вторият е, че този национален съвет на 19-те организации не се е разпуснал и започна подписка за внасяне на нова петиция в парламента по същите въпроси. С разбирането, че разделението не е в интерес на запасното воинство 20 председатели на военно-патриотични и родолюбиви организации от сигурността и отбраната приеха неотдавна по принцип Споразумение за съвместна дейност за обединение. Предстои всяка организация да обсъди споразумението в своите управителни органи. Идеята е до края на април да се проведе общо събрание, което да избере Координационен съвет на запасното войнство (КСЗВ) и председател на КСЗВ, които да организират свикването на Национален обединителен конгрес и да подготвят документите за неговото провеждане. Страна по споразумението е всяка военно-патриотична и родолюбива организация от сигурността и отбраната (ВПРОСО), отговаряща на следните основни критерии: регистрирана е в съда и в Агенцията по вписванията на Министерството на правосъдието, има установен адрес, сайт и страница и е с доказана дейност в общественото пространство; 2/3 от членовете на организацията са бивши и настоящи служители в структурите на министерството на отбраната, министерството на вътрешните работи, специалните служби и министерствата и ведомствата, поддържащи и поддържали формирования на въоръжените сили. Основната и единствена цел на Споразумението е обединението на ВПРОСО в единна организация. Формата на обединение ще се определи от Националния обединителен конгрес на запасното войнство в духа на добрите традиции на запасното войнство, съществували в държавата от Освобождението до днес, с което да се обяви и гарантира приемствеността на структурите. Най-важното е  да се събере потенциалът на едно място, за да се повиши чувствително общественият авторитет на запасното воинство. И да излезе от сянката. Във властта или не? Няколко въпроса предизвикат дебати на този етап. Единият е за участие на бъдещата обединена организация във властта – чрез обвързване с политически партии или с други законови форми, които не нарушават принципа на непартийност. В споразумението е записано: „В рамките на Координационния съвет на запасното воиство и на бъдещата единна организация не се приемат решения в нарушение на Конституцията, сътрудничество с определени политически партии и не се правят опити за налагане на такива решения на своите членове.“  Има, обаче и други мнения. Например, че само с участие във властта могат да се решат проблемите на запасното воинство. И да има думата на високо равнище.      ", "date": "2019.02.09", "title": " Запасното воинство търси място под слънцето\t\t\t"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b7%d0%b0-%d0%bd%d0%be%d0%b2%d0%b8-%d0%bf%d1%80%d0%b5%d1%87%d0%ba%d0%b8-%d0%bf%d1%80%d0%b5%d0%b4/", "text": "Москва предупреди за нови пречки пред изграждането на руско-германския проект за газопровод „Северен поток-2“, след като Берлин се съгласи на компромис с Франция и други страни членки на ЕС за по-строга регулация. „Ако се подготвят пречки пред проекта, за да бъде принудена Русия да транспортира газ през Украйна – по техните условия, техните тарифи и с несигурността по юридическите въпроси, тогава е малко вероятно нещата да се случат“, каза пред агенция РИА Новости заместник-външният министър Александър Панкин, предаде БТА. Проектът „Северен поток 2“ предвижда да се изградят две линии от газопровода с обща мощност 55 милиарда кубични метра годишно от крайбрежието на Русия през Балтийско море до Германия. Съоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави – Русия, Финландия, Швеция, Дания и Германия. „Да, готови сме да продължим да използваме украинския транзит, но при условията, които са ни необходими“, каза Панкин. Вчера страните от ЕС се съгласиха с френско-германски компромис по регулацията на „Северен поток -2“ без да бъде излаган на опасност проектът. Компромисът предвижда промяна на европейска директива, с което да се позволи на Европейската комисия да наложи по-голям надзор върху газопроводите, включително германско-руския проект.", "date": "2019.02.09", "title": " Москва предупреди за нови пречки пред изграждането на „Северен поток-2“"}
{"url": "https://trud.bg/%d0%b2%d0%b5%d0%bb%d1%82-%d1%81%d0%b5%d0%b2%d0%b5%d1%80%d0%b5%d0%bd-%d0%bf%d0%be%d1%82%d0%be%d0%ba-2-%d0%b7%d0%b0%d1%81%d0%b8%d0%bb%d0%b2%d0%b0-%d0%b2%d0%bb%d0%b8%d1%8f%d0%bd%d0%b8/", "text": "Проектът за газопровода „Северен проект 2“ е средство Русия да засили влиянието си в Европа чрез по-голям контрол върху доставките на енергия, заявява в редакционна статия днес германският консервативен в. „Велт“, цитиран от ДПА. „А сега Берлин използва лост да прокара проект, който разделя Европа – „Северен поток 2“. Германия и Русия ще излязат победители от този проект, докато губещи ще са Полша, Украйна и всички онези страни в Европа, които изказаха опасения за сигурността и поискаха да се обуздае, вместо да се насърчава руското желание за агресия. „Северен поток 2″ ще превърне Германия в основния дистрибутор на руски природен газ в Европа. Това е смислено от икономическа гледна точка, но политическият негативен ефект ще е значителен: Москва ще увеличи мощта си, докато недоверието на централно- и източноевропейците към Германия ще нарасне“, посочва вестникът. Друг германски всекидневник, „Райн Некар Цайтунг“, се пита доколко благоразумно от страна на Берлин е преследването на спорния проект за газопровода „Северен поток 2“ в момент, когато Русия показва мускули. Много е хубаво, че германско-френските отношения бяха изгладени /с компромиса за регулирането на газопровода „Северен поток 2″/. Защо обаче този газов проект се лансира точно сега, от което ще спечели най-вече Русия, страна, която току-що заяви, че иска да увеличи ядрения си арсенал и разполага с ракети, които могат да достигнат безпроблемно Германия, центъра на ЕС, пише редакционният екип. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.09", "title": " Велт: „Северен поток 2“ засилва влиянието на Русия в Европа"}
{"url": "https://trud.bg/%d1%82%d1%80%d1%8a%d0%b3%d0%b2%d0%b0-%d0%b0%d0%bd%d1%82%d0%b8-%d1%82%d1%80%d1%8a%d0%bc%d0%bf-%d1%82%d1%80%d0%b8%d0%bb%d1%8a%d1%80%d1%8a%d1%82-%d0%bd%d0%b0-%d0%bc%d0%b0%d0%b9%d0%ba/", "text": "Режисьорът наистина мрази президента   Режисьорът и краен левичар Майкъл Мур наистина мрази президента на САЩ Доналд Тръмп и му посвети почти цялото си творчество през последните години. Но резултатите бяха много противоречими. Сега и в българските кина тръгва анти-Тръмп документалката на Мур “Фаренхйат 11/9”. Заглавието е игра на думи и на дати и директна препратка към Анти-Буш творбата на Мур “Фаренхайт 9/11”, която счупи всички рекорди за жанра си и донесе повече 222 милиона долара глобално. “Фаренхайт 11/9” също трябваше да бъде световно културно и политическо събитие. Прочутият автор на най-успешните документални хитове и заклет прогресивен либерал, архи-враг на републиканците и консерваторите, пуска своя дългоочакван анти-Тръмп филм. Използва заглавието и спомена за най-успешното нещо, което някога е правил за летящ маркетингов старт. Получава неограничено ефирно време в приятелски медии. Критиците му дават блестящи и очевидно завишени по политически причини рецензии, и му осигуряват задължителната патина на престиж. Медиите и социалните мрежи вибрират обожествяват Мур и филма му. И все пак той се провали сред нормалните зрители. “Фаренхайт 11/9” направи буквално десетки пъти по-малко пари от “Фаренхат 9/11”. Защо стана така? За съжаление на левичарските си фенове Майкъл Мур вече не е онзи провокатор, сензационалист и майстор на манипулативния монтаж, който беше преди 15 години. Днес всички медии боравят с неговите похвати. А и публичното пространство е пренаситено от анти-Тръмп реторика и естетика.Защо средностатистическите прогресивни либерали ще плащат 15 долара за билет за кино да гледат атаки срещу президента като просто могат да си пуснат CNN, да отворят сайта на “New York Times” или да гледат което и да е развлекателно токшоу по телевизията. Мур направи смъртоносен грях – предложи банална атака срещу Тръмп. Във филма си той сравнява речи на Хитлер и Доналд – нещо, което вече почти всеки журналист, водещ и комик е правил до изтръпване. Другият проблем на Мур е неговата идентичност, която в епохата на политиките на идентичността го прави трудно продаваем за модерните прогресивни либерали и демократични социалисти. Днес те искат да виждат навсякъде жени, цветнокожи и транс лица. А Майкъл Мур е бял мъж, който за някои по-цинични наблюдатели все повече прилича на застаряваща дебела лесбийка. Но за някои зрители ще бъде полезно да видят как Мур прави лява пропаганда.", "date": "2019.02.09", "title": " Тръгва анти-Тръмп „трилърът“ на Майкъл Мур\t\t\t"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b7%d0%b0-%d1%86%d0%b8%d0%b3%d0%b0%d0%bd%d1%81%d0%ba%d0%b0%d1%82%d0%b0-%d0%b8%d0%bd%d1%82%d0%b5%d0%b3%d1%80%d0%b0%d1%86%d0%b8%d1%8f-%d0%ba/", "text": " е точно обратното на фашизъм. Това каза министърът на околната среда и водите Нено Димов във връзка с концепцията на Красимир Каракачанов за циганската интеграция пред БТВ. „В продължение на десетилетия има определен тип интеграция, която се налага от либерален подход, който се проваля както в България, така и в Европа“, обясни министър Нено Димов. По думите му интеграцията не означава да оформяш гета и те да лежат на гърба на работещите. „Тази концепция е точно обратното на фашизъм, от гледна точка на това, че такъв тип концепция прави хората полезни за обществото. Когато имате образование, възможност за кариерно развитие, жилище, в което да живеете нормално, то да е законно, съответно да можете да си покриете сметки, вие сте интегрирани“, заяви още министърът. Според него този проблем може да се реши през образование, труд и вкарване в нормалните рамки.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.02.09", "title": " Нено Димов за циганската интеграция: Концепцията на Каракачанов е точно обратното на фашизъм"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%b5%d0%bb%d0%b8%d0%ba%d0%b8%d1%8f-%d0%bf%d0%b5%d1%80%d0%bf%d0%b5%d1%80%d0%b8%d0%ba%d0%be%d0%bd/", "text": "Още Херодот разказва за прочуто светилище с прорицалище на древния тракийски бог Дионис-Загрей Днес в България няма човек, който да не е чувал за скалния град Перперикон в Източните Родопи. Началото обаче бе много трудно. За тайнствените издялани в скалите помещения се мълвяха цели легенди. Археолози и историци бяха пробвали да ги обяснят, но при липса на сериозни и планомерни разкопки, всичко си оставаше само догадки. През последните 20 години на миналото столетие старините бяха съвсем изоставени и бяха превзети от гъстата гора. Когато най-сетне през лятото на 2000 г. намерих средства за началото на новите проучвания, до гигантските скални творения нямаше дори кози пътеки. Ето защо не се учудих, когато след първоначалното разчистване на растителността през август една от студентките възкликна: „О Боже, та това е изгубеният в джунглата град на Киплинг!“ С годините този грандиозен ансамбъл се превърна в истинско световно чудо. След почти 20 години мащабни проучвания днес вече знаем много за древната история на това свещено място. Каменистият хълм е обожествен от хората още в каменно-медната епоха (края на V – началото на ІV хил. пр. Хр.) Вече в къснобронзовата и ранножелязната епоха (ХVІІІ-VІ в. пр. Хр.) Перперикон се превръща във внушителен култов център. В скалите са изсечени стотици помещения, като са отнети хиляди тонове камък. Към края на старата и първите векове на новата ера градът добива своя завършен вид. Неговата инфраструктура обхваща най-общо крепостта на върха (Акропола), намиращ се непосредствено под него от югоизток също укрепен Дворец-светилище, както и обширни квартали на север и юг. До Двореца-светилище се достига по 100-метров проход, издялан във величествените канари. Там е използвана естествена теснина, висока на места до 7-8 м. Човешките инструменти са я дообработили, а допълнително са оформени каменни стъпала за изкачване по стръмния път. Накрая се излиза на крепостната стена, обхванала отвсякъде Двореца-светилище и свързана с тази на Акропола. Тя е дебела близо 3 м и е градена от огромни умело издялани блокове без зидария. Във вътрешността се влиза през два последователни входа със запазени прагове. Минавайки през втория вход, посетителят се озовава в Двореца-светилище. През напълно съхранени врати той може да проникне в десетки помещения, изсечени в камъка до 4-5 м. Прекрачвайки каменните прагове, влиза в различни стаи, зали и тайнствени подземни гробници, изкачва се по стълбища, минава през скрити коридори с издълбани места за факлите, осветявали ги някога. Грандиозното архитектурно съоръжение се е разпростряло на площ от 10 000 кв. м при седем последователни нива, редуващи се от запад на изток. Дворецът-светилище има стъпаловидна структура, като денивелацията достига близо 30 м. Във височина ансамбълът се е развивал поне на още три етажа, чиито следи личат в дупките за масивните носещи греди. Някога от долината на реката Дворецът-светилище наистина е представлявал импозантна гледка. Източно от вътрешния двор се развива огромна церемониална зала, дълга повече от 30 м. Към нея се влиза през двукрила врата и петстъпално стълбище, засилващо чувството за тържественост и представителност. Другият основен елемент в Двореца-светилище е голямата овална зала без покрив отгоре, включена в северозападния му корпус. В центъра й на 3 м височина се извисява кръгъл каменен олтар с диаметър 2 м. Той е обгорен от многократното палене на огън. Още старогръцкият историк Херодот разказва за прочуто светилище с прорицалище на древния тракийски бог Дионис-Загрей, намирало се някъде в Родопите. Неговата жрица била известна колкото ненадминатата Пития в храма на Аполон Делфийски. По-късният римски автор Светоний добавя, че на това място идвали самият Александър Велики и физическият баща на първия римски император, Гай Октавий, за да узнаят съдбата на своите грандиозни начинания. Храмът на Дионис-Загрей бил изсечен в скалите с каменен олтар, върху който изливали вино и палели огън. Именно по неговата височина жреците гадаели за приумиците на съдбата. Дълго търсеното от археолозите светилище се оказа на Перперикон. То се появява към края на бронзовата епоха и функционира до началото на V в. Херодот пише, че свещеното място е било пазено от царския род на траките-беси, населявали Родопите. Край него постепенно се оформя техния владетелски дворец, защото при траките царят е представлявал и главен жрец. Последен цар на бесите и жрец на Дионис бил Вологез, който в 11 г. пр. Хр. вдига бунт срещу завоевателите-римляни. Италийците уважават древния тракийски култ и му придават още по-голям блясък. В Акропола се появяват изсечени в скалите улици, оградени с мощни колонади. Край тях се развиват представителни архитектурни комплекси, храмове и жилищни сгради. От І-ІV в. се откриват изключително богати находки – художествена керамика, многобройни монети, бронзова пластика, сребърни огледала, метални апликации с изображения на антични божества. Дворецът-светилище процъфтява, а новосъздадени архитектурни паметници оформят цял огромен град, удивително изсечен в скалите. От Перперикон започва и разпространението на християнството в Родопите в началото на V в. Още през 2005 г. успяхме да разкрием най-ранната църква в тази част на планината. През Средновековието скалният град остава важен административен център, за който нееднократно воюват България и Византия. В най-високата част е изградена мощна цитадела с представителни сгради в нея. В 1361-1362 г. Перперикон е превзет след тежка обсада от османските турци, след което никога не се възражда. Сега тази информация е доказана истина. Не така беше обаче през 2000 г., когато известното днес още се намираше под метри пръст. Тогава всичко предстоеше да се случи и аз гадаех какво ще е то. Но несъмнено така е било и в главата на моя приятел Георги Китов, който започваше по същото време работата си в Старосел, а по-късно – в „Долината на тракийските царе“ край Казанлък. Така беше в началото на новото хилядолетие, когато се наливаха основите на новото разбиране за археологията като локомотив на развиващия се културно исторически туризъм.   Перперикон става флагман на българския културен туризъм Някога скрит в непристъпната гора, след мащабното разкриване на скалния град днес той е един от основните центрове на културно-историческия туризъм у нас. За последните години в него са инвестирани десетки милиони български и европейски пари. Сега той представлява прекрасен парк с множество исторически забележителности, който годишно е посещаван от стотици хиляди туристи от цял свят. Най-голямата християнска катедрала в Родопите След пълното разкриване на Акропола на Перперикон преди няколко години, веднага започна проучването на Южния квартал. Късметът бе на наша страна и още през 2016 г. попаднахме на останките на огромна раннохристиянска трикорабна базилика. Със своята дължина от 35 м и широчина от 14 м засега тя е най-голямата древна църква, откривана някога в Родопите.", "date": "2019.02.09", "title": " Откриването на великия Перперикон\t\t\t"}
{"url": "https://trud.bg/%d0%b4%d1%80%d1%8a%d0%b6-%d1%81%d0%b5-%d0%b3%d0%b5%d1%82%d0%be-%d0%b2%d0%be%d0%b9%d0%b2%d0%be%d0%b4%d0%b0-%d1%82%d0%b5-%d0%b3%d0%b0%d0%b7%d0%b8/", "text": "  „Имам 4 декара от реституция, плащам им данъците, но на тях е построено гето и аз не смея да мина край него. Да е жив Каракачанов, тия цигани да ги оправи!“, казва Яна от Разград. „Заспивам вечер с брадва зад вратата. Три пъти влизат цигани у нас, вземат каквото сварят, комшийката я биха за 35 лева и буркан сладко. Не работят, само крадат. Добре е рекъл Каракачанов, на трудова повинност да ги прати“ – нарежда баба Ветка от Вишан. И тя е фенка на Войводата, сега  вицепремиер и министър на отбраната, който нарече циганите „нагли“ и в резултат си вдигна рейтинга, клюмнал по-рано. Не вярвате да го е вдигнал? Има веществено доказателство: писмото на 11 интелектуалци, които молят министър-председателя да даде „ценните си указания“ за подкрепа на заместника си Каракачанов, чието „искрено родолюбие заслужава адмирации“. Послушал ли е премиерът интелектуалците, не се разбра. Но вицето му мина от думи към дела. „Концепцията за решаване на проблема с несоциализираните цигани, която обещах, е готова“, написа той във Фейсбук завчера. Статусът му събра 408 лайка. „Приветствам концепцията ви!“, „Ще гласувам за вас“,  гласят бодрите коментари. Има и скептични, но всички те потвърждават, без съмнение, че у нас циганският проблем расте като цирей, възпалява се и става все по-болезнен. Каракачанов дава предписание за лечение. Като бърза да уточни, че то се нарича Концепция, а не Стратегия. Ще рече – той е концепционер, а не стратег. Това е важно уточнение, понеже към този момент у нас се прилага т.нар. Национална стратегия за интеграция на ромското общество (2012 – 2020) и нейният създател е не кой да е, а бившия вицепремиер Цветанов. Стратегията е 12-ият програмен документ от началото на века, призван да превъзпита мургавите ни съграждани. Концепцията е 13-ият. Дали 12-ата стратегия и 13-ата концепция няма да се пречкат една на друга сега? Няма. Защото стратегията ни мърда, ни шава. А вероятно и с концепцията ще е така, понеже разликите между тях са много малко. И двете се родиха след боеве между българи и цигани. Стратегията – след бунта в Катуница, където роднина на ромския Цар Киро уби млад съселянин, а Концепцията – след размириците във Войводиново, където цигани пребиха командос. Първородната не остави следа в историята на етническите сблъсъци у нас– те продължиха невъзмутимо да бележат с кръв градове и села – след Катуница Благоевград, Гърмен, Асеновград, Ихтиман… Има нещо общо между тях. То е, че почват от едно престъпление на конкретна личност и завършват с наказание на мнозина. Възбудени от злодеянието, враждуващи тълпи трошат и палят, а властта се събужда и почва да бута незаконни жилища, масово да глобява и арестува. Е, да, наказателната отговорност е персонална, колективна отговорност няма в наказателното право на демократичните държави. Обаче ние сме си у нас. Тук г-н Цветанов представи своята Стратегия с думите: „Реализираните до момента стратегии за интеграция на ромите не дадоха резултат.“ А г-н Каракачанов заяви на представянето: „Интеграцията на ромите глътна стотици милиони и не се състоя“. Открийте разликите в двете фрази. Познахте. Разликата е една, но важна: парите за концепцията още не са дадени и следователно не са потънали в земята. Това, разбира се, е временна разлика. Има ли Концепция, и средства ще има от данъкоплатците, ако и те да намаляват. И будали европейци има, да дават. И фондации има да усвояват, каквото и да значи това. В един проект за ромските деца, финансиран отвън, усвоили 370 000 долара без следа , а после в същия проект, но финансиран от министерството на образованието, усвоиха още толкова, пак така. И ако в резултат на това усвоявяне се е появила и една-единствена детска площадка в някоя махала, ние не сме чули и разбрали. Лидерът на партията Евророма нарича това „200% кражба“. Докато бившата министърка на МВР Бъчварова предпочита наименованието „усещане за кражба“. Но думата ни е за новата Концепция. И в нея, както и в действащата Стратегията, пише за циганско здравеопазване, циганско образование и цигански бандитизъм.  Само че, Стратегията е копи-пейст на европейското „Десетилетие на ромското включване (2009-2015)“ и брюкселският й език я прави скучна. Концепцията е доста по-атрактивна. На телевизията. Иначе на хартия и тя е четена сигурно от 20 души, вкючително тия, дето са я писали. Тя беше лансирана на екран първо с призива на зам. – войводата Джамбазки: “Да сринем гетата!“ Ефектно. Още повече, че във Войводиново наистина сринаха копторите. Посред зима. Но и лято да бе, едва ли някой щеше да попита: къде отиват циганите, като останат на улицата? Дали човек, който по думите на Каракачанов е „нагъл, упражнява професията социално слаб и се препитава от кражби“, не губи и задръжките си заедно с дома си, и не става по-опасен? Но карай, да върви агитацията…Джамбазки вдига лозунга: „Да спрем гетоизацията!“ Ще рече – да не даваме на циганите сиромаси да живеят на едно място. Това е разрешено само на богатите в елитните квартали – там палатите са строени законно, с тапии от общината – кеф им насред парка, кеф им на морския пясък … Колко струват тапиите, не е ясно. Обаче е ясно незаконните бараки как се множат. С мълчаливото съгласие на кметовете и чиновниците от „Териториално и селищно устройство“. И с късогледството на полицаите, които виждат бидонвилите в гетата, но не и малко по-далеч от тях, където са се извисили царствено дворците на мургавите телефонни измамници,  джебчийски босове и наркотрафикати. В Концепцията обаче не пише такива неща. В мотивите й не се споменава, че циганите са електорат, че гласовете им са стока, търсена от партии с власт и обяснимо им се позволява безразборно да строят, да не плащат ток и данъци… Впрочем, и чистокръвните българи същото правят, и на изборите се продават на една или друга цена. По някаква причина обаче нито стратегът Цветанов, нито концепционерът Каракачанов са предвидили мерки срещу това. Не са го счели за важно в процеса на стратегическото концепциователствуване. Между другото, към най-дългата дума в българския език – „непротивоконституционствувателствувайте (появила се покрай Търновската конституция) може да се добави вече и друга – непротивоконцепциоствувателствувайте (появила се покрай иновациите в ромската интеграция.) Ето две от най-ярките иновации: 1) безплатни аборти на циганките и 2) доброволни отряди срещу крадливите им съпрузи, синове и дъщери. Те блестят не само с глупостта, характерна за повечето ведомствени предписания. А и с цинизма на едно от тях:  „ограничаване на раждаемостта на жени от маргиналните общности“. То е противоконституционно. Това е факт. Според Конституцията всички в България се раждат с равни права – независимо от етническото си самосъзнание. В коментар под статуса на Каракачанов един негов виртуален приятел, кой знае защо, е свързал този факт с 40-годишнината от смъртта на д-р Менгеле. Да, той, бразилският антрополог, който печели световна слава в циганския сектор на нацисткия концентрационен лагер „Аушвиц“. И се сдобива с прякора Ангела на смъртта, правейки иновативни операции за подобряване на расовите показатели – ампутиране на „ненужни“ органи на деца, оцветяване на роговицата с химикали и т.н. Сравнението е преувеличено, да. Но заслужава размисъл. Както и другата ярка иновация на Войводата: отрядници срещу бандитите с мургава кожа. С нея Концепцията коригира, като нищо науката криминалистика според която престъпността се обуславя от 32 фактора и етническият произход не е сред тях, а първите два са немотията и неграмотността.  Уви, ноторно известно е, че у нас нямащите и неграмотните във всички етноси се множат. Така нараства и броят на тия, които не знаят друг начин да се сдобият с нещо желано, освен да го откраднат. Апропо, за сведение на стратезите – големият грабеж, който нареди България начело на еврокласацията по бедност, не е дело на цигани от Парцал махлеси и Факултето, а на българи от Бояна и Драгалевци. Това засега е само публична тайна, но все някога ще бъде това, което Еврокомисията ни пожелава в ежегодни доклади: затвор за крадльовците, наричани олигарси. Тъй или инак, Войводата, като министър на войската, стяга опълчение за бой с кокошкарите. Да, непростима е кражбата на кокошки и зимнина. Минималната пенсия от 300 лв. и заплата от 1000 лв. си остана неизпълнено предизборно обещание на неговата патриотична партийна формация, поради което  взломът в оределите кокошарници по селата вопие за жестока разплата. Интересно, като историк Каракачанов как си представя доброволните шпицкоманди? Дали като несбъдната Националната гвардия срещу бандитизма, за която синдикалният лидер д-р Тренчев в зората на прехода агитираше? Или като несъстоялите се „селски стражи“ на най-влиятелния главен секретар на МВР, който сме имали някога?  Или като Перата и Динко, ловците на емигранти? Или като отрядниците в режима на Живков, които доносничеха в милицията? Или като потерите, съставени по Закона за изтребление на разбойниците от 1922 година,  когато на потераджиите давали по 10 000 лева награда за бандит, обесен публично? А може би като отрядите „Кубрат“ и „сопаджиите“ на Стамболийски, прочули се със зверските разправи с опозицията? Не може ли Каракачанов да си представи нещо друго, по-нормално: че всеки хайдук и насилник – тъмнокож или белолик – получава справедливо наказание по съответните текстове в Наказателния кодекс (НК)? Добрата новина е, че у нас доброволчеството е мисия невъзможна, както като пародия на Ку клукс клан, така и като това в държавите със стара демокрация. И 43-о НС, както и предишните, не стигна до приемането на нужния за него закон. Препъна се в правата на доброволците, чийто безплатен труд изисква все пак процедурни плащания от страна на ведомства и работодатели – за застраховки, за защитни облекла, за обучение и тъй нататък. А инак за опълчението дал Бог кандидати. Въоръжени. С езика на омразата. Нищо, че в чл.162 от НК пише така: „Който чрез слово, печат и други средства за масова информация проповядва или пробужда към дискриминация, насилие или омраза, основани на раса, народност или етническа принадлежност, се наказва със затвор от 1 до 4 г., глоба до 10 000 лв. както и с обществено порицание.“ Не, това не е писано специално за антициганската концепция на г-н Каракачанов. Само на пръв поглед изглежда така.                  ", "date": "2019.02.09", "title": " Дръж се, гето, войвода те гази\t\t\t"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4%d0%be%d0%bc%d0%b0-%d1%81%d0%b8/", "text": "28-годишен мъж е загинал при пожар в къща в пловдивското село Драгомир, предаде „Канал 3“. В 23.36 часа снощи е получено съобщение за възникнали пламъци в къща в селото. На мястото на произшествието са изпратени 2 противопожарни екипа с общо 6 пожарникари. Единият екип е от Участъка за пожарна безопасност и защита на населението в Съединение, а другият – от Първа районна служба „Пожарна безопасност и защита на населението“ в Пловдив. Унищожена е къщата и домашното имущество.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " 28-годишен мъж загина при пожар в дома си в Пловдивско"}
{"url": "https://trud.bg/%d1%81-40-%d0%ba%d0%bc-%d0%b2-%d1%87%d0%b0%d1%81-%d0%ba%d1%83%d1%87%d0%b5%d1%88%d0%ba%d0%b8-%d0%b2%d0%bf%d1%80%d1%8f%d0%b3%d0%be%d0%b2%d0%b5-%d0%bb%d0%b5%d1%82%d1%8f%d1%82-%d0%b2-%d0%ba%d0%b0%d1%80/", "text": "Най-близкото състезание с шейни е на 20 часа път Хъскитата Трули, Вук, Ану и Прити в една линия с ветераните Крейзи и Дира Преспите са близо два метра, а снегът продължава да трупа, докато колата ни лъкатуши между величествените склонове на румънските Карпати. На 20 часа път от България вече сме в провинция Трансилвания и пристигаме в селцето Пиатра Фунтанеле, където в следващите два дни за трети път ще се проведе състезанието с кучешки впрягове Drumul Romanilor. Невероятните трасета, по които ще се спускат участниците, оставят спомени за цял живот, твърдят самите те. За красивото място отговорни са организаторите от спортен клуб Sleddog Bistrita-Nasaud. Избрали са едно от най-приказните кътчета в Трансилвания, където в момента доброволците от неправителствената организация Тасуласа Социал възстановяват историческия път Via Transilvanica. 25-те участника от четири държави – Румъния, Словакия, Полша и България, са тук за двудневната надпревара с шейни. Разпределени са в 8 категории, като най-малките впрягове в тях са от 2 кучета, следват 4, 6, 8 кучета и най-големите са от над 10. Първият ден настъпва. Часът е малко след 10. Остават минути до първите стартовете. Състезателите трескаво подготвят отборите си, проверяват за последно въжетата, спирачките, котвите… Цялото оборудване трябва да е под конец, защото на старта се следи за всяка подробност, която трябва да отговаря на правилника на FISTC (б.а. международната федерация за спорт с кучета). На първо място са безопасността на водачите, на кучетата и феърплейят. Българският отбор води Ивелин Тодоров, който може да се похвали с вицеевропейска титла. Ще се състезава с впряг от 6 кучета – категория B1. Докато подготвя спортната си шейна, с която ще измине 10 км днес, ценни съвети получава от Киш Атила, един от пионерите в този спорт в Румъния. Атила е католически свещеник. На трасето е непобедим. Неговият впряг е легендарен не само в родината му, но и в чужбина. Световен шампион от 2017, няколко пъти вицеевропейски шампион и още десетки призови са само част от отличията му. “Това е спорт и ключът към успеха се крие в тренировките, многото тренировки”, издава с блага усмивка част от тайните си Атила. Състезава се от 2008 година, а кучетата от неговия развъдник могат да изведат почти всеки до върха. На последното европейско първенство първите три места са именно за мъшерите, които са взели кучета от него. “Разликата между моите кучетата, които постигат такива резултати, и сибирските хъскита за изложби, се крие в генетиката им. Аз имам кучета, чийто произход може да се проследи до кучета Сепала”, разкрива Атила. Благодарение на тях започва и блестящата кариера в спорта с впрегатни кучета на 24-годишния Богдан Беренде. “Преди 3 години баща ми Дамаскин Беренде купи две кучета от развъдника на Киш Атила и започнах да се състезавам. Дотук имам европейско злато от 2017 и 2018 г., както и вицесветовна титла от 2018 г.”, скромно отбелязва румънецът, който е и сред домакините на състезанието. В него ще участва в две категории – с впряг от 4 кучета и след това ще влезе в пряка конкуренция с Ивелин Тодоров при впряговете от 6. Моментът настъпва и Богдан буквално полита на старта. На 5 минути от него ще тръгне Ивелин, а след още 5 минути – Атила, който ще впрегне 8 кучета. Ясното време внезапно отстъпва място на ниски облаци и сняг. Впряговете се губят по склоновете в мъглата метри след старта. Настъпва очакване. В отбора на Ивелин има три български кучета дебютанти – черната перла Прити, шоколадовата чаровница Трули и дъщеря й лудетината Ану. Нейният баща е водачът на впряга Вук, който единствен знае какво изпитание ги чака. Той подкрепен е и от по-опитните, местни състезателки от развъдника на Атила Крейзи и Дира. За българския отбор това участие е натоварено с много емоции. Минутите до завръщането им минават мъчително напрегнато, но и се изтъркулват твърде бързо. Така се случва и двата дни, през които отборът ни минава 2 по 10 км, борейки се със снежните склонове на Трансилвания. Изпреварва ги Богдан, който финишира и поставя рекорд за време – става най-бързият в състезанието със средна скорост над 28 км в час. След него в категория В1 е Иво – който завоюва второто място. При впряговете с осем кучета Атила също е първи с респектираща средна скорост от 26 км в час. Максималната скорост на впряговете от негови кучета достига 40 км в час. Добри времена и първи места в категориите си записват още полякът Кристоф Янетци, както и словаците Игор Прибула и Игор Стефан. Най-голямата награда за всички обаче е, че състезанието носи прекрасни емоции. Подпомагано от местните власти, полицията, жандармерията и не на последно място от доброволците, събитието минава без инциденти. Всички завършват в добро здраве и с висок дух, и се заричат догодина отново да са тук. “Надяваме да видим този март у нас някои от звездите от румънското състезание”, споделиха от българския отбор, тъй като се очаква тогава да организират пролетно състезание на наша територия.   Богдан Беренде – най-бързият на Drumul Romanilor: Успехите вдъхновяват мен и семейството ми “Трасетата за двете категории, в които участвах, бяха трудни, различни, но и много красиви. Нашият спорт е признат в Румъния едва от миналата година. Започна да става популярен, след като отборът ни постигна резултати както на големи първенства, така и на европейски и световни форуми. В спорта с кучета всеки член на семейството има роля. Много се гордея, че ние се занимаваме с него и се надявам да го разпространим не само в страната, но и отвъд нея. През всичкото това време развих много силна връзка с кучетата. Ние ги обичаме, те са част от семейството. Затова и добрите резултати не закъсняха”, разказва пред “Труд” Богдан. И той е категоричен, че най-важната част от успеха са всекидневните тренировки. По време на тях и по време на състезания Роуз води Сара, Агеро, Артик във впряга от четири кучета, а Абсолют е водачът на шестицата, в която са Атак, Рома, Астра, Скай и Арон.   Балто и Того спасяват цял град от дифтерт Легендата Леонард Сепала и неговите “малки” спринтьори Първият известен случай на пренасяне на хъски от Русия в Северна Америка е през 1909 година. Руският търговец Уилям Гусак донася двойка сибирски хъскита в Аляска. Той участва с тях в известното местно състезание, с дължина 408 мили, с желанието да спечели наградата от 10 000 долара. На фона на останалите кучета, хъскитата били прекалено малки и никой не вярвал, че могат да конкурират тамошните кучета. Въпреки това, впрягът на Гусак завършва трети и славата на тези кучета бързо се разнесла, след като продължават да печелят състезанията в годините напред. Сибирското хъски добива още по-голяма популярност през 1925 г. заради животоспасяваща мисия, известна като “Дългото препускане за Серума”. Тогава епидемия от дифтерит обхванала град Ноум, а най-близкият серум бил на 600 мили в Наина. Леонард Сепала (състезател, който развъждал хъскита) предложил доброволно помощта си. Впрягът му изминал повече от 300 мили през снежни бури и опасни терени, за да посрещнат другия екип, който носел лекарството. Того – легендарният водач на Сепала, тогава 10-годишен, останал завинаги куц след тази мисия. Последните 50 мили към донасянето на серума в Ноум се изминават от второстепенния впряг на Сепала, чийто водач бил Балто. Двете кучета – Того и Балто, били наградени за доблестта си, а в Сентрал парк в Ню Йорк е издигната статуя на Балто. След това Сепала участва в няколко състезания в Нова Англия. Превъзходството на малките, но компактни и бързи негови кучета било постоянно. Те започнали да се търсят за състезания и станали основа на много развъдници през 30-те години на XX век. Кръвните линии обаче се разделят, въпреки че имат общ произход и до днес могат да се проследят родственици на сибирските хъскита и кучетата на Сепала, дори до неговия Того. Хъскитата в САЩ започват да ги селектират за изложби, а други развъдници запазват кучета на Сепала, които продължават да развиват спортните си качества за теглене.   Кристоф Янетцки – владетелят на 12: Общуването със северните породи е начин на живот Искат се много усилия, за да караш такъв „влак“ Доайен в състезанията с кучета е полякът Кристоф Янетцки. Към днешна дата впрягът му е от 12 истински професионалисти. “Аз нямах избор да бъде друг освен професионалист с такива кучета. Първото ми състезание бе през 1998 г., тогава участвах с отбор от четири хъскита”, разказва носителят на сребърни и бронзови отличия от световни първенства. Постоянство, концентрация и голяма любов към кучетата са трите думи, които описват най-добре отдадеността му към спорта. “Мъшингът е моята страст, която развивам от 20 години. Общуването с животните ми носи огромна радост. Всяко хъски има различен характер и носи своята необузданост. Имам голям разкошен развъдник в момента. Отборът е от 12-14 кучета, които подготвям за състезания, а 5 са щастливо пенсионирани. Да караш такъв “влак” е резултат от много години тренировки. Имаме помежду си невероятна връзка и единство. Огромно удовлетворение е, когато управлявам дузина кучета само с глас. Чувството по време на тичането с тях е невероятно, особено през зимата. Само сняг, студ и те, които работят. На финала сме изтощени, но виждаш щастието в израженията на хъскитата. Усмивката и гордостта в очите на хендлера ми, моята съпруга, се четат и в моите. Общуването със северни породи е начин на живот. В спорта с тях съм постигнал много успехи, основани на любовта към животните и упоритите тренировки”, споделя Кристоф пред “Труд”.   Треската Юкон Куест Най-тежкото състезание в света Юкон Куест (Yukon Quest) е надбягване с впрегатни кучета, което се провежда всеки февруари от 1984 година насам и в момента е в разгара си. Маршрутът на надбягването е с дължина около 1000 мили или 1600 км, между градовете Феърбанкс в щата Аляска и Уайтхорс в канадската територия Юкон. Заради тежките зимни условия, трудния маршрут и ограниченията в помощта, която участниците могат да получат, състезанието е определяно като “най-трудното надбягване с впрегатни кучета в света” и дори “най-тежкото състезание в света”. Юкон Куест все още е верен на своят северен дух. Мъшерите носят задължителна екипировка, храна и провизии за целия си път. Шейните не могат да бъдат заменени без наказание, като на състезателите не е позволено да получават помощ освен в базата в Доусън. Трасето преминава през замръзнали реки и четири планински върхове. Температурите от -40 градуса, ветрове със скорост 100 км в час и лош лед са част от препятствията по пътя. Има 9 чекпойнтове, между някои разстоянието е над 300 км.", "date": "2019.02.09", "title": " С 40 км в час кучешки впрягове летят в Карпатите\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%b8%d0%bc%d0%b0%d0%bc%d0%b5-%d0%b7%d0%b0%d0%ba%d0%be%d0%bd%d0%be%d0%b2%d0%b0%d1%82%d0%b0-%d0%b2%d1%8a%d0%b7/", "text": "МОСВ съгласува процедури, ние не даваме разрешения за строителство, това се прави от местната власт, нито го следим по време на изпълнение – това се прави от ДНСК. Това отбеляза министърът на околната среда и водите Нено Димов пред   по повод строежите по Черноморието. „На „Смокиня“ имаше един вандалски акт по отношение на дюната, Районната инспекция направи проверка, включително и геодезично замерване, видя проблема, но в момента е спряла административното наказание, защото прокуратурата се самосезира и води наказателно разследване. Докато това наказателно разследване ние трябва да изчакаме като институция. Ако то свърши с осъдителна присъда, при всички случай е по-тежко, и то ще има сила. Ако не свърши така, тогава ние ще наложим административна санкция“, обясни министърът. По думите му да се възстанови дюна ще бъде прецедент за България. „Имаме законовата възможност да накараме разрушителя на дюната на „Смокиня“ да я възстанови, което би било прецедент за България. Факт е, че нещо, което се е формирало десетилетия и дори столетия, не се възстановява, то няма да бъде автентично. Но трябва да се даде пример, че когато рушиш нещо, което нямаш право да рушиш, трябва да го възстановиш – усилието трябва да бъде в тази посока“, категоричен беше Нено Димов. За „Арапя“ той обясни, че там инвестиционното намерение е от 2005 г. и то не е изтекло. „Според Държавното горско стопанство там няма вековни дървета, няма защитени зони и „Натура“, на практика няма нищо, което е свързано с правомощията на МОСВ“, посочи Нено Димов.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Министър Димов: Имаме законовата възможност да накараме разрушителя на дюната на „Смокиня“ да я възстанови, ще е прецедент за България"}
{"url": "https://trud.bg/%d1%80%d0%be%d0%bc%d0%b8%d1%82%d0%b5-%d0%b2-%d1%81%d0%bb%d0%b8%d0%b2%d0%b5%d0%bd-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d0%bc%d0%b5%d1%80%d0%ba%d0%b8%d1%82%d0%b5-%d0%bd/", "text": "Събаряне на незаконните ромски гета, по-строг контрол на социалните помощи, безплатни аборти, полагане на обществено полезен труд – това са само част от мерките, които вицепремиерът Красимир Каракачанов предложи за по-добра интеграция на ромите в обществото ни. В ромската махала на Сливен името на вицепремиера Каракачанов действа като магнит и за секунди събира десетки опоненти на така наречената концепция за интеграция. „Той ще спре младите момичета да не се женят, да нямат деца? Кой е той, какъв е той … Кажете му да си гледа работата, с военните да се занимава, с циганите да не се занимава“, недоволстват в сливенския квартал „Надежда”, предаде  „Нашата традиция е да раждаме малки, има ли проблем, някои да ги гледа, той да идва да ги гледа?”, питат още те. Единици подкрепят идеята за спиране на социалните помощи, но при определени условия.  „Ако има работа няма да се нареждат да си подават молбите за помощи за някакви си кирливи 40 лева. Нека да отварят предприятията и да видят дали ромите няма да влизат да работят, не да казва, че ромите са мързеливи и крадливи“, отбелязват още ромите. Други имат собствена теория за интеграция. „Абсурд да сме равни с вас,българите, защото българинът е свикнал на студ, глад, мизерия и на работа“. Най-умерените предлагат концепцията да бъде пренаписана за всички български граждани.  „За много неща не е прав Каракачанов. Например за расизма – няма цигани, няма българи, по лична карта всички сме в Република България“. В ромската махала на Сливен живеят над 20 000 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.09", "title": " Ромите в Сливен недоволни от мерките на Каракачанов: Ако има работа, няма да се подават молби за помощи за някакви си кирливи 40 лв."}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%b5%d0%b2%d1%80%d0%be%d0%bf%d0%b5%d0%b9%d1%86%d0%b8%d1%82%d0%b5-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0/", "text": "Европейците не трябва да се отказват от съвместната ядрена отговорност в НАТО, заяви генералният секретар на алианса Йенс Столтенберг в интервю за медийната група „Функе“, цитирано от ТАСС. „Споделянето на ядрената отговорност е важно за НАТО. И аз призовавам колкото се може повече партньори от алианса, включително Германия, да участват в тази отговорност“, каза Столтенберг. Според него „целта на НАТО е свят без ядрени оръжия“, въпреки че не може да има едностранен отказ от тях. По неофициални данни в Германия се съхраняват около 20 единици американски ядрени оръжия. Срещу това се обявяват социалдемократите, Левите, Зелените и други. Американски ядрени оръжия има също в Холандия, Белгия, Италия и Турция. Всички тези страни са получили възможност да участват в планиране на използване на ядрени оръжия и провеждане на съвместни учения. Тази програма е известна като споделяне на ядрената отговорност, за което говори Столтенберг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.02.09", "title": " Столтенберг: Европейците не трябва да се отказват от съвместната ядрена отговорност в НАТО"}
{"url": "https://trud.bg/28-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0-%d0%be%d1%81%d0%bd%d0%be%d0%b2%d0%b8-%d0%ba%d1%80%d0%b5%d0%bf%d1%8f%d1%82-%d0%b0%d1%81%d0%bf%d0%b0%d1%80%d1%83%d1%85%d0%be%d0%b2%d0%b8%d1%8f/", "text": "Съоръжението плаче за вертикална профилактика Гордостта на Варна – Аспаруховият мост, навлезе в 43-ата си година. Съоръжението се слави с най-широкия у нас централен отвор – 180 метра, под който по канала море-езеро ежедневно върви усилен трафик на кораби към порт Варна-запад. Изградено е за по-малко от 4 г. – от началото на 1973 до есента на 1976 г., за да осигури безпроблемен преход на корабите към езерото и сигурна единствена връзка на жителите на кварталите Галата и Аспарухово до града. Днес дългият 2050 м четирилентов мост е част от международния път Е87 и от магистрала “Черно море”. Но не впечатляващите му размери са уникални, а начинът, по който са поставени здрави основи върху терен от глина, плаващи пясъци и тиня, категоричен е Марин Добрев, един от строителите на моста. За да преодолеят десетките метри нестабилен геоложки терен, проектантите заложили на рядкосрещана по света технология – изливане на дълбоководни пилоти. “Бетонните стълбове са забити на дълбочина от 30 до 53 м в земята, като всяка от 76-те колони на моста се крепи на по 10 пилота, а всеки от тях навремето струваше колкото един апартамент”, обясни Добрев. Трудоемката и много важна задача строителите извършвали с помощта на две специализирани машини – “Беното” и “Баде”, като за изливането на всеки един пилот били нужни 4-5 дни. “Започнах работа на националния обект на 13 април 1973 г., петък. Бях току що излязъл от казармата дипломиран строителен инженер на 25 г., пълен с ентусиазъм и желание да усвои тънкостите на професията. Условията бяха безкрайно тежки. Кипеше примитивен египетски труд – бетонът се лееше с малки кюбелчета и се вдигаше ръчно, но бяхме много упорити”, припомня си Добрев. За да се ускори работата, на строежа била доставена трета италианска машина, която правела по 1 пилот на ден по друг метод. Бързата работа обаче се оказала срам за майстора – през 1974 г. проверка показала, че голяма част от продукцията на прехвалената машина се обрушава. Така към компрометираните пилоти били добавени допълнителни, направени по изпитания по-бавен метод. “Фактът, че вече над четири десетилетия няма нито една обелена колона по моста, говори, че добре сме си свършили задачата”, гордее се Добрев, който ръководел бригадите за пълзящ кофраж. Първата колона на моста била вдигната по тази технология за 2 седмици, а последната – само за 2 денонощия. “Усъвършенствахме се в движение, а и през последната година вече ни доставиха по-модерна техника, защото специално табло отмерваше дните до пуска и нямаше как срокът да не се спази”, обяснява Добрев. Той си припомня куриозен инцидент. При строежа на 30-ата колона двама работници паднали от 42 м височина, но оцелели, защото полетeли заедно с конструкцията, която поела тежестта от сблъсъка със земята. По-младият строител се контузил тежко, но по-възрастният се върнал на площадката само след седмица. Единствената жертва на обекта била дадена при монтажа на 210-те стоманобетонни греди на моста. “120-метровата ферма – съоръжението, с което се вдигаха, се счупи и греда премаза младо момче”, разказа Добрев. Друг тежък инцидент откъснал Варна от южните й квартали за близо месец. Докато строителите вдигали новия мост, на 28 януари 1975 г. съветският кораб “Павел Постышев” се врязал челно на път за езерото в стария метален мост и го разрушил. Връзката била подновена с понтони и спешен монтаж на два жп моста. За дни трафикът по канала бил блокиран и преди финала на строежа. След монтажа на 46-те секции от 300-метровата метална конструкция в центъра на моста и заключването му се наложило да премахнат издигнатите спомагателни колони. И те, като основните, лежали върху забити надълбоко под дъното пилоти, които трябвало да се взривят, за да се отвори ватерлинията. Финалните акорди на епопеята били дадени на 3 септември с изливане на бетон и последващ монтаж на греди в най-ниската част на моста, по която на 8 септември минал Тодор Живков, за да пререже официално лентата на предадения 22 дни предсрочно национален обект. “Мостът струваше 50 млн. лв. 700 души го вдигнахме с денонощен труд на три смени”, добавя майсторът и се чуди защо сега строежите и ремонтите на пътни артерии не текат по същия начин. И след завършването на моста Марин Добрев останал свързан с него. Участвал в надзора на първия ремонт на платната през 1996-1999 г., с колега правил и две пълни проверки на всичките 86 000 болта по съоръжението. “Последната беше през 2000 г., а сега вече е невъзможно да се направи нова, тъй като входните врати към железобетонната конструкция са разбити и окрадени от вандали, вътре е пълно с празни спринцовки и боклуци, а осветлението не работи и е тъмно като в рог”, не крие горчивината си Добрев. Той обаче е категоричен, че вертикалната профилактика е наложителна и задължителна, тъй като има риск от корозия на металната конструкция, а и по света има примери за сходни мостове, паднали в резултат на недобра поддръжка. “В акт 16 на обекта бе предвидено сформирането на група от 28 души, които да се занимават само с проверки и поддръжка на това уникално съоръжение. За жалост, такъв екип няма”, обясни Добрев. Неусвоена, според него, е и заложената в проекта  опция за доизграждане на връзка между моста и републиканската пътна мрежа. А нужда от такава има, тъй като особено лете трафикът по моста е адски, макар че е разчетен да поеме 24 000 автомобила дневно. Строежът на дубльор на Аспаруховия мост е без алтернатива, категорична е и местната власт. Заради високата прогнозна цена от поне 100 млн. евро на този етап плановете са само идейни. Реалност е основният ремонт на моста, за който кабинетът обеща общо 35 млн. лв. Стартът бе даден през пролетта на 2016 г. Дотук поетапно бяха рехабилитирани шест от 11-те части на съоръжението с близо 6,5 млн. лв., като 2018 г. бе обявена за нулева за строителните работи заради мащабните инфраструктурни обекти, които затрудняват трафика във Варна.", "date": "2019.02.09", "title": " 28 километра основи крепят Аспаруховия мост\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4/", "text": "Целта на днешната конференция е да дадем началото и да обявим годината на България на вътрешния туризъм. Това каза министърът на туризма Николина Ангелкова пред журналисти преди конференцията „Естествено в България – 2019 година на вътрешния туризъм“. По думите й целта е максимално да се насърчи пътуването в страната и да се надгради създаденото през миналата година. Министърът изброи балнео и спа туризма, културно-историческия туризъм и винения туризъм. „Така че в един общ пакет да покажем скритите кътчета на България, като например в Община Баните, Смолянско, където има прекрасна минерална вода. В Община Септември има редица традиции, свързани с производството на грозде, ракия, разбира се. Във Варна има годишнина на балетната опера, така че всички такива ключови събития целта е да бъдат показани от нас, популяризирани. Ще направим специален календар на тях за 2019 г., които да са различни от събитията, включени в националната програма за реклама“, допълни още Ангелкова. Според нея България трябва да се разпознава като дестинация на четири сезона. „В момента с това събитие наистина искаме да ангажираме и най-малките общини и населени места, които има много какво да покажат“, допълни още Ангелкова. По отношение на Община Костинброд, министърът допълни, че там има страхотна крепост, която предстои да бъде разкрита. „Смятам, че кметът полага много усилия да покаже какво е било културно-историческото наследство на територията на общината и върху него да се изгради една история, която със сигурност би привлякла много от туристите“, заяви Ангелкова. Тя посочи, че е предвиден специален видеоклип, който ще бъде показан за първи път на конференцията. Предстои стартиране на повторна кампания за насърчаване на вътрешния туризъм, каза министърът на туризма Николина Ангелкова . Министърът уточни, че кампанията е била и през миналата година. Ангелкова заяви, че целта е да се промотира, че и почивката в България може да е прекрасна и незабравима. „Предвиждам това да се осъществи чрез различен медиен микс, както винаги сме го правили. Както чрез телевизионни, онлайн канали, радиа и различни дигитални и маркетингови активности. Предвидили сме няколко лъча, където лично аз и моят екип ще бъдем на място, когато са годишнините на събитията от календара. Друг фокус, който имаме за тази година, е свързан с инвестиционните турове, които предвиждаме“, допълни Ангелкова. Тя поясни, че целта е да се покажат и различните форми за туризъм. „Какво имам предвид? Например, на територията на националните ни курорти съвсем спокойно месеците март, април, май – тези, които са крилата на сезона, съответно октомври, ноември, биха могли да се използват за конферентен туризъм и да насърчим изграждането на голям конферентен център например в Слънчев бряг, Златни пясъци, Пампорово, Боровец, където базата би могла да се използва целогодишно. В тази връзка на 30 и 31 май предвиждаме много голям международен инвестиционен форум в Слънчев бряг“, заяви още министърът. 2018 г. беше изключително успешна и за първи път преминахме границата от 9 млн. чуждестранни туристи. Това каза министърът на туризма Николина Ангелкова на конференцията. „Над 9 млн. и 200 хил., което е ръст от около 5%. За първи път за първите 11 месеца имаме над 7 млрд. и 200 млн. лв. Очакваме разбира се, когато излязат резултатите за цялата 2018 г., приходите да достигнат почти 8 млрд. Това със сигурност показва колко важен е секторът за икономиката, за насърчаване на заетостта в дадените региони и колко важно е да показваме съответно прекрасните възможности за туризъм целогодишно“, заяви още министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.09", "title": " Министър Ангелкова: България трябва да се разпознава като дестинация на четири сезона"}
{"url": "https://trud.bg/%d0%b4%d0%b8-%d0%b2%d0%b5%d0%bb%d1%82-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%b8%d0%bc%d0%b0-%d1%81%d1%82%d0%be%d1%82%d0%b8%d1%86%d0%b8-%d1%80%d1%83%d1%81%d0%ba%d0%b8-%d0%b8/", "text": "Отделът за вътрешна сигурност на Европейската служба за външна дейност предупреди, че има стотици руски и китайски разузнавателни агенти в Брюксел, пише германският в. „Велт“, цитиран от ДПА и ТАСС. Според информацията Службата за външно действие смята, че има около 200 руски и 250 китайски агенти. На дипломатите е препоръчано да избягват определени места, в това число и популярен ресторант и кафене близо до сградата на Европейската комисия и централата на Европейската служба за външно действие. Според информацията руски и китайски разузнавателни агенти основно работят в посолствата и търговските представителства на техните страни, отбелязва ДПА. Службата за външно действие предупреждава, че освен агентите на Китай и на Русия най-активно с агентурна дейност в Брюксел се занимават и САЩ, и Мароко. Бройката на американските и мароканските агенти обаче не се съобщава, допълва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.09", "title": " „Ди Велт“: В Брюксел има стотици руски и китайски разузнавателни агенти"}
{"url": "https://trud.bg/%d1%81%d1%8a%d1%80%d1%84%d0%b8%d1%81%d1%82%d0%b8%d1%82%d0%b5-%d0%bd%d0%b0-%d1%80%d1%83%d1%81%d0%b8%d1%8f-%d1%81%d0%b8-%d1%81%d0%bf%d1%80%d0%b5%d1%82%d0%bd%d0%b0%d1%85%d0%b0-%d1%81%d1%8a%d1%81%d1%82/", "text": "На остров Бали? Купа на Русия по сърфинг? Тези там съвсем ли не знаят къде да си харчат парите?, е първата реакция на обикновения човек.  И макар ,че решението на Руската федерация да си организира състезания на края на света, изглежда странно. В действителност е съвършено, а вероятно и единствено.  Всъщност Русия е огромна страна, чиято територия е заобиколена от 15 морета и един океан. Но има един проблем – малко вълни. Онези, без които сърфингът, олимпийски вид спорт, не може да съществува.  „Да, имаме вълни, въпросът е, че не идват толкова често, както в океана – казва Андрей Кнаус, президент на Руската федерация по сърфинг. – В Сочи, например, хубава вълна можеш да чакаш с дни дори със седмици, а след това да караш само няколко часа. Затова се налага да правим открити състезания зад граница. Например, на Бали!“  И не е необичайно, че повечето добри руски сърфисти, са се установили именно на този екзотичен остров. Там живеят работят, тренират, но и дават уроци на останалите. Затова нямат възможност да пътуват до родината си, за да се включат в квалификациите за националния отбор. Но пък им се иска да попаднат в състава. А от федерацията изразиха желание да дадат шанс на младите спортисти да демонстрират възможностите си. И го направиха. С купата на Русия на … Бали. „Перспективите? Разбира се, да попадна в националния и да отида на световно първенство – казва Игор Глазирин, победител в надпреварата. Не винаги мога да пътувам за състезанията в Русия, където става подборът. Продължително време са, излиза скъпо, а тук има много работа.“  Глазирин не само спечели купата, но и стана първият човек в историята на руския сърфинг, събрал абсолютния максимум от 10 точки. На острова той работи като инструктор по сърф. А след успеха приятелите му се шегуват, че сега цената за услугите му ще се покачи двойно.  „Руският сърфинг е като африканският сноуборд – казва победителката при жените в дисциплината „лонгборд“ Елена Второва. – Сякаш две понятия, които не се съчетават едно с друго. Но ние много направихме и продължаваме да правим. Моят ден преминава така: Ставам в 5 сутринта, до 9 часа тренирам себе си или ученици. А от 10 до 20 часа – работя.“  Елена е от малкото щастливки, която през миналата година участва и на световно първенство. В плановете й е да отиде също на олимпиадата Токио 2020. „Колкото по-рано започваш, толкова повече време имаш да се усъвършенстваш, така е с всеки спорт – продължава Второва. – Ако вземаш първите си уроци на 20-25 години, както ние, разбира се, че ще е трудно. Та съперниците ни, които са израснали на океана, са се качили на дъската още на 5-годишна възраст. Но световният елит ни протяга ръка и се отнася с разбиране.“  Всъщност сърфингът се развива от 100 години, а международните състезания са 50. Представете си колко са вложили в тази индустрия американци, австралийци, португалци, малайзийци. А руснаците се опитват да развиват този атрактивен спорт по-малко от 10 г. Но дават всичко от себе си. „Руският сърфинг е за смелите“, казва с усмивка Александър Росляков, председател на попечителския фонд към Руската федерация. – Преди три години бях в Шри Ланка. В океана гледам огромни вълни, които оформят скоростни тръби и … три момичета. Никой друг. Мъжете стоят на брега и не смеят да влязат. Сред тях бяха австралийци, американци, португалци. Отстрани инструкторите крещят: „Луди хора, кои са те?“ А това бяха нашите момичета…Така се прави. Преди 2 години изпреварихме австралийците на световното. Тези, които са измислили този спорт, и който е в училищната им програма. А какво ще стане, когато ние започнем да тренираме още от деца…“  Ето, например, Дмитрий Флоров живее на Бали и тренира по-малко от година. Дошъл е като турист с родителите си. Минал е курс, включващ 9 часа. Демонстрирал е нелоши умения сред начинаещите. И вече е победител в купата на Русия при юношите.  „Хванах 9 вълни, а най-добрите две ми донесоха 9 точки – казва Флоров. – Сега искам да карам и в световните серии, но първо трябва да мина квалификациите. Засега няма руснаци в световната ранглиста, но пък кой знае, може да съм първият.“ На Бали се е установила и Елена Болисова, която е професионална балерина. „От дете тренирам, затова съм свикнала с тежките натоварвания – признава тя, която стана първа на състезанието в дисциплината „шортборд“. – Карам сърф от 7 години, от толкова живея тук, на острова. Дойдох при първа възможност. Тук е моето сърце, при океана.“ Част от тези победители влязоха и в разширения състав на националния отбор. А следващият приоритет за сборная е класиране на олимпиадата Токио 2020. Засега само класиране, защото допреди 10 години сърфингът в Русия е бил непознат. Но шефовете на федерацията са оптимисти, че дисциплината се развива бавно, но се настанява трайно в спортния живот на страната.", "date": "2019.02.09", "title": " Сърфистите на Русия си  спретнаха състезание на… Бали"}
{"url": "https://trud.bg/%d0%b0%d0%bf%d0%b8-%d0%b3%d0%be%d1%82%d0%be%d0%b2-%d0%b5-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d0%bf%d1%80%d0%b5%d0%bc%d0%b5%d1%81%d1%82%d0%b2%d0%b0%d0%bd%d0%b5-%d0%bd%d0%b0/", "text": "Агенция „Пътна инфраструктура“ стриктно спазва разпоредбите и решенията на Специализирания експертен съвет за опазване на недвижими културни ценности към Министерството на културата, свързани с опазването на   край село Покровник. Това съобщиха от пресслужбата на АПИ. От агенцията припомнят, че в кратък срок бе възложено изготвянето на проект за преместване и теренна консервация на археологически ценности с експозиционна стойност, част от археологическия обект Зелен дол 2. Две от тях – римската фамилна гробница и раннохристиянската църква, ще бъдат преместени и консервирани, а римската вила и баня, които са извън трасето на магистрала „Струма“, ще бъдат запазени. Проектът е изготвен от „Вени дизайн“, представен е в АПИ и на 8 февруари т. г. е изпратен за съгласуване в Националния институт по недвижимо културно наследство, каквито са изискванията на Закона за културното наследство. От АПИ припомнят, че през август миналата година агенцията представи на заседание на Специализирания експертен съвет за опазване на недвижимите културни ценности схема-предложение за преместването на археологическите структури. Въз основа на нея е изготвен настоящият проект. АПИ предприе и нужните действия за опазване на археологическите обекти през зимата. Гробницата и всички зидове са покрити с геотекстил, за да се опазят от ниските температури и валежите. Агенцията не е поемала ангажимент пред община Благоевград, нито са водени разговори за изграждането на отделен път до археологическия обект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " АПИ: Готов е проектът за преместване на археологическите ценности, открити по трасето на автомагистрала „Струма“ край село Покровник"}
{"url": "https://trud.bg/%d0%bc%d0%b0%d1%85%d0%bc%d1%83%d1%80%d0%bb%d1%83%d0%ba%d1%8a%d1%82-%d1%81%d0%b8-%d0%be%d1%81%d1%82%d0%b0%d0%b2%d0%b0-%d1%81%d1%8a%d1%89%d0%b8%d1%8f%d1%82-%d0%bd%d0%b5%d0%b7%d0%b0%d0%b2%d0%b8%d1%81/", "text": "Дълго време бяхме убеждавани, че ако пием бира преди виното ще сме свежи, а в обратен ред ще ни скъса махмурлук, пише в. „Метро“. Оказа се, че според най-ново изследване на германски учени, няма никакво значение какъв ще е редът на консумираните от нас различни напитки. Резултатът откъм махмурлук ще е винаги един и същ – пагубен при безотговорно пиене. Специалисти от университета Витен/Хердеке разделили 90 доброволци в три групи. На първата предложили 2,5 халби бира, последвани от четири големи чаши бяло вино. Втората изконсумирала същите количества, но в обратен ред. Трета била почерпена само с бира или само с вино. Някои от участниците стигнали до повръщане. На другия ден трябвало да оценят своя махмурлук, въз основа на болките в главата, жаждата, умората, замаяността, болки в стомаха, гадене и други неприятни признаци. Оказало се, че всички групи изпитали еднакви нива на махмурлук. Той не се влияе от реда на смесване на различните напитки. Според автора на изследването Йоран Кохлинг било градски мит, че бирата преди виното предизвиква по-лек махмурлук, отколкото обратната последователност. Немските учени ни съветват, ако искаме да се спасим от „страданията на другия ден“, просто да консумираме умерени дози алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.09", "title": " Махмурлукът си остава същият, независимо в какъв ред консумираме питиета"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b6%d0%b5%d0%bd%d0%b0%d1%82%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb%d0%b0-%d0%bf%d0%be%d0%b6%d0%b0%d1%80-%d0%b2/", "text": ", заподозряна, че е предизвикала   в Париж, в който загинаха 1 , беше официално обвинена вчера вечерта, пише в. „Фигаро“. Жената, която е живеела в кооперацията и е на около 40 години, е обвинена в „унищожаване на собственост чрез предизвикване на пожар, изложил на опасност живота на хора и в унищожаване чрез предизвикване на пожар, довел до смъртта на хора“. На жената е постановена мярка „задържане под стража“. Есия Б, която е имала 13 престоя в парижка психиатрия в периода 2009 г. – 2019 г., бе арестувана в нетрезво състояние след началото на пожара в кооперацията в западната част на Париж. Пожарникарите гасиха огнената стихия в продължение на шест часа. Това беше най-смъртоносният пожар в Париж от 14 години насам. Според в. „Фигаро“ ранените в него са 96. Жената отрича да е извършвала престъплението. На нея й беше наложена мярка „задържане под стража“ още след пожара, но във вторник тя беше прекратена временно, за да бъде подложена заподозряната на психиатрична експертиза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Обвиниха жената, предизвикала пожар в кооперация в Париж, в който загинаха 10 души"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d0%b4%d1%80%d1%8a%d1%81%d1%82%d0%b8-%d0%b0%d1%81%d0%bf%d0%b0%d1%80%d1%83%d1%85%d0%be%d0%b2/", "text": "Тежка катастрофа на Аспаруховия мост предизвика задръстване във Варна тази сутрин. За щастие инцидентът се размина без пострадали, предаде БТВ. Катастрофата стана малко след 8 ч. в платното в посока Бургас. Шофьорът на лек автомобил е загубил управление над колата, която в продължение на десетки метри се е удряла в мантинелите от двете страни на платното. За минути след инцидента в района се образува сериозно задръстване. Предполага се, че причината за катастрофата е несъобразена с пътните условия скорост.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Тежка катастрофа задръсти Аспаруховия мост във Варна, няма пострадали"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-8/", "text": "Тази събота и неделя: Кели Брук: Големите гърди не пречат на ума Английската актриса за крайностите на шоубизнеса.             Петър Мутафчиев: За културната криза у нас Обикновеният грамотен българин не може сносно да напише дори няколко реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Труд Уикенд – един вестник за два дни"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%ba%d0%bc%d0%b5%d1%82%d0%be%d0%b2%d0%b5%d1%82%d0%b5-%d0%b4%d0%b0-%d0%bd%d0%b0%d0%bf%d1%80%d0%b0%d0%b2/", "text": "Да възпитаваме така децата си, че като ги питаме в коя страна искат да живеят, работят и почиват, да казват – „Естествено, България“. Това каза председателят на 44-тото Народно събрание Цвета Караянчева на конференцията „Естествено в България – 2019 година на вътрешния туризъм“. „Поздравявам ви за това, че насочвате вниманието на българските граждани и си поставяте амбициозната цел 2019 г. да бъде година на вътрешния туризъм. През последните година българинът се отвори към света. Хиляди наши съграждани пътуват по съседните страни и по далечни дестинации, за да видят забележителности и да опознаят други обичаи, култури, да се забавляват. В същото време българинът трябва да преоткрие живописната родна природа, да се вгледа в очарованието на всяко кътче, да види разнообразието и богатството на България. Той трябва да се убеди, че и тук може да получи качествено обслужване, да се радва на пълноценен отдих, да посети културни обекти и природни феномени. Да знае, че си заслужава да прекара ваканцията у дома“, каза Караянчева и припомни думите на Иван Вазов в стихотворението „Отечество, любезно“: „У нас погледът открива все по-нови и по-нови красоти. Тук весели долини, там планини гиганти“. По думите й запознаването с красотата на Родината е особено не само за развитието на този сектор от икономиката на страната, но и за възпитанието на младите хора. Тя припомни, че когато попитали създателят на организирания туризъм в България Алеко Константинов в коя страна би предпочел да живее, той отговорил: „България“. „За мен е истинско удоволствие да бъда тук днес на тази конференция заедно с вас. Поздравявам всички участници, като пожелавам здраве и нови идеи. Бъдете креативни и търсете туристите. Предлагайте им нещо ново и интересно. Направете така, че вашите общини да бъдат центърът на туризма. Знам, че всички от вас се стремите към това“, обърна се към кметовете председателят на парламента. Тя поясни, че от общата воля на законодателна, изпълнителна, местна власт и заетите в сектора на гражданите зависи развитието на този перспективен и приоритетен отрасъл на България. „Отрасъл, който прави Родината ни разпознаваема, предпочитана и обичана дестинация от чуждите туристи. Най-убедителното доказателство за успехите, които постигаме е броят на чуждестранните туристи през миналата година. Над 9 млн., както каза министър Ангелкова, с което трябва да се поздравим и трябва да поздравим Министерство на туризма за усилията, които полага“, каза още Караянчева. Тя допълни, че има определен напредък по отношение на целта, която се поставя, а именно да се превърне България в четирисезонна дестинация. „Днешното събитие е прекрасна и ценна инициатива, защото тя ще ни запознае с добрите практики и постижения у нас. По този начин ще роди идеи и ще очертае нови възможности. Всички ние знаем, че притежаваме неповторимо и безценно богатство. Природните забележителности на България и нейната хилядолетна култура. Това е предпоставка за развитие на различни видове туризъм: културен, селски, екотуризъм, балнеолечебен, освен традиционните морски и зимен туризъм“, допълни още Караянчева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.09", "title": " Цвета Караянчева: Кметовете да направят така, че общините им да бъдат център на туризма"}
{"url": "https://trud.bg/%d0%bc%d0%b0%d0%bb%d1%82%d0%b8%d0%b9%d1%81%d0%ba%d0%b8%d1%8f%d1%82-%d0%be%d1%80%d0%b4%d0%b5%d0%bd-%d0%b5-%d0%bd%d0%b0%d0%b9-%d0%bc%d0%b0%d0%bb%d0%ba%d0%b0%d1%82%d0%b0-%d0%b4%d1%8a%d1%80%d0%b6%d0%b0/", "text": "Официално държавата има регистрирани трима граждани Кой е градът, столица на три държави? На този въпрос дори справочниците не отговарят правилно. Може да звучи невероятно, но тройната столица е Рим. Вечният град е столица на Италия, на Града-държава Ватикана и на Суверенния военен Орден на Малта. Има още един въпрос, на който се дава грешен отговор – за най-малката държава в света. Най-често се споменават Ватикана и Сан Марино. Правилния отговор обаче е Орденът на Малта, наричан още на хоспиталиерите. Тя е и единствената в света, която е формулирала конституционно като своя основна цел милосърдието – да помага на бедни, болни и бежанци. Без разлика на религия, раса, произход и възраст. “Територията” на Великото магистърство е около 6000 кв. метра, а няколкото сгради, които притежава, са по-малко от пръстите на ръката. Това са един дворец (Палацо ди Малта), една черква (Санта Мария дел Приорато), един замък (Сант Анджело) и една крепост – първите две са в Рим, а другите – в Малта. Централата на Ордена се намира на една от най-романтичните римски улици “Виа Кондоти”, в близост до площад “Испания”. На № 68 е “Палацо ди Малта” или Дворецът на великите магистри. Тук е седалището на правителството на Суверенния орден и резиденцията на неговия Велик магистър, който се избира пожизнено. Двукрила врата от ковано желязо прегражда достъпа към неголемия вътрешен двор от уличното платно, а от втория етаж на сградата се спуска знаме – червена правоъгълна материя с огромен бял латински кръст, наричан кръст на свети Йоан.Конституционната харта допуска и втори вариант на кръста – осмоъгълен. За членовете на Ордена болният и нуждаещият се е техен господар. Началото на тази мисия е положена преди близо 10 века. Основан е в Йерусалим около 1050 г., а с була от 1113 г. папа Паскал II го поставя под закрилата на Светия престол. Той е един от най-старите католически монашески ордени, но винаги е припознаван като независим субект на международното право. Впоследствие се установява в Кипър, на остров Родос и на о. Малта. Всичко на този остров е изградено от рицарите на Ордена, а столицата Валета носи името на Великия магистър Жан дьо ла Валет. След окупирането на Малта от Наполеон и колонизацията на острова от англичаните впоследствие, след 1964 г. централата им е установена в Рим. Част от членовете на Ордена са монаси, положили трите обета – за бедност, целомъдрие и послушание, а другите дават само обет за послушание. Днес по-голяма част от рицарите и дамите на Ордена са светски лица. Докато те дават обети, то притежаващите вече свещенически сан са приемани като капелани или църковни рицари. Официално държавата има регистрирани трима граждани, 13 000 членове и над 80 000 доброволци из целия свят. Орденът на хоспиталиерите на свети Йоан е предшественик на съвременния “Червен кръст” и в наши дни е постоянен негов партньор в различни хуманитарни акции. Той води началото си от един приют – болница в Йерусалим, където можели да намерят подслон не само поклонници, но и всякакви изпаднали в затруднение хора. Една от най-големите заслуги на първия магистър на Ордена Раймон дьо Пюйи е изграждането на монументалната не само за времето си, но и сега болница на Ордена “Свети Йоан” в Йерусалим. Нейните размери били 100 на 52 метра, т.е. около 5200 кв. метра. Капацитетът й също е бил впечатляващ – около 1000 легла. Заедно със строежите на крепости рицарите строели и множество болници в светите места, Родос и Малта, но и в различни европейски държави, където имали приорства. Като странствали по света те успели да установят контакти с различни народи и култури и така съумели да направят синтез на медицинските познания от онова време като използвали постиженията и на арабската, и на гръцката медицина. Още през XII век, в разцвета на Средновековието, те залагали на хигиената и профилактиката. Пациентите на Ордена били задължени да се къпят при постъпването си, а рицарите духовници знаели, че така се предотвратявали епидемиите. Леглата били индивидуални, а чаршафите се сменяли три пъти на седмица. С 300 легла, операционни зали, отделения за заразноболните и за оздравяващите, болницата в Малта била смятана за най-модерната и най-добре организирана през XVIII век. Орденът има заслуга и за отварянето на първите истински училища по медицина. Той обръщал сериозно внимание на здравословните проблеми при очите. Малтийските лекари се справяли великолепно при премахването на бъбречни камъни. Братята използвали и билколечението. “Мехлемът на кавалера”, създаден още през 1650 г., бил истинска панацея срещу колики, подагра, болки в дъбите и стомаха, хемороиди, язва, рак и различни видове обриви. Облекчение от това мазило получил и Луи XIV. В знак на благодарност той предоставил пожизнена рента на изобретателя му рицар Гаспар дьо Перн в замяна на неговата формула. Практиката на спешната медицинска помощ била приложена за пръв път през 1693 г., след земетресението в град Аугуста в Сицилия. Великият магистър изпратил там пет галери, натоварени с помощи. Придружени от лекари, рицарите разчиствали развалините, извличали оцелелите. Смята се, че това е първата организирана хуманитарна мисия. Поради уникалната си двустранна същност на независима държава и на хуманитарна организация, орденът развива дейността си в много страни – днес доброволците изпълняват мисии в над 120 държави. Стойността на помощта, която се оказва на милиони нуждаещи се, е за около 1 милиард евро годишно! Мисията на Ордена остава непроменена от хиляда години: Tuitio Fidei et Obsequium Pauperum, или в превод от латински “Защита на вярата и служба на бедните”. България е сред повече от 100-те държави в света, които поддържат дипломатически отношения с Малтийския Орден. Дейността му е още от средата на 90-те години на XX век. От 2007 г. посланик на Ордена в България бе Н.Пр. д-р Камило Дзуколи, който за съжаление почина изненадващо на 3 февруари в Рим. Благодарение на неговата неуморна дейност, както и на огромната любов, която таеше към България, у нас бяха реализирани 460 хуманитарни, болнични, социални и образователни инициативи в 177 различни населени места.  ", "date": "2019.02.09", "title": " Малтийският Орден е най-малката държава\t\t\t"}
{"url": "https://trud.bg/%d1%80%d0%b0%d0%b7%d0%b4%d0%b5%d0%bb%d0%b5%d0%bd%d0%b8-%d0%bb%d0%b8-%d1%81%d0%b0-%d0%b3%d1%80%d0%b8%d1%88%d0%be-%d0%b8-%d0%bd%d0%b8%d0%ba%d0%be%d0%bb/", "text": "Григор Димитров и Никол Шерцингер са се разделили. Или поне такава информация оповестиха няколко британски издания. Новината покрай раздялата им обаче се прокрадна покрай друга любопитна новина, а именно, че бившата звезда на Ливърпул и националния отбор на Англия Джейми Реднап се опитва да замести българския тенисист в сърцето на певицата. Той я поканил на среща и направил това точно след раздялата й с Григор. „Джейми е много силно привлечен от Никол, той обаче никога нямаше да си позволи да я покани на среща, докато е във връзка с Григор“, разказва неназован близък на бившия футболист за таблоида „Сън“. Шерцингер обаче отрязала Реднап, като му обяснила, че моментът все още не бил подходящ. Според „Сън” в момента Григор и Никол са си дали почивка, като българинът е решил да насочи вниманието си към тениса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Разделени ли са Гришо и Никол?\t\t\t"}
{"url": "https://trud.bg/%d0%bf%d0%b8%d1%82%d0%b1%d1%83%d0%bb-%d0%bd%d0%b0%d1%85%d0%b0%d0%bf%d0%b0-%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d0%b2-%d1%85%d0%b0%d1%81%d0%ba%d0%be%d0%b2%d0%be/", "text": "Питбул е нападнал снощи петима души в Хасково. Мъж и жена са по-сериозно пострадали и са потърсили помощ в болницата за обработки на раните, предаде БНР. Животното е домашно и е било оставено от собственика, който е в чужбина, за отглеждане от възрастна жена. Кучето било без намордник. След сигнал на телефон 112 на място са пристигнали специалисти, които са отвели животното в кучешки приют. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.09", "title": " Питбул нахапа петима души в Хасково"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b1%d1%81%d0%bf-%d0%b4%d1%8a%d1%80%d0%b6%d0%b8%d0%bc-%d0%b4%d0%b0-%d1%81%d0%b5-%d0%b8%d0%b7%d0%bf%d1%8a%d0%bb%d0%bd%d0%b8-%d0%b8/", "text": "„Държим да се изпълни Изборният кодекс такъв, какъвто е днес, и да се избере нов състав на ЦИК. Безпрецедентно е опозицията да провокира процедура, която трябва да е отговорност на ръководството на НС и на мнозинството. Виждайки обаче, че те си правят оглушки, ние внесохме необходимия проект за решение“. Това заяви зам.-председателят на ПГ на „БСП за България“ Крум Зарков пред „Дарик“. Той обясни, че законът постановява, че трябва да се избере нов състав на ЦИК – има ясни регламентации за мандатите, на който и да е орган, назначен от когото и да било. На въпрос за работата на сегашната ЦИК, Зарков отговори, че има своите забележки – провела е поредица от избори, но проблемите от преди 5 години са същите, членовете й не само не са успели, но не са се и опитали да изпълнят изискванията на закона за машинното гласуване. По думите му, при избор на състав на ЦИК, не става въпрос за преговори и компромисни решения, а да се отвори процедура за избор и всяка партия да каже- кои от членовете иска да номинира отново или да номинира нови. „Въпросът не е само за тази комисия и за тези хора, а за отношението към закона и то не на кого да е, а на законодателния орган. Всеки ден, по няколко пъти, различни хора се кълнат във върховенството на закона. Законът важи за всички, дори и за тези, които го пишат“, категоричен бе той. Социалистът подчерта, че никога досега обаче не е имало прецедент, в който органът, който трябва да назначава, просто да каже: „Аз не виждам смисъл да изпълня закона“. По думите му, ако не се спази ИК и остане същият състав, не само ще бъде нарушен законът, но и тези от членовете, които биха искали да бъдат номинирани отново, ще бъдат подвластни на натиск. Зарков допълни, че основният проблем на ИК е, че държавата 30 години не може да уточни изборните списъци, за да се знае- кой реално гласува. На въпрос за предложеното от БСП- политиците да плащат за свои изказвания, ако те са довели до осъдителните решения срещу България на съда в Страсбург, Зарков отговори че не става дума само за говорене, но и за действия и поведение, които са довели до това- страната ни да бъда осъдена за неспазване на Европейската конвенция за правата на човека. Той обясни, че това предложение има двоен смисъл – не е честно да се плаща от държавния бюджет за поведението на някого и дисциплиниращ ефект за министрите и длъжностните лица- да имат едно на ум, че няма всичко да се размине с един скандал. Крум Зарков заяви, че е внесъл предложения в НС българските граждани да бъдат обезщетявани за вреди, нанесени от държавата в резултат на незаконни и отменени като нищожни административни актове. „Сега това е невъзможно за периода между издаване на акта и неговата отмяна. Направихме и предложение, когато човек счита, че правата му по Конвенцията за правата на човека са нарушени, да може да търси обезщетения по Закона за отговорност на държавата от вреди в България пред българските съдилища“, коментира той. По думите му тези предложения са били отхвърлени без една дума дебат от управляващите. Според него целта на тези промени е била всеки да знае, че носи отговорност за своята дейност. По отношение на наложеното вето на президента върху Закона за защита на личните данни Зарков заяви, че държавният глава е напълно прав да постави въпроса още веднъж. Има само една разпоредба, която е върната – за журналистическа и изследователска дейност. „И по думите на регламента се цели баланс между две основни свободи на гражданите – правото да бъдат защитени личните им данни и правото им да бъдат информирани. По начина, по който обаче българският законодател се е опитал да постигне това, е неработещ. Записаните в закона 10 критерия създават предпоставки за цензура, което е недопустимо в нашето общество“, заключи Крум Зарков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.09", "title": " Крум Зарков, БСП: Държим да се изпълни Изборният кодекс и да се избере нов състав на ЦИК"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%b2%d1%8a%d0%b2-%d0%b2%d0%be%d0%b9%d0%b2%d0%be%d0%b4%d0%b8%d0%bd%d0%be%d0%b2%d0%be-%d1%86%d0%b8%d0%b3%d0%b0%d0%bd%d0%b8%d1%82%d0%b5/", "text": "Около 40 цигани с представители на правозащитна организация вече няколко часа обикалят край незаконните къщи във Войводиново, предаде  . Това предизвика спонтанен протест по обед сред местното население. Около 50 души се опитаха да пробият полицейската блокада, но бяха спрени. Най-силно възмущение предизвиква жена с фотоапарат, която придружава ромите и говори на английски. Циганите са категорични, че ще нощуват в къщите си. Тези, чиито постройки са бутнати, твърдят, че им е обещано да им осигурят фургони, ако се върнат. Те се заканват с война и масови протести, ако бъдат изгонени отново от имотите си. Хората от циганската махала останаха на улицата след като багерите събориха постройките им в началото на януари. Това се случи след като двама младежи от ромски произход пребиха командос на Богоявление. В селото в знак на подкрепа към пребития военнослужещ имаше протести на местните хора, както и на негови колеги командоси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.02.09", "title": " Напрежение във Войводиново, циганите се върнаха в селото и искат да нощуват в къщите си\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%bf%d1%80%d0%be%d0%bf%d0%b0%d0%b4%d0%bd%d0%b0-%d0%bf%d1%80%d0%b5%d0%b7-%d1%82%d0%b0%d0%b2%d0%b0%d0%bd%d0%b0-%d0%b4%d0%be%d0%ba%d0%b0%d1%82%d0%be/", "text": "Задържан пропадна през таван, докато се опитваше да избяга от затвор в Индиана, съобщава Ей Би Си нюз, цитирана от БГНЕС. 28-годишният Блейз Айърс се изплъзнал от пазачите и се барикадирал в лекарския кабинет на затвора. Когато охранителите влезли в стаята се оказало, че затворникът успял да се измъкне през окачения таван на стаята, но няколко минути по-късно Айърс пропаднал през тавана на съседно помещение, където бил задържан. Сега той ще отговаря по обвинения в опит за бягство и разрушаване на държавна собственост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Задържан пропадна през тавана, докато се опитва да избяга от затвор в Индиана (СНИМКИ)"}
{"url": "https://trud.bg/%d0%ba%d1%83%d0%b1%d1%80%d0%b0%d1%82-%d0%bf%d1%83%d0%bb%d0%b5%d0%b2-%d1%81%d1%82%d0%b0%d0%bd%d0%b0-%d0%bb%d0%b8%d1%86%d0%b5-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%bd%d0%b0/", "text": "Боксьорът Кубрат Пулев и Министерството на туризма си партнират за промотирането на вътрешния туризъм. Клипът им беше показан премиерно на конференцията „Естествено България“ в НДК. На нея министър Ангелкова обяви 2019 г. за Година на българския туризъм. У нас само около 25% от гостите са вътрешни туристи при над 50% във водещите туристически държави. Председателят на НС Цвета Караянчева и министърът на спорта Красимир Кралев изразиха подкрепата си за кампанията. Кметове от цяла България презентираха тайните богатства и места за отдих на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Кубрат Пулев стана лице на Годината на вътрешния туризъм"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b2%d0%b5%d0%bd%d0%b5%d1%86%d0%b8%d0%b0%d0%bd%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8/", "text": "Академичният съвет на ВТУ „Св.Св.Кирил и Методий“ реши званието „Почетен доктор на ВТУ” да се присъди на д-р Джани Букикио. „Той е една от забележителните личности в съвременна Европа, едновременно с това известен учен, юрист и преподавател“, се посочва в мотивите на комисията, номинирала го за отличието. Завършил е право в университета в Бари (1967 г.), където защитава и дисертация, посветена на Обединените нации и става доктор на юридическите науки (1968 г.). Преподава в Института по международно право и политически науки в Бари, както и като гост-лектор в Съвета на Европа (1968-1971 г.). От 1971 г. до 2009 г. работи в Съвета на Европа. От 2009 г. до момента д-р Джани Букикио е председател на Европейската комисия за демокрация чрез право (известна като Венецианската комисия). Той е носител и на множество държавни ордени и награди от различни страни, сред които Италия, Русия, Албания, Франция, Литва, Румъния, Молдова, Австрия, Унгария, Бразилия и много други. Д-р Джани Букикио е автор на множество студии и статии в областта на основните права, конституционното и международното публично право. В качеството си на председател на Венецианската комисия д-р Джани Букикио е подкрепил демократичния процес в България чрез даването на доклади и становища по всички ревизии на Конституцията, както и по ред законодателни инициативи за реформиране на съдебната система. Д-р Букикио има неизмерим принос за развитието на конституционния диалог не само в региона, но и в света, се изтъква още в мотивите на Академичния съвет на Великотърновския университет.", "date": "2019.02.09", "title": " Председателят на Венецианската комисия става Почетен доктор на ВТУ"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82%d0%b5-3-4-%d0%b3%d0%be%d0%b4%d0%b8%d0%bd%d0%b8/", "text": "В четвъртък в Комисията за контрол над службите са сигурност ще се състои изслушване на компетентните институции във връзка с отравянето на бизнесмена Емилиян Гебрев и информациите за съпричастност на извършителя със случая „Скрипал“. Аз съм сигурен, че вече е създадена необходимата координация между българските, британските и европейските власти по случая и се работи активно по него. Това заяви днес в Харманли председателят на ПГ на ГЕРБ и зам.-председател на партията Цветан Цветанов, съобщиха от пресслужбата на партията. Председателят на ПГ на ГЕРБ подчерта, че в последните 3-4 години България, ЕС и САЩ са подложени на хибридна атака от Русия. „Има информации за руска намеса посредством онлайн и социалните медии в изборите в няколко държави, което във всеки един от случаите доведе до дестабилизация. Съществува мнение, че дори „Брекзит“ се е случил под такова влияние“, коментира той. Цветанов изрази мнение, че случаят „Скрипал“ само е затвърдил позицията на ЕС за продължаване на санкциите срещу Русия. По думите му Русия иска да отклони ЕС от политиката му за единство в името на всеобщия просперитет. Цветан Цветанов сподели и своята позиция във връзка с лансираната от ВМРО концепция за ромската интеграция. „Всяка една политика, насочена към по-добрата ромска интеграция, трябва да мине през широко обществено обсъждане, в което дейно участие да вземат всички заинтересовани страни и институции. Неслучайно в управленската ни програма като основен акцент бе заложено образованието. 30 000 деца бяха върнати в образователната система и сега те ще имат възможността да получат перспектива и да бъдат полезни на обществото“, каза зам.-председателят на ГЕРБ. Според него социалните помощи на ромите трябва да се обвържат с тяхната ангажираност, защото днес в обществото ни съществува усещането, че представителите на тази общност получават средства от държавата, но не изпълняват в замяна на това своите задължения както всички останали граждани. „Затова искаме да постигнем баланс и дадем равен шанс на всички деца. Това може да се случи само чрез образованието. В България има много роми, които са се интегрирали и водят успешен живот. Трябва по-често да даваме техния пример“, отбеляза Цветанов. Той подчерта, че ако се създадат условия за по-добра ромска интеграция, това би дало добавена стойност и на българската икономика. Цветан Цветанов сподели, че към момента не може да има окончателна позиция във връзка с концепцията и уточни, че до една седмица трябва да се проведе коалиционен съвет, като на него това ще бъде една от обсъжданите теми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                                                  ", "date": "2019.02.09", "title": " Цветан Цветанов: В последните 3-4 години България, ЕС и САЩ са подложени на хибридна атака от Русия"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d1%82%d1%80%d0%b5%d0%bd%d1%87%d0%b5%d0%b2-%d0%b8%d0%b4%d0%b5%d1%8f%d1%82%d0%b0-%d0%ba%d0%be%d1%8f%d1%82%d0%be-%d0%bc%d0%be%d0%b6%d0%b5/", "text": "Българите нямаме собствен цивилизационен модел, а се опитваме да се впишем в модела на чужди нации. Така почетният председател на КТ „Подкрепа” Константин Тренчев си обяснява защо толкова години след демократичните промените у нас „дереджето“ не се променя. „Аз съм си задавал въпроса защо сме на това дередже. В огромна степен се дължи на нашата специфична народопсихология. Първо, ние нямаме собствен цивилизационен модел, ние се опитваме да се впишем в модела на чужди нации. Това е невъзможно, защото техният модел е създаден от друга култура, друга среда. Например днес се опитваме да се набием в англосаксонския модел. И сме толкова смешни! Правим се на американци без парите на американците. Жалка работа“, коментира той по . Той се обърна към българите: „Хора, измислете кое е специфично за нас самите, защото всяка нация има нещо оригинално, всяка нация е ценна с нещо. Ние като даденост, като държава сме уникални. Гордеем се с някакво минало, сигурно има генетична връзка, все още сме на територия, която се нарича България, но ние нямаме нищо общо с онези хора, които наистина са давали живота си за идеи. Идеята, която може да мобилизира една нация, я няма. Идеята не може да бъде да имам „Мерцедес“ или БМВ и някоя руса силиконка там да се мотае. Това може да осмисли живота на някакъв човек, но не и на една нация. Прекалено материално се подхожда в такова едно ниско ниво“. И добави: „Според мен всичко тръгва от това, че ние просто сме едни неверници, а когато си неверник, губиш всякакви ориентири – и морални и т.н. И нещата не отиват на добре. Знам ги политиците, те трябва да свалят звезди. Аз затова избягах от политиката, защото тази среда ми е втръснала до болка. Това е среда на лицемерие, на измамници, не искам да съм в нея“.    ", "date": "2019.02.09", "title": " Константин Тренчев: Идеята, която може да мобилизира една нация, я няма у нас"}
{"url": "https://trud.bg/%d1%81%d0%b0%d1%89-%d1%89%d0%b5-%d0%b2%d0%be%d0%b4%d1%8f%d1%82-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81%d1%80%d0%b5%d1%89%d1%83-%d1%8e%d0%b6%d0%b5%d0%bd-%d0%bf%d0%be%d1%82%d0%be%d0%ba/", "text": "Държавният секретар на САЩ Майк Помпео, при обиколката си в европейските страни идната, седмица ще ги призове да се откажат от подкрепата за проекта „Турски поток”, съобщи високопоставен служител на Държавния департамент, пише  . Помпео ще посети Унгария, Словакия, Полша, Белгия и Исландия на 11-15 февруари. „В Унгария ще продължим да настояваме за диверсификация на енергодоставките в Централна Европа. Държавният секретар ще призове Унгария към по-активно участие за завършване на проекта на (хърватския) остров Кърк за внос на втечнен газ и строителство на тръбопровод, а също ще настоява Унгария да се откаже от подкрепата за „Турски поток”, каза служителят. Освен това Помпео ще призове Унгария „да прекрати блокирането на взаимодействието на НАТО с Украйна”. „Опитваме се да засили навсякъде в Централна Европа нашата дипломатическа, търговска, военна и културна ангажираност. Нашата позиция е, че това е назряло и е необходимо. Последните десетина години имаше недостиг на активно американско участие в Централна Европа, това доведе до появата на вакууми, които Китай и Русия с радост запълниха”, посочи дипломатът.              ", "date": "2019.02.09", "title": " САЩ ще водят кампания срещу „Южен поток“"}
{"url": "https://trud.bg/%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d1%81%d0%b5%d0%b2%d0%b5%d1%80%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-e-%d0%b5-%d0%b2-%d0%be%d1%84%d0%b8%d1%86%d0%b8/", "text": "След ратификацията на протокола за приемането на Република Северна Македония в НАТО в гръцкия парламент официално влиза в сила употребата на новото име на държавата – Република Северна Македония. В срок от седем дни държавните институции, граничните пунктове и дипломатическо-консулските представителства на страната ще променят табелите с новото име на държавата, информира БТА. Употребата на новото име трябва да бъде съгласувана със закона за употреба на езиците, което означава, че табелите ще бъдат написани и на албански език, тъй като, както неотдавна заяви говорителят на правителството Миле Бошняковски, албанците са 20 процента от населението на държавно ниво. Препоръки за промяна на надписите ще получат и местните органи на властта. След 27 годишен спор за името с Гърция, с подписването на споразумението от Преспа Македония промени своето име на Република Северна Македония.  ", "date": "2019.02.09", "title": " Република Северна Македония e е в официална употреба от днес"}
{"url": "https://trud.bg/%d0%bb%d1%83%d0%bd%d0%bd%d0%b8%d1%8f%d1%82-%d0%ba%d0%b0%d0%bc%d1%8a%d0%ba-%d0%b5-%d1%81%d1%82%d1%80%d0%b0%d0%b6-%d0%bd%d0%b0-%d0%bb%d1%8e%d0%b1%d0%be%d0%b2%d1%82%d0%b0/", "text": "Мистериозният лъч синя светлина се получава при дифракция В поредицата „Магията на камъните” представяме един от най-омайните полускъпоценни камъни – лунния камък. За него се казва, че носи безсмъртие на душата, но и отнема свръхестествените сили на по-слабите магьосници. За останалите е могъщ покровител и пазител на любовта. “Лунният камък” е заглавието на книга от Уилки Колинс, но главният “герой” в нея не е истински лунен камък, а красив диамант със зловеща слава. Дори най-скъпият лунен камък струва една хилядна от цената на съответстващ му по размер диамант. Той е с много по-малка твърдост от диаманта и има опасност да се нарани, особено ако е на пръстен. Въпреки това е сред любимите камъни на бижутерите от… хилядолетия. Невъзможно е да се устои на обаянието на призрачния синкав среднощен лунен лъч, който пробягва във вътрешността му. Мистериозният лъч Мистериозният лъч се получава от това, че проникващата светлина се пречупва по особен начин във вътрешната структура на минерала. Във физиката това пречупване се нарича дифракция. Лунният камък е най-ценният вид фелдшпат. По химически състав той бива натриев или калиев алуминиев силикат с химична формула (Na,K)AlSi3O8. Камъкът е съставен от два вида фелдшпат – ортоклаз и албит, които се смесват и при охлаждането на новообразувания минерал охлажда се разделят на подредени, редуващи се слоеве. Синият лъч се получава, когато кристалите на албита са много фини. Когато албитният слой е по-дебел, сиянието е бяло. Този ефект се нарича адуларесценция – названието е по името на планината Адула в Швейцария, където са намерени най-красивите камъни, чиято иридизация (просветване) наподобява лунното сияние. Кои са най-ценни Най-скъпи са напълно прозрачните камъни със синьо призрачно сияние, което сякаш се носи над повърхността на камъка. Минералът съществува в различна степен на прозрачност, до напълно плътни камъни в бледожълто, прасковено, зеленикаво, оранжево, кафяво, синьо и дори червено и черно. Има ги по цял свят. Добитите от Шри Ланка (Цейлон), класическата страна на произход на лунния камък, блещукат в бледосиньо. Най-скъпи са тези от Мианмар – но там находищата вече са изчерпани и най-разкошните камъни са собственост на колекционери и се продават на търгове. Индийските обикновено са цветни. Помага на родилките Лунният камък влияе положително на всички състояния, които обикновено се свързват с въздействието на Луната – безсъние, нервност, менструални болки. Благотворно действа на мъжката потентност и изобщо на репродуктивната система на мъжете и жените. Охлажда емоциите, потушава пристъпите на гняв и паническите атаки. Може да се използва за успокояване на хиперактивни деца. Облекчава пристъпите на епилепсия – в този случай трябва да се носи близо до тялото. Подобрява състоянието при заболявания на кожата, очите, косата, черния дроб и панкреаса. Влияе положително на работата на отделителната система, на храносмилането и хипофизата, подобрява циркулацията на лимфите, облекчава раждането. Кристал на новото начало Този минерал привлича хора, които се стремят към духовно израстване, но се придвижат интуитивно напред, без да са наясно какво им предстои. За тях той е доста полезен, тъй като могат по-лесно да намерят пътя. Интуицията им укрепва под неговото въздействие, а подсъзнанието им разкрива тайните си. Teзи, кoитo вce oщe нe ca гoтoви, нямa дa пoлyчaт ключ към пoдcъзнaниeтo cи. Колкото и странно да е, той не се ползва с популярност сред маговете и екстрасенсите. Проблемът не е в липсата на потенциал, а точно обратното – в това, че магията на лунния камък е прекалено силна. При неправилно боравене може напълно да отнеме магическите сили на притежателя си. Той е опасен за хора със свръхестествени способности. За обикновения човек лунният камък е верен закрилник. Лунният кaмък пpoмeня бляcъкa cи cпopeд фaзитe нa лyнaтa – по-ярък при пълнoлyниe и по-приглушен по новолуние. Bceки тpябвa дa експериментира със своя лyнен кaмък, зa дa разбере дaли тoй мy пoмaгa кoгaтo лyнaтa ce yвeличaвa, или кoгaтo нaмaлявa. Чувствителните хора трябва да избягват да използват лyнния кaмък при пълнoлyниe, зaщoтo той ги прави прекалено податливи и отворени за чужди въздействия. Действието на лунния камък ce зacилвa в съчетание с гpaнaт. Брошка с лунен камък над лявата гръд трябва да носят самотниците, ако искат да се сдобият с половинка. Пръстен с лунен камък на лявата ръка коригира чувствата, помага да избегнем конфликтите, снема стреса, прави ни по-търпеливи и милосърдни. Пръстен на дясната ръка помага да се отпуснете напълно, пробужда фантазията и творческите пориви. Открай време лунният камък се използва за събуждане на любов – ако подарите лунен камък на човек, в когото сте влюбени, то той ще отвърне на чувствата ви. Но това далеч не е най-интересното му качество. Той е важен камък за гадателите, защото дава пророчески прозрения. Може да пoмoгнe дa пpoзpeтe иcтинaтa и дa paзoбличитe скрити вpaгoвe. Добър съюзник е за хора, които се занимават с гpaдинapcтвo – развива у тях силна връзка с растителния свят и им помага по-добре да проумеят нуждите на цветята и дърветата. Синхронизира личното поле с полето на Вселената и възможностите сами ни се предоставят. В този смисъл лунният камък подпомага новото начало.   За родените през юни и Скорпиона Може да отнеме силите на магове и екстрасенси Лунният камък е подходящ камък за всички родени през юни. Но той е и специален талисман на Скорпиона. Помага да се самоусъвършенстваме, да мислим по-задълбочено, засилва прозорливостта и интуицията. Носи душевно равновесие и покой – две неща, които са жизненонеобходими за Скорпионите, Близнаците и Раците. Лунният камък зарежда тези знаци с въодушевление и вдъхновение. Лунният камък въздейства на 4-а, 5-а и 6 чакра. Астролозите не препоръчват да се използва силата на лунния камък от зодии с огнен знак – Овен, Лъв е Стрелец. Останалите знаци от зодиака могат да го ползват без проблем, няма противопоказания.   Осигурява безсмъртие В Египет е бил почитан като камък на богинята Изида. В Древен Рим и Елада високо ценяли този “божествен” камък, като римляните специално смятали, че представлява втвърден лунен лъч. За индийците е свещен камък на любовта. Подарява се на младоженци или разделени влюбени, които искат да се съберат. И в Индия, но и в Европа е разпространено вярването, че ако двама души излязат по пълнолуние и носят в себе си лунни камъни, то те ще се влюбят завинаги един в друг. Според индийското поверие такъв камък украсява челото на бога на Луната Чандра от началото на времето. Ако сложиш лунен камък под езика си по пълнолуние, ще можеш да предсказваш бъдещето, казват старите хора в Индия. А мореплавателите смятали, че той осигурява защита, особено в лунните нощи, затова го носели, зашит в дрехите си. По същия начин го носят и младите жени в арабския свят, защото вярват, че ще ги дари с деца. До XIX век в Европа се говори, че лунните камъни правят човека невидим и позволяват на душата да излиза от тялото и да пътешества. Като продължение на това вярване в днешно време има хора, които са убедени че красивият минерал им осигурява безсмъртие на душата. В днешно време е особено популярен в Германия и скандинавските държави. Бил е сред любимите камъни на френския бижутер Рене Лалик, който ги използва често в шедьоврите си в стил ар нуво и впоследствие ар деко. Съответно става популярен и в аристократичните и артистичните кръгове. Кралски особи, сред които руската императрица Александра, си поръчвали от неговите бижута. Сред феновете му била и актрисата Сара Бернар.   Опалитът е обикновено стъкло, но красиво За съжаление много често търговците (особено в интернет) представят опалит за лунен камък или пък твърдят, че е естествен минерал – опалитов кристал. Дори се приписват метафизични свойства на този “камък”. Опалитът изглежда красиво, но е най-обикновено стъкло. Направен е така че да наподобява хем опал, хем лунен камък. Повечето евтини фигурки – слонче, Буда, геврече и т.н. талисмани, са от този материал. Ще различим стъклото от минерала по няколко признака: 1. Опалитът е прозрачен, без дефекти. 2. Може да откриете в стъклото мехурче. 3. На светъл фон опалитът е млечнобял, прозрачен и със златисти отблясъци. А на тъмен те изглеждат сини. С други думи сиянието му се изменя, докато на лунния камък е едно и също, независимо от фона. 4. Дори в най-прозрачния и чист лунен камък се виждат малки дефекти и пластове. Минералът няма този полупрозрачен цвят на силно разредено прясно мляко, като опалита. Дъговият лунен камък е прозрачен, също проявява адуралесценция – този оптичен феномен най-добре се описва като млечен, синкав блясък или светлина, произхождаща от дълбочината на скъпоценния камък. Той обаче не е лунен камък, а вид лабрадорит.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.02.09", "title": " Лунният камък е страж на любовта\t\t\t"}
{"url": "https://trud.bg/250-%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d1%81%d0%b5-%d0%bc%d0%b5%d1%81%d1%82%d1%8f%d1%82-%d0%be%d1%82-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f/", "text": "Холандското правителство обяви, че води преговори с 250 компании за преместването на операциите им от Великобритания в Холандия заради Брекзит, съобщи Ройтерс. Министерството на икономиката посочва в доклад, че специалната холандска програма е привлякла 42 компании и техни клонове и 1923 работни места от Великобритания през 2018 г. Докладът показва, че сред тях са японската инвестиционна банка Norinchukin, медийната компания TVT Media, както и доставчиците на финансови услуги MarketAxess и Azimo. “През 2019 г. няколко компании, в това число Discovery и Bloomberg, вече обявиха намерението си да инвестират в Холандия заради Брекзит. В допълнение към това Холандската агенция за чуждестранни инвестиции води преговори с повече от 250 чуждестранни компании”, съобщиха от министерството.  ", "date": "2019.02.09", "title": " 250 компании се местят от Великобритания в Холандия след Брекзит"}
{"url": "https://trud.bg/%d1%83%d1%87%d1%80%d0%b5%d0%b4%d0%b8%d1%85%d0%b0-%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b2%d0%b5/", "text": "Бивши рейнджъри учредиха в събота във Велико Търново Асоциация на българските ветерани миротворци. На събитието присъстваха рейнджъри от българския батальон в мисията UNTAC на ООН в Камбоджа през 1993 г. Сините каски се обединиха с основната цел да защитят интересите си. „Искаме да излезем от забравата на, която години наред бяхме обречени, както и да измием калта, с която бяхме залети още преди връщането си в България след мисията“, споделиха войните.  Те подготвили учредителната сбирка за около месец. „Намеренията ни са да се запълни вакуума, който настана, защото ние бяхме пратени в една държава преди 26 г., свършихме си работата, дадохме жертви и държавата ни забрави. Институциите ни забравиха, сега имаме нужда от специализирана помощ, някои от нас са с посттравматичен стрес, други имат финансови нужди… Свършихме си работата като хора, които са се клели в знамето на България, но нищо не получихме от държавата, коментира Иво Христосков, който е един от инициаторите за учредяването на сдружението. Той сподели, че общо 1446 българи са участвали в мисията в Камбоджа, но сдружението не е затворено и за тези, които са били на мисии в други държави. „Няма много информация за Камбоджа, не се говори за нея, а това е незаслужено, защото мисията е уникална, свързана е с много трудности, с 10 жертви. Показахме новото лице на новата България пред света и ООН. Да не забравяме, че тази мисия беше най-успешната на ООН и най-голямата. Сега в момента Кралство Камбоджа се развива много добре и ние можем да се гордеем с това. Нашите заслуги са ясни, сега трябва да се погрижим за нашите ветерани, които всъщност не са признати за ветерани и не получават абсолютно никакви облаги от държавата. Трябва да се популяризира тази мисия, да променим имиджа й, защото тогава за нас се пишеше, че сме печалбари, а ние отидохме там да служим на България. Вероятно е имало и печалбари, но не могат да се сложат 1400 души под един знаменател. Искаме да ни се признае статутът на ветерани“, коментира Христосков. Той и негови колеги са издали сборник с документи, снимки и спомени от мисията. По думите на о. з. полк. Стефан Давидов – зам.-командир по техническата част и отговарял за цялата логистика на батальона, най-трудното в една мисия е винаги адаптацията. Тя е по-къса, ако предварителната подготовка е добра, и обратно. „Да загубиш хора е елемент от живота. Губиш опора, а когато загубиш войник, който си възпитавал и подготвил, е трудно, но не можеш да избегнеш това. По-трудна е реадаптацията. Защото нагласата и световните изследвания за такива мисии сочат, че срокът не трябва да превишава четири месеца, максимум – шест, а ние изкарахме година и четири месеца. Трудно е да се освободиш от това, което натрупваш там – постоянно да си нащрек, постоянно готов на реакцията. Докато спадне това напрежение е трудно“, сподели о.з.полк. Давидов. Асоциацията на българските ветерани миротворци тепърва ще набира членска маса. Учредителите и решиха седалището и да е в София, а с набирането на членове ще се работи и по създаването на структури в цялата страна.    ", "date": "2019.02.09", "title": " Учредиха Асоциация на българските ветерани миротворци\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d1%84%d0%b5%d1%80%d0%bc%d0%b5%d1%80%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%82-%d0%b2%d1%81%d0%b5-%d0%bf%d0%be%d0%b2%d0%b5%d1%87%d0%b5/", "text": "Гръцките земеделци увеличиха от днес местата на блокади по пътищата с искане за данъчни облекчения. Протестите им са в различни часове, но с продължителност до 2 часа, съобщава  . Фермерите прекъснаха движението по магистралата Солун – Атина. Поставиха трактори на пътен възел Темби. Използват се обходни маршрути. Полицията не успя да спре движението на селскостопанска техника. Засега блокадата е само в едната посока. Готови са да блокират напълно и в двете посоки. При Серес също има блокада на пътя към Солун. Колите се придвижват по обходен маршрут. Други изчакват фермерите да се оттеглят. Вероятно до час ще напуснат пътното платно. В посока Солун-Кавала пътят е блокиран в двете посоки. Според земеделците „само символично за 2 часа“. При Верия тракторите са само в едната посока. На още 4 места по магистралата Солун-Атина имаше блокада в рамките на 1 час. Протестите са в различно време, което затруднява движението. Исканията на земеделците са за незабавна среща и преговори с всички министри от кабинета на Алексис Ципрас. Заплашват с продължителни блокади в следващите дни.", "date": "2019.02.09", "title": " Гръцките фермери блокират все повече пътища"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b0-%d1%80%d0%b8%d0%b7%d0%b0-%d0%ba%d1%80%d1%8a%d0%b3%d0%be%d0%b2%d0%b5-%d0%bd%d0%b0-%d0%bb%d1%8e%d0%b1%d0%be%d0%b2%d1%82%d0%b0/", "text": "През последните десетина години поетът Боян Ангелов наложи своя авторски почерк в поезията ни – той е видимо разпознаваем – чрез меката си вдълбочена лиричност, диалогичната равнопоставеност между лирическите персонажи, както и чрез свободните връзки вътре в тялото на творбата, които извеждат важното ниво на подтекста. Най-новата стихосбирка „Последна риза” (изд. „Захарий Стоянов”, 2018) уплътнява това впечатление у публиката и литературните изследователи. Томчето беше представено пред близо 100 почитатели на Боян Ангелов в НЧ „Пенчо П. Славейков – 1921” в София. Събитието се водеше от поетесата Виктория Катранова, която не сдържа вълнението си и призна: „Тази книга ще ви разплаче…”. За тематичните и идейни послания на автора говори литературният изследовател Благовеста Касабова: „Боян Ангелов зарежда стиха с напрежение, идейна енергия и символика, с вътрешно тържество, което идва от родолюбието му, от вярата в силата на родовите корени… Изящният му рисунък и емоционалната развълнуваност са белег на своеобразен художествен анализ, на усещането му за всемирната цялост на изкуството”. В премиерата се включи и поетът-преводач Виктор Мелник (Украйна), който прочете стихотворението „Китара” от Боян Ангелов, преведено от него на украински език. Музикалните интермедии бяха дело на пианистката Татяна Тончева  Какви са кръговете на любовта, в които попада Боян Ангелов? В чисто лирическите фрески разпознаваме личния и творчески катарзис, изживян чрез невъзможната любов или природният колорит в живото му, почти човешко лице („Сенки”, „Природа”, „Тръпчинки”, „Близост”). В тези творби блясват кристални афоризми, които биха били достойни за най-представителната антология на българската поезия. Ето някои от тях: „Без кумири се живее по-добре, защото остават поетите.” „Любовта е хоризонт без бряг и съпротивителни следи следват неизбежната извивка на страстта, преди да стане прах.”  „Макар че безброй илюзии гоня, знам – само смъртта ще остане до мене.” В поезията на Боян Ангелов грее чистота, тук няма естетическо двуличие, нито поза на социално или етническо превъзходство. Не съществува фалшът на изкуственото морализиране или еквилибристиката на постмодерното маскиране, което всъщност прикрива личността на автора. Затова читателите на Боян Ангелов все повече ще се доверяват на неговия кръг от поетически истини, почерпени от живота.  ", "date": "2019.02.09", "title": " „Последна риза” – кръгове на любовта\t\t\t"}
{"url": "https://trud.bg/%d1%82%d0%be%d0%bc%d0%b8%d0%bd%d0%b0-%d0%b5%d0%b4%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b0%d1%80%d1%84%d0%b0-%d0%bd%d0%b0-%d0%b1%d1%80%d0%be%d0%b4%d1%83%d0%b5%d0%b9/", "text": "Дъщеря е на известния оперен и хоров диригент Пламен Първанов Музиката винаги е била страхотна, изключителна страст за мен, по цял ден мога да слушам музика Сестра ми Дора Миланова също е музикант, сега е виолистът на квартет Strings Една българска арфистка е пробила на Бродуей – това звучи като приказка… “Нима? Така ли ти звучи?” – игривият и закачлив смях на Томина оглася стаята, сякаш не е в Ню Йорк, а наблизо. И продължава да се смее на всяко второ изречение… Винаги ли е такава весела? И дали това не е ключето към големия успех? Не, при Томина Първанова ключето е заложено в гените. Родена е в София в музикантско семейство. Дъщеря е на известния оперен и хоров диригент Пламен Първанов, преподавател в консерваторията, дирижиращ и днес оркестъра му, а също и този на музикалното училище. Преподавал е и в Софийската консерватория. “От малка ме “туриха” на пианото. – Томина се смее на думата “туриха”. – Обаче и аз си исках. Сестра ми Дора Миланова също е музикант, сега е виолистът на квартет Strings.” По всичко личало, че бебето Томина има интерес към музиката. “Майка ми е казвала, че съм свирела с уста още преди да проговоря и съм танцувала на центрофугата на пералнята като бебе. Влечали са ме ритмите” – Томина отново се залива в бурен смях. “Турят” музикалното дете на пианото, когато е на 6 години. Учи в музикална паралелка в 41-во училище, там “ги занимават леко и с актьорско майсторство”. Невръстната Томина още тогава се вихри в мюзикъли, пее. Обаче в някакъв момент решава, че не иска повече пиано. Бащата се чуди какъв друг инструмент да й избере. Цигулка? На 10-11 години е късно за този инструмент. Фагот? “Абсолютно не!”, казва Томина. Отказва и идеи за други духови инструменти. Но когато таткото изрича вълшебната дума “арфа”, очите и заблестяват: “Да, това е!”. Записват я при легендарната преподавателка Кохар Андонян в музикалното училище, а Томина се влюбва в нея в момента, в който я вижда. “Като видях арфата, си казах: “Уау! Толкова е красиво! – смее се тя. – Музиката винаги е била страхотна, изключителна страст за мен, по цял ден мога да слушам музика”, вълнува се Томина. Добре, но как тези нежни пръстчета на 11-годишното момиченце са понасяли неизбежните мазоли от струните? “Ооо, имаше мазоли, мехури. Навремето нямаше малки арфи в музикалното училище, а само голяма, концертна. Кохи, учителката ми, викаше: “Олее, колко си мъничка, ох, едвам стигаш струните!”. Но Кохи винаги разказва през смях колко сериозна съм била, една такава с очилца и страшно амбициозна, готова винаги да дърпа струните, без да хленчи” – смехът на Томина е като пенливо поточе. Да дърпаш струните? Отстрани, като слуша човек тези звуци, изглежда сякаш арфистите нежно плъзгат пръсти по струните, галят ги. Но не е така, иска си точно премерено дърпане. Та Томина си учи с нейната Кохи до XII клас, ходи по конкурси, печели награда след награда… Завършва първата година в консерваторията в София в класа на проф. Малина Христова. “Винаги съм имала амбиция да уча някъде из Европа, но когато стана дума за Щатите, казах: “Бостън. Никой друг”. Приета е с пълна стипендия в престижната Бостънска консерватория. Тя разкрива пред младата арфистка цялото многообразие на музикалното и танцово изкуство. За 4-те години тя се занимава и с танци, балет, съвременна музика, опери. “Учих при изключителната Синтия Прайс Глин. Беше арфистката на Бостънския балет”, казва дамата. Тя завършва успешно и магистратура в Колежа по изкуства в Бостънския университет, също с пълна стипендия. “Там учих с легендарната Анн Хобсън-Пайлът, арфистка 40 години на Бостънския симфоничен оркестър и първата афроамериканка в него. В този прекрасен град имах щастието да свиря с балета и операта на Бостън, с много съвременни ансамбли, тъй като много обичам съвременна музика”, вълнува се Томина. По време на образованието при Анн тя печели втора награда на конкурса USA Music Competition и два пъти стипендията на Американстата арфова асоциация “Ann Hobson Pilot Scholarship”. Тези престижни участия я издигат до най-високата сцена в Америка – Tanglewood Music Center, най-големият фестивал за класическа музика на континента, създаден от Ленард Бърнстейн. Българката е една от двете арфистки, приети на престижния форум. Там свири със световни диригенти като Кърт Мазур, Яп ван Цведен, главен диригент на New York Philharmonic, Рафаел Фрюбек де Бургос, Мигел Харт-Бедоя и тръпне, че неин съсед в репетиционната е гениалният челист Йо Йо Ма. След поредица от чудни неща, които й се случват като в приказка, през 2012 г. тя завършва магистратурата си и заминава за Ню Йорк. Там печели конкурса за арфистка на The Christmas Spectacular – легендарното Коледно шоу на Америка, започнало през 1933 г. Вече 3 години подред прослушването за арфисти се печели от българка – Томина. А това й отваря вратите към легендата Бродуей и към неговия грандиозен оркестър. Бродуей е музикален театър, сцена, на която се пее и танцува. Там може да се чуе Singing In The Rain с великолепен оркестър и танци. Томина започва да получава покани за най-големите мюзикъли на Бродуей като “Hello, Dolly!” със световноизвестната актриса Бет Мидлър, “Rodgers & Hammerstein’s Carousel” с легендарната оперна прима Рене Флеминг, “Amelie” и “The Fantasticks” (най-продължително играното шоу на Broadway). Това са все легендарни мюзикли, слушани през 50-те години на миналия век, които и днес се поставят с огромен успех. Днес арфистката на New York Repertory Orchestra е записала участия в големи формации като симфоничните оркестри на Бостън, Ню Джърси и Албани, филхармонията на Луизиана. Била е солист на фестивали в Бразилия, Канада, участвала е и в Софийски музикални седмици. Тя е преподавала в академията по музика на Лонг Айлънд, островът, станал известен с “Великият Гетсби”, и една година в Бостънската консерватория. В момента предпочита да се занимава с частни ученици, защото “те наистина имат страст към арфата.” Томина е в Христовата възраст – 33 години. Има си приятел, също музикант, но в Ню Йорк е нещо естествено младите амбициозни дами да не се омъжват до 35. Затова тя не бърза. Иначе културния шок от абсолютно различната страна си го е преживяла. “Хората в Америка са страшно различни и докато свикнеш с новия начин на общуване с тях, е трудно”, споделя дамата. Тя живее в Манхатън. “Да, това е едно от най-скъпите места в Ню Йорк, но аз съм в горната или северната част на острова, където е по-евтино. Около мен живеят много музиканти. Има много български музиканти тук, и те са страшно ценени и много желани и като солисти, и в групи. Хората тук имат страхотно мнение за нашето българско свирене, което ме прави много щастлива”, вълнува се Томина. Говорим си за Сузана Клинчарова, първата арфа на България, която е една от най-близките й приятелки в Ню Йорк: “Сузана много ми вдига артистичните желания и мисли, тя много умее да го прави. Като се преместих в Ню Йорк, беше сред първите, на които се обадих. Още не я познавах, а тя веднага прие да ми помогне. И до ден днешен, когато се готвя за каквото и да било, просто отивам при нея и свиря. Страхотни приятелки сме, макар да продължавам да й говоря на “Ви” и досега”. “О, невинаги съм била така добре. Имала съм и много тежки моменти в началото – Томина за пръв път става сериозна. – Всички тук са го изпитали. Сам си, няма “вкъщи”, да отидеш при мама и тате. Наемаш един апартамент и някак се справяш. Дори и да имаш пълна стипендия за училище, ами храната? Ами животът? Но съм имала страхотен късмет да срещна хора, които са ми помагали. Първата ми преподавателка тук, Синтия ми беше, и е все още, като майка. Като й кажех, че нямам работа, тя веднага намираше нещо, и винаги свързано с музика: “Сега те пращам веднага да свириш в болницата в Масачузетс на раково болни”. И свирех всяка седмица в женската онкология, при болните с най-тежката форма на рак. За да видя какво е. Това не е публика като останалите, а хора, за които музиката е единственото щастие за деня. И аз съм щастлива, че подарявам щастие на хората.”", "date": "2019.02.09", "title": " Томина – една българска арфа на Бродуей\t\t\t"}
{"url": "https://trud.bg/%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d1%81%d0%bf%d0%be%d1%80%d1%82%d1%8a%d1%82-%d0%bf%d0%be%d0%bc%d0%b0%d0%b3%d0%b0-%d0%b7%d0%b0-%d1%80%d0%b0%d0%b7%d0%b2%d0%b8/", "text": "„Спортните състезания не са само съревнование между най-добрите атлети. Те са мощен маркетингов инструмент, който помага за развитието на туризма в България“. Това заяви инистърът на младежта и спорта Красен Кралев на конференция „Естествено в България – 2019 година на вътрешния туризъм“, организирана от Министерството на туризма. „Искам да благодаря на Министерството на туризма, че припозна Министерството на младежта и спорта като свой мартетингов партньор. Още е рано да се говори за спортен туризъм в България, но има много сериозни наченки за развитието на такъв. През последните години страната ни се утвърди като успешен организатор на международни първенства от най-висок ранг. Всяко едно такова състезание, освен реклама за България, има и преки икономически ползи – в страната ни пристигат хиляди спортисти, техните щабове, многобройни фенове. Подобен тип мероприятия дават сериозен повод да се говори за България с позитивизъм. А както знаем, в туризма най-важното нещо е дестинацията да има позитивен имидж“, каза министър Кралев в своето изказване, съобщиха от ММС. „В България само през септември 2018 г. се проведоха три Световни първенства в олимпийски спортове – по волейбол, гребане и художествена гимнастика. Тогава стотици международни журналисти отразяваха събитията от тук и повече от месец от страната ни към света се излъчваха само позитивни послания. Но освен Световните и Европейски първенства, най-ценни са традиционните турнири и състезания, които организираме. В момента за четвърти път столицата ни е домакин на тенис турнира от серията ATP 250 Sofia Open. Над 2000 са само гръцките почитатели на спорта, които пристигнаха в страната, за да гледат сънародника си Стефанос Циципас, който е една от най-големите тенис звезди в момента“, посочи министърът. Кралев изтъкна, че България традиционно участва във волейболната Лига на нациите, като през тази година мъжете ще играят във Варна и Пловдив, а жените в Русе като това значи, много български и чуждестранни фенове ще посетят тези три града по време на срещите. „По време на Световното първенство по волейбол имаше хиляди туристи от Полша, Финландия, Франция, Сърбия, Бразилия и др. А какво да кажем за гребането и кану-каяка?! Всяка година Пловдив е домакин на големи шампионати в различни възрастови групи и се утвърди като един от световните гребни центрове. По данни на кмета Иван Тотев ежегодно в града влизат милионни приходи от организацията на тези състезания“, допълни Кралев. Министърът изтъкна още, че от 5 години на Банско има Световни купи по ски. Когато няма такива пък приемаме Европейски купи на Пампорово и Боровец. „Връзката между зимните спортове и развитието на зимния туризъм е изключително пряка. Туристите ходят там, където се състезават големите звезди“, подчерта Кралев. Красен Кралев изтъкна, че още от първото правителство на Бойко Борисов, държавата е започнала да прави сериозни инвестиции в своята спортна инфраструктура и ще продължава да го прави. За разлика от преди, в момента страната разполага с множество зали в градове като София, Варна, Пловдив, Русе, което осигурява възможности за приемането на домакинство на международни състезания от най-висок ранг. „Много хора са скептични относно организирането на Световно или Европейско първенство по футбол. Но аз искам да напомня, че България беше домакин на Европейско първенство по футбол за юноши до 17 г., което се проведе в Сливен, Стара Загора и Бургас. През тази година пък ни предстои да организираме Европейско първенство по футбол за девойки, което ще е в областите Добрич и Варна. А какво да кажем за малък град като Панагюрище, който стана традиционен организатор на Световна купа по тенис на маса“, каза още Кралев.", "date": "2019.02.09", "title": " Красен Кралев: Спортът помага за развитието на туризма в България"}
{"url": "https://trud.bg/%d0%bd%d0%b8%d0%b4%d0%b0%d0%bb-%d0%b0%d0%bb%d0%b3%d0%b0%d1%84%d0%b0%d1%80%d0%b8-%d0%b1%d1%81%d0%bf-%d0%bd%d0%b5-%d1%81%d0%b0-%d0%bf%d0%be%d0%b4%d0%b3%d0%be%d1%82%d0%b2%d0%b5%d0%bd%d0%b8-%d0%bd%d1%8f/", "text": "Смятам, че БСП не са подготвени, нямат тези кадри, които да поведат една такава битка. Всичките тези хора, които Корнелия Нинова събра около себе си – по-младите, по-напористите, има едни мъдри наши предци, които са го казали „млади са и още шляпат“. Това заяви Нидал Алгафари, режисьор и политически PR, по  . „Не са готови, няма ги онези биткаджии, които бяха едно време, например около Жан Виденов, или около Георги Първанов, или един Николай Добрев или един, ако щете, Румен Петков, които бяха тараните, които можеха да изнесат големи, тежки кампании. Такива не виждам да има в момента в БСП“, смята Нидал Алгафари. Той посочи, че на изминалия конгрес на социалистическата партия „единственото нещо, което успяха така да оставят като впечатление, е дали Сергей ще бъде водач на листата или няма да бъде водач на листата, макар никъде официално да не се говореше за листи. Но целият им конгрес премина през това – кои ще бъдат евентуалните 5 или 4 там души в листата, и нищо друго“, смята той. „Има още един проблем в БСП, който те още също не могат да го проумеят, и то много отдавна съм се опитвал да им го обясня, докато работех с тях. Това, че те са направили конгрес или събиране на Националния им съвет, или на политбюро или изпълнителното бюро. Не е както беше едно време – едно време се чакаше какво Тодор Живков ще каже, дали ще каже, как ще го каже, и то се случи след това. Очакванията на целия български народ бе вторачен в тези събития. Сега никой не ги бръсне въобще. Даже журналистите, когато ходят на тези традиционни техни пресконференции, които правят всяка седмица, в повечето случаи не ходят всички“, посочи Алгафари. „Така и така горе-долу знаем какво ще кажат, ако има нещо там стоят един двама дежурни да им го прехвърлят след това. Няма интерес, те не създават събития, те не създават неща, които да са интересни не само за техните членове или тяхната партия, но и интересни за журналистите, които да ги разнесат“, е анализът на режисьора. Според него само Елена Йончева прави някакви сензации, но „за съжаление го има усещането като че ли Корнелия Нинова или екипа около нея се опитват да я жертват. Защото я хвърли в тази изключителна битка между нея и Бойко Борисов. Защото Елена Йончева е един цвят, тя е по-различна, хората имат едно доверие към нея, каквото нямат към нито един от БСП. И сега, когато я хвърлят в една такава корупционна схема за 700 000 лв., която много трудно се доказва, една слаба позиция, има много други неща, които са по-силни. И моето очакване даже, когато заплашиха на конгреса, че ще изкарат нещо, което е бомбастично, смятах, че ще е така около икономическите кръгове на Бойко Борисов. Оказа се, че е нещо много дребно“, каза той за скандала „Ало, Банов съм“. Според Нидал Алгафари това, което БСП е направила с Елена Йончева, е „удавникът се хваща за сламка, те се хванаха за някаква много дребна сламка. И Елена, от една страна, тя има лична битка и борба с Бойко Борисов, и това някак си съвпадна с интересите на Корнелия“, смята Нидал Алгафари. За позицията на президента Румен Радев по отношение на Венецуела, режисьорът смята, че държавният глава е направил гаф. „Има някои неща, които човек трябва да си направи сметка преди да се изкаже: ти с кой си? Дали България е в НАТО и в ЕС, и тогава политиката, която трябва да следва е тази, която имат общо НАТО и ЕС, или ти си в някакъв друг съюз, за който ние не знаем. И по този начин той показа, че „аз съм различен от правителството с цел да успея да привлека около себе си отново тези хора, които са по-близки до политиката на Русия“. Така че вътрешнополитически той си направи правилен ход, но външнополитически, според мен, е гаф. Не може да имаме разнобой във външната ни политика“, убеден е Надал Алгафари. „Според моето очакване, въпреки че съм се отдалечил от политиката, Румен Радев по-скоро залага на игра, която е за след време. Вероятно за някакъв нов проект, който да се направи, защото в България, за да можеш да изпълняваш  обещанията си, трябва да си в изпълнителната власт. А президентът не е изпълнителната власт, президентът е представителната власт. Така че може би инвестира в някакъв проект, по който, може би, ще го тласнат да тръгне,  като се надявам, че ще има достатъчно мъдри хора, които да му припомнят какво направиха всички негови предшественици. И той наистина си въобразява, че целият този рейтинг, който му се поднася на тепсия, че е негов личен, а той не е негов личен, той е на президентската институци“, каза експертът по политически пиар.  ", "date": "2019.02.09", "title": " Нидал Алгафари: БСП не са подготвени, няма ги онези биткаджии от едно време\t\t\t"}
{"url": "https://trud.bg/%d1%85%d0%b5%d1%80%d1%86%d0%be%d0%b3%d0%b8%d0%bd%d1%8f%d1%82%d0%b0-%d0%bd%d0%b0-%d1%87%d0%b8%d0%ba%d0%b0%d0%b3%d0%be-%d1%81-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%b2/", "text": "На 9 февруари от 16.00 часа на сцената на Старозагорската опера ще бъде представен вторият премиерен спектакъл на оперетата „Херцогинята на Чикаго” от Имре Калман. Режисьор е проф. Румен Нейков. Това е една по-малко позна оперета на Имре Калман, създадена по либретото на Юлиус Бремер и Алфред Грюнвалд. Преработката на текста е на проф. Румен Нейков, а преводът е негово съавторство с Мария Нейкова. Диригент на постановката е Владимир Бошнаков, сценографията е на Тодор Демеров, а костюмите – на Антония Попова. Вихрените танци в спектакъла са хореографски поставени от талантливите артисти на балетната трупа Пенка Димитрова и Биляна Чолакова. В ролята на херцогинята Мери ще видим Тереза Бракалова. В другите роли участват изявените солисти: Милко Михайлов, Николай Моцов, Яница Нешева, Нели Нечева, Камелия Стойчева, Елена Петрова, Александър Марулев, Евгений Арабаджиев, Иван Кабамитов, Теодор Петков, участват още Игнат Желев, Петър Янкулов, Нина Димитрова, Пролет Пенчева, Илиян Вичев, Румен Какамъков, Милен Стойков и Велин Ингилизов и Борислав Георгиев от ДЮСОБ „Маргаритки”, хор, балет и оркестър на Държавна опера – Стара Загора. „Подготвяме една изключително красива, мелодична, атрактивна постановка, която зрителят ще заобича. „Херцогинята на Чикаго” не е от познатите произведения на Калман, защото е трудна за вокално изпълнение творба. Това е третата и премиера в България и първа извън столицата. Писана е през 1928 г., а темата е актуална и днес – нахлуването на американската култура в Европа”, споделя режисьорът проф. Румен Нейков. Първото изпълнение на „Херцогинята на Чикаго” е на 6 април 1928 г., Театер ан дер Вийн, Виена, а първо изпълнение в България – през 1929 г. в Кооперативен театър Действието се развива през 20-те години на 20 век, епохата на джаза и чарлстона, в Будапеща и в столицата на измисленото европейско кралство Силвария. Интригата в тази оперета се върти около богатата млада американка от Чикаго мис Мери Лойд. Тя се е обзаложила с нейните приятелки, че в Европа може всичко и всеки да купи с парите си. В това време във фалиралата европейска държавица Силвария принц Шандор Борис и неговите министри се опитват да отвлекат вниманието на сънародниците си, като подготвят кралска сватба. За целта принцът престолонаследник трябва да сключи предбрачен договор със своята приятелка от детинство и също обедняла принцеса от Морения – Розмари, която всъщност не обича. Виенският валс и чарлстонът, чардашът и фокстротът, американският прагматизъм и романтиката на аристократична Европа „се сблъскват” в оперетата „Херцогинята на Чикаго” от Имре Калман. Сблъсъкът е между парите и любовта, която накрая побеждава – както е характерно за жанра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " „Херцогинята на Чикаго” с премиера в Стара Загора"}
{"url": "https://trud.bg/%d0%b2-%d0%b4%d0%b5%d0%bd%d1%8f%d1%82-%d0%bd%d0%b0-%d0%b1%d0%b0%d1%89%d0%b0%d1%82%d0%b0-%d0%b4%d0%b2%d0%b0%d0%bc%d0%b0-%d1%81%d0%b5-%d0%ba%d0%b0%d1%80%d0%b0%d1%82-%d0%b0-%d1%82/", "text": "Патрик Шон Хесън и Захари Бахаров са звездите във филма Малкият чаровник 11-годишен Патрик Шон Хесън, Захари Бахаров и Васела Бабинова са новото звездно трио, което ще предизвика интереса и коментарите на телевизионната публика в България. Те са основните герои в новата модерна градска драма “Денят на бащата”, която започва да се излъчва по БНТ на 18 февруари от 22 ч. Всъщност в шестте серии на телевизионния филм се проследява битката между двама родители за попечителство над малкия им син. Разказът е за един от важните и наболели проблеми в обществото, а именно разводът между родителите и начина, по който децата понасят това. “Филмът е базиран на доста истински истории събрани от сценаристите. За първи път се появява в ефир естетическо удоволствие от такова високо качество”, сподели за Труд” Мартичка Божилова от “Агитпроп”, изпълнителен продуцент на сериала. Във филма участват още известни имена като Александър Сано, Глория Петкова, Петя Силянова, Явор Гърдев, Малин Кръстев, Лидия Инджова, Йоана Буковска-Давидова, Иван Налбантов, Свежен Младенов, Станка Калчева, Ванина Кондова и др. Дъщерята на Александър Сано – Ава, също има роля в сериала. Всъщност двамата с Патрик са децата на двете приятелски семейства от филма. Режисьор на шестте епизода е един от най-талантливите млади български режисьори Павел Веснаков, а оператор е друг доказал се професионалист – Александър Станишев. Сценаристи на филма са Теодора Маркова, Невена Кертова и Георги Иванов. Песента към сериала е хитовата рок балада “Тази песен не е за любов” по музика и текст на Стефан Вълдобрев, в изпълнение на Стефан Вълдобрев и “Обичайните заподозрени”.   Мартичка Божилова, изпълнителен продуцент:  Всичко и всички във филма са на световно ниво – С какво новият сериал “Денят на бащата” е по-различен? – Искам да благодаря на БНТ за възможността, защото такава сериозна тема с толкова сериозно третиране може да бъде показано само в една обществена телевизия. Смятам че този сериал ще придаде ново ниво в развитието на българските сериали поради неговия талант и качество, които седят зад него. Хората, които са зад камера, и сценаристите, които направиха този невероятен сценарий, са наистина на световно ниво, и режисурата, и операторското майсторство – всички те са наистина от най-висока класа. Вярвам, че аудиторията ще бъде завладяна изцяло от превъплъщенията пред камера, от драматичните, дори потресаващи изпълнения на главните актьори. – Колко време чакахте, за да получите финансиране, БНТ да каже “Да”? – Ние подготвяме този проект от около 4 години, но получихме зелената светлина от БНТ през миналата година. И всъщност го правихме през цялата 2018-а. Целият екип се раздаде докрай. Шестте серии са снимани за три месеца. И ето този дългоочакван момент на излъчване дойде – започваме на 18 февруари по БНТ1 от 22 часа. Ще има и множество повторения. – Какво е посланието на този филм към зрителите? – Слоганът на този сериен филм, както ние се ласкаем да го наричаме заради високото му качество, е: Двама се карат, третият губи. Това е една човешка история, с която много български семейства могат да се идентифицират. И в която при раздяла няма невинни. Имаме прекрасно момче, едно дете – в невероятната роля е Патрик Шон Хесън, който минава през много сериозни проблеми и изпитания, докато неговите родители са в развиваща се сериозна война. – Може ли да оприличим по някакъв начин героя на малкия Патрик на друг детски герой – Миташки, който харизматичният Веселин Прахов изигра преди доста години в “Куче в чекмедже”? – Не, защото Миташки е доста малък, а героят на Патрик е по-голям на възраст във филма – той е 9-годишен. В тази възраст децата вече имат много сериозно отношение към заобикалящия ги свят. Не случайно сценаристите са избрали тази възраст, за да може да се развият много сериозни драматични взаимоотношения с родителите.   Патрик Шон Хесън:  Ще си сложа качулката, за да не ме разпознават – Патрик, спомняш ли си как се озова на кастинга за филма? -Разбира се, че си спомням. Мама ми каза, че е разбрала от някого, че ще ме водят на кастинг. Отначало бях объркан, но беше за малко. Всъщност й казах: “О’кей съм”. Е, все пак за първи път трябваше да ходя на кастинг и бях едно много развълнувано детенце… – Мечтаел ли си някога да бъдеш артист, да играеш във филм? – Не, никога. Изобщо не съм си и представял да съм артист. Много обичах животните и мечтаех да стана зоолог. След като получих ролята на детето във филма, ми стана много по-лесно да се изразявам. И вече това да съм актьор не звучи толкова зле. – А имаш ли си любим актьор? – Актьор ли…, не бих казал. Не, нямам любим актьор. – Мечтаеш ли да играеш в други филми? – О, да! С удоволствие бих участвал, ако ме поканят. – Какво ти беше най-трудно във филма? – Най-трудно ми беше, когато трябваше да седя на едно място с часове. Все пак бях 10-годишно дете тогава. Знаеш, че децата винаги са пълни с енергия преди всичко. Трябва да тичаме нанякъде, да се гоним. А вместо да правя това…. – От колко време си в България? – Откакто съм роден тук. Понякога ходя и в Австралия, и на някои други места. Татко ми е от Австралия. Но ако искаш да ме попиташ дали там съм бил на кастинги – не не съм. – С какви впечатления остана от екипа на филма – от актьорите, от режисьора и другите? – Ооо, всички са чудесни! Всички бяха много мили с мен, вероятно защото не очакваха аз да съм много голяма работа. Може би предварителните им очаквания сигурно са били, че ще работят с някакво бебе. А пък и аз преди това нямах никакво участие във филми. – Съучениците ти смятат ли, че вече си звезда? – Не, едва ли… Ученик съм във 129-о СОУ “Антим I”. Обаче хора извън класа ми някой път ме разпознават на улицата – със сигурност е от рекламите, но това не се случва много често. – Но след като филмът се завърти по БНТ, със сигурност много хора ще те разпознават. Готов ли си за славата? – Затова ще си сложа качулката (смее се). Дано е голяма слава! Защото обичам славата. Вече мечтая да стана актьор. Със сигурност тази идея много ми харесва.", "date": "2019.02.09", "title": " В „Денят на бащата“ двама се карат, а третият губи\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b7%d0%b0-%d1%80%d0%b0%d0%b4%d0%be%d1%81%d1%82-%d0%b8%d0%bc%d0%b0%d0%bc%d0%b5-%d0%bd%d0%b0%d0%b4-9/", "text": "За радост имаме над 9 млн. туристи миналата година и е хубаво българските граждани да опознаят повече България. Това каза председателят на 44-тото Народно събрание Цвета Караянчева пред журналисти преди конференцията „Естествено в България – 2019 година на вътрешния туризъм“. „Идвам тук да подкрепя министъра на туризма и българския туризъм, защото е важно да развием туристическата индустрия още повече. За радост имаме над 9 млн. туристи миналата година. Хубаво е българските граждани да опознаят повече България, малките населени места, за да можем да се докоснем до природата, до културата и до тази наша България, която толкова малко познаваме понякога“, каза още Караянчева. Тя посочи, че знае много места в своя избирателен район – Кърджали, и изрази очаквания да научи нещо интересно и различно.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.09", "title": " Цвета Караянчева: За радост имаме над 9 млн. туристи миналата година"}
{"url": "https://trud.bg/%d1%80%d1%83%d1%81%d0%b8%d1%8f-%d1%82%d0%b5%d1%81%d1%82%d0%b2%d0%b0-%d0%bd%d0%be%d0%b2-%d1%81%d0%b0%d0%bc%d0%be%d0%bb%d0%b5%d1%82-%d0%b7%d0%b0-%d1%80%d0%b0%d0%b4%d0%b8%d0%be%d0%bb%d0%be%d0%ba%d0%b0/", "text": "Новият руски самолет за далечен радиолокационен патрул А-100 извърши първия си полет, съобщи министерството на отбраната. А-100 е създаден въз основа на военно-транспортния самолет Ил-76МД-90А. Той е оборудван с цифров навигационен комплекс и цифрова система за управление от „стъклената“ кабина на пилотите, както и с нов локатор, произведен от концерна „Вега“. „Многофункционалният авиационен комплекс А-100 е разработен във връзка с поява на нови класове цели и създаването на изтребителна авиация от ново поколение. Възможностите му далеч превъзхождат както руските, така и чуждестранните му аналози, включително самолета ДРЛО Е-3 на военно-въздушните сили на САЩ“, се казва в съобщението на министерството.  ", "date": "2019.02.09", "title": " Русия тества нов самолет за радиолокационно разузнаване"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d0%b7/", "text": "В този момент да се подкрепи самопровъзгласилият се президент Хуан Гуайдо, това означава да не се съблюдават принципите на международното право, защото и друга държава може да изпадне в ситуация като нашата. Това заяви Н. Пр. Ориета Капони, посланикът на Боливарската република Венецуела в България, по  . „Преди всичко искам да отбележа, че международната общност е много по-голяма и многобройна, за да се говори само за САЩ и страните от ЕС. Страните, членки, които са в ООН, са 194, а подкрепилите Хуан Гуайдо са не повече от 50“, изтъкна Н. Пр. Ориета Капони и припомни, че България е закрила своето посолство в Каракас през 2012 г. „по финансови причини, както обясниха“. Тя посочи, че евентуална покана за посещение на президента Румен Радев е от компетенцията на правителството на Николас Мадуро. Н. Пр. Ориета Капони изтъкна, че „Венецуела не е на ръба на колапса, тя е икономика, която е затруднена, блокирана от Съединените щати. Счита се, че санкциите и блокадата – престъпни и незаконни, са стрували 35 милиарда долара на Венецуела. Венецуела няма нужда от хуманитарна помощ, а има нужда да й върнат задържаните средства – около 1,6 милиарда евро само от Великобритания“, посочи Н. Пр. Ориета Капони. Тя увери, че народът и армията са готови да защитят страната, и увери, че няма нито една чужда военна база в страната. Запитана каква е средната месечна заплата в страната, тя избягна да споменава конкретни цифри: „Заради икономическата война, санкциите на САЩ и Европа, логично е икономиката да е затруднена, както и заплатите. През 2018 г. правителството увеличи 5 пъти заплатата, а през януари бе увеличена с 30%“. „Не мисля, че трябва само и единствено да се посочва колко долара е средната заплата, по-важното е с тях какво може да се купи. В нашата държава има субсидирани от правителството продукти, които се продават на ниски цени, на всеки 2 седмици се раздават на всички семейства продукти от първа необходимост“, каза Н. Пр. Ориета Капони. „Във Венецуела живеят над един милион европейци, не само италианци, но и испанци, португалци, и винаги нашата страна е приемала изключително гостоприемно хора от цял свят. Във Венецуела имат инвестиции, фирми, не само италиански, Португалия и Испания, но и на Китай, на Русия, на Индия“, изброи посланикът на Венецуела.          ", "date": "2019.02.09", "title": " Посланикът на Венецуела: Подкрепата за самопровъзгласилия се президент Гуайдо е срещу международното право\t\t\t"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%bf%d0%be%d0%bb%d0%b5%d1%82%d0%b8-%d1%81%d0%b0-%d0%be%d1%82%d0%bc%d0%b5%d0%bd%d0%b5%d0%bd%d0%b8-%d0%b2-%d1%81%d0%b8%d0%b0%d1%82%d1%8a%d0%bb-%d0%b8-%d1%82/", "text": "Зимна буря връхлетя американския щат Вашингтон и наложи отмяната на 200 полета от летището в Сиатъл, предаде Асошиейтед прес. На места снежната покривка вече е 20 сантиметра. Социални работници прибират от улиците бездомници и ги приютяват в убежища заради студа. Снежна буря има и в Япония, заради която бяха отменени около 100 полета от токийските летища Нарита и Ханеда, предаде ТАСС. На остров Хокайдо беше регистрирана рекордната за тази зима температура от минус 31,8 градуса по Целзий. В южното полукълбо, където е лято, силен пожар бушува в Нова Зеландия, предаде ДПА.  Над 3000 души са евакуирани заради огнената стихия близо до Нелсън на Южния остров. Огънят е обхванал вече площ от 2100 хектара с 27-километров периметър. Метеоролози прогнозират силни ветрове за утре, което може да усложни обстановката. Смята се, че пожарът е бил причинен случайно от фермер, обработвал земята си. Около 30 000 домакинства останаха без ток заради буря в Сидни, предаде ТАСС.  Стихията е засегнала основно западните райони на мегаполиса. Според националната метеорологична служба за два часа температурата в града е спаднала с 10 градуса, до 21 градуса.  Бурята се е изнесла на север от града, но в идните дни студеният фронт, дошъл от морето, ще продължава да оказва влияние върху Сидни и района му.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Стотици полети са отменени в Сиатъл и Токио заради сняг"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d0%b7%d0%b0%d1%84%d0%b8%d1%80%d0%be%d0%b2-%d0%b1%d1%81%d0%bf-%d1%89%d0%b5-%d1%81%d0%bf%d0%b5%d1%87%d0%b5%d0%bb%d0%b8-6-%d0%b8%d0%bb%d0%b8-7-%d0%b5%d0%b2%d1%80/", "text": "Между 6 и 7 евродепутати от БСП, и спечелване на евроизборите. Такава прогноза за предстоящите през пролетта евроизбори направи Атанас Зафиров, член на ИБ на БСП, по  . „С едно важно уточнение – честни, прозрачни избори“, добави той, като изслуша оценките и прогнозите на Нидал Алгафари. Той увери, че битката на БСП е да осигури честен изборен процес. „Ние искаме да се спазва закона, и понеже там наистина има зацикляне в ЦИК, ние искаме да се спази закона. Той казва, Изборният кодекс, казва, че не по-рано от 3 месеца и не по-късно от един месец след изтичане на 5-годишния мандат на ЦИК, трябва да има нов състав – тоест до 2 седмици трябва да има нов състав“, посочи Атанас Зафиров. „Искаме да се спазват законите, защото утре някой друг орган – НС, ще прецени, че е достатъчно подготвен и няма нужда да бъде сменян“, добави той. По думите му въвеждането на машинно гласуване „наистина би ни позволило едни от най-големите избирателни пороци – контролиран вот, манипулация на документи, две неща, които сме идентифицирали като проблеми“.  ", "date": "2019.02.09", "title": " Атанас Зафиров: БСП ще спечели 6 или 7 евродепутати"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b8%d0%bb%d0%b8%d0%b5%d0%b2%d0%b0-%d0%b3%d0%b5%d1%80%d0%b1-%d0%b1%d1%81%d0%bf-%d0%be%d0%bf%d0%b8%d1%82%d0%b2%d0%b0%d1%82-%d0%b4%d0%b0-%d0%bd%d0%b0%d0%bc%d0%b0%d0%bb/", "text": "Колегите от БСП опитват да създадат смут и да намалят доверието на хората в изборния процес с искането за подмяна на състава на Централната избирателна комисия. Те някак си си търсят път за отстъпление. Така депутатът от ГЕРБ Мария Илиева коментиа по   искането на БСП за подмяна на състава на ЦИК. „Да, чисто формално мандатът й изтича, но предстои една тежка година откъм избори, и струва ми се, че не е целесъобразно да се подмени състава на комисията, в която ГЕРБ няма доминиращ състав. Но няма никаква заплаха за изборния процес“, изтъкна икономистката. Тя призна, че тъй като президентът Румен Радев има функции в евентуален избор на състава на ЦИК, като предлага част от него, управляващите имат притеснения. „Като се отчетат неговите изказвания за мнозинството, бихме могли да имаме най-малкото притеснения по гладкостта на процеса на избора“, каза Мария Илиева. Депутатът от ГЕРБ засегна и разнобоя в позициите на правителството и президента по темата Венецуела. „По Конституция външната политика се определя от Министерския съвет, затова и бе свикан съвет по сигурност. И тъй като България е част от една общност, не смятам, че е полезно за нас да показваме така да се каже неединност по една важна международна позиция“, посочи Мария Илиева. „И когато имаме приета позиция от Европейския парламент, не мисля, че е добре България да подава разнопосочни сигнали. Много е жалко, когато президентът съветва опозиция и управляващи във Венецуела да преговарят помежду си, а сам избягва това в собствената си страна“, заключи депутатът от ГЕРБ.", "date": "2019.02.09", "title": " Мария Илиева, ГЕРБ: БСП опитват да намалят доверието на хората в изборния процес"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%bf%d0%be%d0%bf%d1%82%d0%be%d0%b4%d0%be%d1%80%d0%be%d0%b2%d0%b0-%d0%b2%d0%be%d0%b5%d0%bd%d0%bd%d0%b0-%d0%b8%d0%bd%d1%82%d0%b5%d1%80%d0%b2%d0%b5%d0%bd%d1%86%d0%b8/", "text": "Ако ме питате дали очаквам да настъпи военен сблъсък във Венецуела – не, няма да има и военна интервенция. Смятам, че няма да има. Чета, зная кой вещае такива прогнози, те са продиктувани от едната, бих я нарекла много крайна гледна точка – това, което Мадуро чрез своите защитници иска да внуши на света. Това заяви дипломатът и политик Елена Поптодорова, бивш посланик на България във Вашингтон, по  . „Това няма да се случи според мен, съвсем други условия сме. По-скоро ще се разчита на този международен натиск, който нараства, и на вътрешната неудържимост – Мадуро буквално не може да удържи ситуацията у дома, така че смятам, че ще настъпят вътрешни събития. Да не забравяме и ролята на съседите, на латиноамериканските държави, която е много ярка поне от 2 години насам“, насочи вниманието Елена Поптодорова. За сравнението с кризата във Венецуела с т. нар. Карибска криза от времето на Студената война, когато заради Куба САЩ и СССР са на ръба на ядрената война, тя изтъкна: „Истината е, че само по спомени на съвременници зная за онзи период от време, може да се съди само по заключенията какво се е случило. Вярно е, че тогава светът е бил на прага на взрив, но също така е вярно, че светът това го е преодолял, тоест двете сили (САЩ и СССР) са го преодолели“, припомни Елена Поптодорова. За кризата в една от най-богатите на природни богатства – петрол, злато, латиноамериканска страна, Елена Поптодорова върна лентата 20 г. назад, когато предшественикът на Мадуро – Уго Чавес, дойде на власт.  „Беше такъв народен, публичен възторг, защото той обеща (и вярвам, искрено го е правил тогава), една нова държава, една нова Венецуела, една нова икономика върху приходите от петрола, един социализъм едва ли не невиждан засега другаде по света. Като че ли оттогава започна началото на един необратим срив на държавата, най-напред икономически. С желанието си към такъв невиждан социализъм, най-напред с национализацията, със стремеж към социални придобивки, които не могат да издържат икономически, за борба с корупцията. И каква стана тази борба с корупцията? Оказа се, че неговата дъщеря се оказа с една много-много добра банкова сметка от това, което четох последно – 4 милиарда долара за една хубава млада дама“, припомни тя информации, публикувани в американски издания от Маями, за богатството на Мария Габриела, голямата дъщеря на починалия Уго Чавес. Според Елена Поптодорова САЩ логично има своите интереси в района – „да твърдим, че няма интереси, би било неграмотност.“ „Със сигурност това е усещане за свой регион, но нима други държави нямат същото усещане? Вероятно така става с големите държави, и аз бих искала България да гледа на държавите около себе си, на една-две особено, като на заден двор, но това не е по силите ни“, каза дипломатът. За българската позиция и разнобоя между президента и правителството, дипломатът каза: „Казвам си, че никога нямаше да разговаряме по този въпрос, ако не се бе получил поредния сблъсък между двете институции. Иначе щеше да се вземе едно експертно решение, както се прави в много други случаи, щеше да се изрази позиция „там където трябва“. По думите й въпросът за позицията на Румен Радев „трябва да бъде отправен най-напред към президента, който формулира позицията, и удивителното е, че той побърза да го направи публично, знаейки, че на следващия ден има съвет по сигурността. Значи имало е категорично желание да се открои, да бъде самостоятелен в позиция, която всъщност касае цялата държава, и непременно да бъде алтернативен, и тук използвам евфемизъм“, каза Елена Поптодорова.  ", "date": "2019.02.09", "title": " Елена Поптодорова: Военна интервенция във Венецуела няма да има"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b2%d1%8a%d0%b2%d0%b5%d0%b6%d0%b4%d0%b0-%d0%bd%d0%be%d0%b2%d0%b8-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d1%8f-%d1%81%d1%80/", "text": "Американската социална мрежа Фейсбук изгради огромен рекламен бизнес върху това, което знае за своите ползватели. Възможно е обаче тъкмо огромната база данни на компанията да се превърне в най-големия й проблем. Тази седмица германската атимонополна служба излъчи първо предупреждение като реши, че „Фейсбук“ злоупотребява с позицията си на пазара с комбинирането на данни от други платформи, съоби  . „В бъдеще, „Фейсбук“ вече няма да може да принуждава ползвателите си да се съгласяват с неограничено събиране на данни, които не са на платформата,но са в профилите“, обясни Андреас Мундт, председател на антимонолната служба на Германия. Целта на германските регулатори е да преустановят събирането и свързването на различна по вид информация, представлявала интерес за потребителя. Така влиянието на „Фейсбук“ при обмена на данни със странични приложения, като „Туитър“, „Уотсап“ и „Инстаграм“ ще бъде ограничено.Образно казано, данните ще остават само при платформата, върху която се намират.", "date": "2019.02.09", "title": " Германия въвежда нови ограничения срещу „Фейсбук“"}
{"url": "https://trud.bg/%d0%b7%d1%8a%d0%b1%d0%be%d0%bb%d0%b5%d0%ba%d0%b0%d1%80-%d0%be%d1%82-%d0%b4%d1%83%d0%bf%d0%bd%d0%b8%d1%86%d0%b0-%d0%bd%d0%b0%d1%81%d1%82%d0%b0%d0%bd%d0%b8-%d0%bd%d0%b0-%d1%81%d0%b2%d0%be%d0%b8-%d1%80/", "text": "В началото на февруари местен зъболекар настанил на свои разноски в местен хотел в Дупница бездомен човек, за когото в този момент нямало място в Центъра за временно настаняване в Благоевград. До преди седмица Илиян Стоилов е живеел в стара изоставена постройка. Собственикът й обаче го помолил да напусне мястото и оттогава Илиян е без дом. Бездомният разказа, че е живял в сградата 4 години, предаде „ „. „С Илиян се свързах преди около месец, когато видях, че се опитва да си набави дърва, за да може да оцелее. Оттогава водим битка с институциите. След като разбрах, че е принуден да напусне пристройката, му платих 4 нощувки в хотел. От социални грижи обещаха, че ще го настанят в Центъра за временно настаняване в Благоевград. Оттам обаче ни казаха, че това е работа на нашия кмет и на нашата община”, каза д-р Крум Дечев. Зъболекарят е успял да намери и работа на бездомния човек в една ферма. „Оказа се, че работата е много тежка. Работното време започваше в 5 сутринта до 22 ч. вечерта. Търся по-лека. Надявам се да ми дадат от общината квартира или стая. Сега нощувам по пейките”, допълни Илиян Стоилов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Зъболекар от Дупница настани на свои разноски бездомник в хотел, след което му намери и работа"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b7%d0%b0%d1%80%d1%8f%d0%b7%d0%b0-%d0%bb%d0%be%d0%b7%d0%be%d0%b2-%d0%bc%d0%b0%d1%81%d0%b8%d0%b2-%d0%ba%d1%80/", "text": "Председателят на Парламентарната група на ГЕРБ и зам.-председател на партията Цветан Цветанов участва в традиционното зарязване на лозовите масиви в Харманли. По време на церемонията водосвет отслужи Старозагарският митраполит Киприян в съослужение с местни православни свещеници. Гости на събитието бяха още народните представители от ГЕРБ Делян Добрев, д-р Георги Станков и Станислав Иванов, областният управител на Хасково Станислав Дечев, кметовете на Харманли, Любимец и Димитровград, както и стотици граждани. „За мен бе удоволствие на присъствам да ритуала по зарязването на лозите в Харманли. Пожелавам на всички производители в България берекет и богата година“, каза след зарязването Цветанов. Масивът в местността Конлука е част от лозята на една от най-големите винарски фирми в Южна България. Семейство Зайчеви са собственици на хиляди декари лозови масиви и произвеждат вина, търсени на световните пазари. Те са и едни от най-големите работодатели в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.09", "title": " Цветан Цветанов заряза лозов масив край Харманли"}
