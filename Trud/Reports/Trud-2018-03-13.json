{"url": "https://trud.bg/%d1%82%d0%b8%d0%bb%d1%8a%d1%80%d1%81%d1%8a%d0%bd-%d0%bd%d0%b0%d0%b4%d0%bc%d0%b8%d0%bd%d0%b0%d1%85%d0%bc%d0%b5-%d0%be%d1%87%d0%b0%d0%ba%d0%b2%d0%b0%d0%bd%d0%b8%d1%8f%d1%82%d0%b0-%d0%bf%d0%be-%d0%be/", "text": "Държавният секретар на САЩ Рекс Тилърсън обяви, че ще напусне поста си в края на месеца, след като научи новината за уволнението си от профила на президента Доналд Тръмп в Туитър. До 31 март функциите на американски първи дипломат ще изпълнява заместник-държавният секретар Джон Съливан, а след това – номинираният от Тръмп Майк Помпео, който досега оглавяваше ЦРУ. На пресконференция тази вечер Тилърсън отчете като голям успех съгласието на Северна Корея да преговаря за отказ от ядрената и ракетната си програма. „В сътрудничество с нашите съюзници, с кампанията за максимален натиск върху КНДР ние надминахме всеобщите очаквания,“ изтъкна бившият шеф на „ЕксонМобил“, предаде БНР. По думите му обаче „още много работа“ трябва за изясняване на отношенията на САЩ с Китай и за справяне с „проблемното“ поведение на Русия. Тилърсън призна, че американските дипломати не са сторили достатъчно и за решаване на сирийската криза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Тилърсън: Надминахме очакванията по отношение на КНДР"}
{"url": "https://trud.bg/%d0%bf%d1%80%d0%be%d0%b2%d0%b0%d0%bb-%d0%bd%d0%b0-%d0%b8%d0%b7%d0%b1%d0%be%d1%80%d0%b0-%d0%b7%d0%b0-%d1%88%d0%b5%d1%84-%d0%bd%d0%b0-%d1%81%d0%b3%d1%81/", "text": "След близо 5 часа изслушване и дебати съдийската колегия на Висшия съдебен съвет (ВСС) не избра нито един от двамата кандидати за поста председател на Софийския градски съд (СГС). За Евгени Георгиев гласуваха петима от кадровиците, Светлин Михайлов бе подкрепен от двама, а половината от членовете на колегията (7 души) не приеха нито една от двете кандидатури. За да има валиден избор, бяха нужни поне 8 гласа за един от кандидатите. Ceгa процедурата тpъгвa oтнaчaлo. В представянето на концепцията си Евгени Георгиев подчерта, че ще се бори за уважаван и стабилен съд, който да се ползва с доверие. Той наблегна на качественото правораздаване и нуждата от добри условия за работа. Припомни и че е привърженик на медиацията като начин за решаване на спорове извън съдебната зала. Посочи още, че притежава 58 акции от фалиралата КТБ. “Тези акции са купени 5-6 години преди проблемите с банката, но в момента те не струват нищо. А фaктът, чe cъм ги зaдъpжaл и зaгyбил, oзнaчaвa, чe нe cъм нaпpaвил дoбpa инвecтиция. Имaм и зaeм в ДCK, плaщaм cи към “Toплoфикaция”, ЧEЗ, кoитo cъщo имaт дeлa в CГC”, заяви Георгиев и подчерта, че никога не е срещал и не познава Цвeтaн Bacилeв. “Съдeбнaтa cиcтeмa имa нyждa oт пpoмянa и тя тpябвa дa запoчнe oт вceки oт нac. Уcпeшeн cъд e този, в кoйтo ce paбoти cпoкoйнo, бeз интpити, бeз cплeтни, къдeтo служителите oтивaт c жeлaниe нa paбoтa”. С тези думи започна представянето си кандидатът Светлин Михайлов. Той вече има един мандат като шеф на СГС от 2004 до 2009 г. “Взел съм си поука от грешките, натрупал съм житейски опит”, каза Михайлов. Той e дeклapиpaл над 1 млн. лв. във влогове и обясни, че парите са от cдeлки с имoти, включително наследствени, xoнopapи, лиxви пo дeпoзити и отхвърли каквито и да е твърдения за незаконна дейност. Михайлов коментира и подмятания, че съдии решавали дела с “примка на врата” по негово време като каза, че никога не е оказвал натиск. Дори контрира с твърдението, че в онези години над самия него като ръководител на съда са правени опити за натиск от политици и от представители на чужди държави.   След провала на процедурата по избор на нов председател на СГС, ВСС трябва да обяви нова с нови кандидати. Cвeтлин Mиxaйлoв зaяви, чe пoвeчe нямa дa ce кaндидaтиpa, а Eвгeни Гeopгиeв – чe е рано да каже, но щe пoмиcли дaли пак дa участва в този вот. В момента СГС се оглавява временно от Десислава Попколева, след като предишният ръководител Калоян Топалов подаде оставка през септември 2017 г. и стана адвокат.", "date": "2018.03.13", "title": " Провал на избора за шеф на СГС (обзор)\t\t\t"}
{"url": "https://trud.bg/%d1%81%d0%b4%d0%b2%d1%80-%d0%bf%d1%83%d1%81%d0%bd%d0%b0-%d0%b2%d0%b8%d0%b4%d0%b5%d0%be-%d1%81-%d0%b4%d0%b5%d1%86%d0%b0-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0/", "text": "СДВР пусна аматьорско видео за телефонните измами на фейсбук страницата си. В него деца на полицаи агитират възрастните хора да не се подвеждат, ако някой им се обади и им иска пари по телефона. Участниците в клипчето дават съвети на бабите и дядовците как да постъпят, когато измамниците ги потърсят. Директора на СДВР старши комисар Ивайло Иванов обясни пред “ “, че идеята за видеото е била на служителите, които поддържат фейсбук страницата.           През 2017 година са регистрирани 1283 телефонни измами из цялата страна. МВР е успяло да разкрие едва 198 от тях. Директорът на СДВР коментира, че най-често жертви на телефонни измамници стават възрастни хора. Въпреки това той обясни, че сред подведените има и млади хора с различен социален статус. Клипът, в който участват деца на полицаи, е публикуван във фейсбук страницата на СДВР, където едва ли ще бъде видян от повечето възрастни хора или потенциални жертви на подобни измами. Иванов обясни, че видеото е аматьорско и не е част от кампаниите за борба с „ало” измамниците. „То е позитивно, но за съжаление ние какви ли не инициативи предприемахме, но хората продължават да се поддават на тези измамници. Това е най-лошото. Затова се опитваме по всякакъв начин, ако можем, да предотвратим тези неща, защото ежедневно все някой някъде се поддава и се случват тези неприятни неща. Това просто беше една идея, която колегите я споделиха с мен, одобрихме я, направихме го. Смятаме, че се получи много добре. Вече остава другите да кажат дали е било добра идея“, каза Иванов. Телефонните измами остават едни от най-трудно разкриваемите престъпления. През 2016 година са разкрити едва 8% от тях, а през изминалата 15. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " СДВР пусна видео с деца, предупреждаващи възрастните хора за ало измами"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%89%d0%b5-%d0%b8%d0%bc%d0%b0-3-%d0%bd%d0%be%d0%b2%d0%b8-%d0%b8-%d0%bc%d0%be%d0%b4%d0%b5%d1%80%d0%bd%d0%b8-%d0%b3%d0%b0%d0%bb%d0%b5%d1%80%d0%b8%d0%b8/", "text": "Три нови и модерни галерии трябва да отворят врати в Пловдив през 2019 г., когато градът ще бъде Европейска столица на културата. Едната е тях ще е изцяло ново строителство, защото предстои събарянето на старата сграда на Дружеството на пловдивските художници на ул. “Гладстон” и изграждането на нова галерия. Конкурсът за избор на изпълнител беше обявен в края на октомври 2017 г., но беше обжалван от фирма “Ремс стой”, която атакува повече обществени поръчки на община Пловдив. Жалбата на собственичката на дружеството, станала известна като овчарката Анка, беше отхвърлена миналата седмица от Върховния административен съд и сега процедурата продължава. Офертите ще бъдат отворени на 19 март, а прогнозната стойност на новата галерия е 3,5 млн. лв. Предстои и превръщането на затворения от години някогашен магазин Детмаг в галерия, което ще струва 1,1 млн. лв. ”В галерията ще се поддържа влажност между 40 и 50%, а температурата ще бъде 20 градуса през зимата и 25 – през лятото. Всички изисквания за съхранение на картини са спазени”, обясни шефът на проектантския екип арх. Петко Костадинов. Очаква се другата седмица да бъде обявен конкурс за обновлението на сградата на Градската художествена галерия на ул. “Съборна” в Стария град. В нейната реконструкция ще бъдат вложени 1,2 млн. лв.", "date": "2018.03.13", "title": " Пловдив ще има 3 нови и модерни галерии\t\t\t"}
{"url": "https://trud.bg/%d0%bf%d1%80%d0%be%d1%83%d1%87%d0%b2%d0%b0%d0%bd%d0%b8%d1%8f-%d0%bd%d0%b0-%d0%b1%d0%b0%d1%81%d0%b5%d0%b9%d0%bd%d0%be%d0%b2%d0%b0-%d0%b4%d0%b8%d1%80%d0%b5%d0%ba%d1%86%d0%b8%d1%8f-%d0%bf%d0%be-%d1%81/", "text": "Бреговете на Канал 2, който свързва Варненското езеро с морето и е любимо място за стотици риболовци, са едно от най-замърсените места по Черноморието. Това показват проучванията на Басейнова дирекция “Черноморски район” /БДЧР/ от последните 3 г. При първото от тях, проведено  по европроекта MARLEN, най-много отпадъци на сушата на север били открити край Канал 2 и на плажа в Крапец. При прегледа на 8 ивици по цялото крайбрежие експертите изброили 18 009 боклука – предимно фасове, пластмасови бутилки и чашки, опаковки от чипс, бонбони, найлонови торбички. Друго наблюдение на 10 плажа, при което били иззети 3,4 тона отпадъци, показало, че най-мръсни са северният плаж на Дуранкулак и отново брегът край канала море-езеро във Варна. От БДЧР провели и мониторинг на отпадъците, отложени по морското дъно и плаващи във водата. Резултатите още се обобщават, но основните източници на замърсяване са ясни – битови отпадъци, изхвърляни от туристи, крайморско строителство, незаконни сметища и канализации, уточниха от дирекцията. Сред застрашените зони попадат и селищата без пречиствателни станции – Дуранкулак, Крапец, Шкорпиловци, както и местността Иканталъка, където миналото лято без водопровод и канализация са работили 15 обекта. За констатациите са уведомени областните управители на Варна и Добрич. Резултат вече има – варненският губернатор е разпоредил на кметовете на морската столица и Долни чифлик да не издават разрешителни за поставяне на временни обекти в зоните без канализация, поясниха от БДЧР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Проучвания на Басейнова дирекция по Северното Черноморие сочат: Най-много мръсотия по брега има край канала море-езеро"}
{"url": "https://trud.bg/1200-%d0%b5%d0%b2%d1%80%d0%be-%d0%bd%d0%b0-%d0%bc%d0%b5%d1%81%d0%b5%d1%86-%d0%b7%d0%b0-%d1%81%d1%82%d0%b0%d0%b6-%d0%ba%d1%8a%d0%bc-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82/", "text": "1200 евро на месец предлагат за стаж към Европейската комисия в Брюксел, като напливът от желаещи е голям и 20 000 души се борят за 1300 позиции. Изискванията към кандидатите са да имат бакалавърска степен и да владеят минимум един чужд език – английски, френски или немски. Това коментира за „Труд“ представители на комисията, които търсят нови попълнения в рамките на „Национални дни на кариерата“. Студентите у нас могат да стажуват и в държавната администрация.Те обаче ще практикуват безплатно между 10 и 45 дни. Най-търсените познания и за двете практики са в сферите – икономика, администрация и управление и право. Заместник министър-председателят Томислав Дончев по време на откриването на форума заяви, че държавната администрация също има нужда от хора, както и че самият той търси попълнения за своя екип.  „Очакваме да имаме около 40 стажанти в Столична община, като голяма част от тях намират реализация при нас впоследствие“, коментира столичният градоначалник Йорданка Фандъкова. „Все повече компаниите се борят за добрите кадри и всъщност вече клафицираните кандидати правят интервю на фирмата, отколкото обратното“, коментира за „Труд“ Благовеста Пугьова, оперативен директор на Jobtiger. По думите й всички аутсорсинг центрове търсят кадри с познания във финансите, съпорт функциите или счетоводството. Търсят се и много инженери и то с доста атрактивна конкурентна заплата.  „Определено все повече се търсят хора, ориентирани към професиите на бъдещето – с познания в електронната търговия, дигиталните медии, има засилено търсене и на кадри в логистиката и финансите“, коментира за „Труд“ Аделина Костова, мениджър “Човешки ресурси” в “Нестле България”.  По време на форума 131 компании ще търсят кадри за своя бизнес. Форумът продължава в още седем града – Варна, Русе, В. Търново, Габрово и Свищов.", "date": "2018.03.13", "title": " 1200 евро на месец за стаж към Европейската комисия в Брюксел\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d0%bc%d0%b5-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%ba%d0%b8%d1%80%d0%b8%d0%bb%d0%b8%d1%86%d0%b0%d1%82%d0%b0-%d0%b2-%d0%bd%d0%be%d0%b2%d0%be/", "text": "Третият паметник на кирилицата ще бъде открит на 24 май в руския град Новосибирск. Събитието е част от инициативата “Мисия България” на професорите Николай Овчаров и Пламен Павлов, които ще представят българското културно наследство по света. В продължение на малко повече от два месеца от 16 март нататък учените ще обиколят 10 страни в Европа и по света, и ще разясняват, че азбуката на славяните е създадена в края на IХ в. в България от учениците на светите братя Кирил и Методий. За организирането на мисията спомагат дипломатическите представителства на страната ни в координация с Министерство на външните работи. Първият тур включва Кишинев, Екатеринбург, Ереван и белгийския град Гент. През април двамата професори летят за Пекин, а след това за Атина и Никозия. Турнето завършва с Словакия, Словения и Унгария в края на май. Началото на “Мисия България” е трябвало да започне с поставянето на паметника на кирилицата на Антарктида. Той е вторият след този, който бе вдигнат в Улан Батор, Монголия. В Русия монументът ще бъде висок 4,5 м и ще бъде под формата на три отворени книги, с оригиналните букви на кирилицата и изографисани образите на Светите братя Кирил и Методий и Св. Климент Охридски. Най-отгоре ще бъде поставен православният кръст.", "date": "2018.03.13", "title": " Вдигаме паметник на кирилицата в Новосибирск\t\t\t"}
{"url": "https://trud.bg/lara-fabian-%d0%b8%d0%b4%d0%b2%d0%b0-%d1%81-%d0%b4%d0%b2%d1%83%d1%87%d0%b0%d1%81%d0%be%d0%b2-%d0%ba%d0%be%d0%bd%d1%86%d0%b5%d1%80%d1%82-%d0%b8-%d0%b7%d0%b0%d1%88%d0%b5%d0%bc%d0%b5%d1%82%d1%8f%d0%b2/", "text": "Най-продаваната белгийска изпълнителка издаде нов, изцяло англоезичен, албум, който вече спечели сърцата на няколко ключови града в САЩ, част от световното ѝ турне. След точно 2 седмици CAMOUFLAGE ще дебютира и у нас. На 27 март в зала 1 на НДК и Lara Fabian ще предстaви на феновете си двучасов концерт и зашеметяващо визуално шоу, в което ще сподели нейния актуален поглед към света, в който живеем. Lara Fabian ще излезе с още двама поддържащи изпълнители, бенд от 5 музиканти и зашеметяващо визуално шоу. Певицата ще остане на сцената повече от 2 часа, в които ще чуем новия ѝ албум, както и повечето от най-популярните ѝ парчета, с които Lara вече е въздействала на публиката си многократно през годините. “Je T’aime”, “Adagio”, “Love by Grace”, “Broken Vow” са само малка част от хитовете ѝ в глобален мащаб, които ще разтърсят зала 1 на НДК. „Не вярвам, че езикът може да постави граница на емоциите. Няма специален език, на който да кажеш нещо, идващо от сърцето. Можеш да говориш със сърцето си на японски, индийски, италиански – няма значение. Истинските чувства нямат граници и бариери“, казва Lara Fabian преди да изпее една от най-популярните си песни Je suis Malade, излязла през 1994. „Много от песните ми се отнасят за това през какво преминаваме, каква е действителността ни, но въпреки всичко, въпреки нея, те разказват и за това как можем да извлечем най-доброто от случващото се заедно“, споделя тя. Благодарение на специалната връзка с публиката, която Lara създава по време на своите участия, и историите, които разказва с музиката си, певицата не само препълни концертните зали на Маями, Ню Йорк, Чикаго, Лос Анджелис, но и разчувства хилядите си фенове. Очаква се да направи същото и у нас на 27 март, като ни покаже необикновения микс от класически китари и модерно електронно звучене, за които огромни заслуги имат композиторът Мо Денеби и легендарната Шарън Вон. Таланти от различни националности, които обединяват най-доброто от всевъзможни култури и стилове. Това е и основното, което искат да постигнат с CAMOUFLAGE – сплотяване на хората въпреки различията. Последни билети за концерта на Лара Фабиан на 27 март можете да закупите от OMV, билетен център НДК и онлайн в мрежата на Eventim –  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Lara Fabian идва с двучасов концерт и зашеметяващо визуално шоу\t\t\t"}
{"url": "https://trud.bg/13-%d0%be%d0%b1%d1%89%d0%b8%d0%bd%d0%b8-%d1%81%d0%b0-%d0%bf%d1%80%d0%b5%d0%b4-%d1%84%d0%b0%d0%bb%d0%b8%d1%82/", "text": "13 общини са в затруднено финансово състояние,  на Министерството на финансите към края на 2017 г. Това са само 4,9% от всички общини в страната като има тенденция за по-добро управление на парите, коментират от МФ. Преди година 32 общини, или над 12% от всичките, отговаряха на три или повече от критериите за класирането им като кметства с финансови затруднения. 13-те общини, които в момента имат затруднения, са Симитли, Струмяни, Белоградчик, Грамада, Димово, Кочериново, Рила, Сапарева баня, Септември, Перник, Неделино, Чепеларе и Стамболово. Те ще трябва да предприемат мерки за финансово оздравяване като например да повишат приходите си, или да свият разходите си. Тези мерки трябва да бъдат одобрени от министъра на финансите Владислав Горанов, ако общините искат да вземат безлихвен заем от държавния бюджет. Общините, които през 2018 г. отпадат от списъка за финансово оздравяване, са 21. Приетите от тях мерки за оздравяване са довели до положителни резултати, коментират от МФ. Данните за всички общини в страната показват, че 49,39% от разходите им отиват за заплати и осигуровки, а инвестициите са 12,35% от разходите им.", "date": "2018.03.13", "title": " 13 общини са пред фалит\t\t\t"}
{"url": "https://trud.bg/%d0%bc%d0%b8%d1%88%d0%b5%d0%bb-%d0%b1%d0%b0%d1%80%d0%bd%d0%b8%d0%b5-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0/", "text": "Главният преговарящ за Брекзит от страна на Европейския съюз Мишел Барние заяви във вторник, че Великобритания няма да запази привилегиите си, включително търговските, след като напусне Съюза, предава Ройтерс. „Не може по едно и също време някой да е със статут на трета страна и да иска да запази предимствата на Европейския съюз“, заяви Барние по време на пленарна сесия на Европейския парламент в Страсбург. „Време е да се изправят с тежките факти“, добави той.  Американската агенция коментира, че Великобритания и ЕС се надяват да сключат сделка за транзитния период след Брекзит още този месец и да започнат разговорите за бъдещите отношения през пролетта, но нарастващите противоречия около развода между Лондон и Брюксел са принудили Съюза да предупреди неколкократно, че времето изтича и че транзитния период не е даденост. Освен това от ЕС настояват Обединеното кралство да е по-прецизно и реалистично в исканията си за бъдещите отношения между страните.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Мишел Барние: Великобритания няма да запази привилегиите си след Брекзит"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b4%d0%b0%d1%80%d0%b8%d1%82%d0%b5%d0%bb%d0%b8-%d0%bd%d0%b0/", "text": "Кметът на Шумен Любомир Христов се срещна във вторник с дарители, членове на Управителния съвет на Фондация “Панчо Владигеров” и гости на града по повод 25-годишнината на културния институт и празничния концерт, посветен на 119 г. от рождението на големия български композитор. Сред гостите на общината бяха именитата цигулака Гинка Гичкова, носител на званието “Почетен гражданин на Шумен”, пианистката Роксана Богданова, преподавател по клавирно обучение в Академията за музикално, танцово и изобразително изкуство в Пловдив. Родени в Шумен, те свързват своята творческа биография с музикалните традиции на нашия град и активно участват в журирането на конкурсите за пианисти и цигулари на името на Панчо Владигеров. По думите на проф. Гичкова, изключително удоволствие и признание е млади музиканти от целия свят да свирят музиката на Панчо Владигеров и това е един от стимулите, които през годините са увличали хора като нея да помагат на фондацията. От името на Международната фондация „Св. Св. Кирил и Методий“ Джордж-Марк Райнов поздрави общинското ръководство, че поставя наравно необходимостта от икономическо развитие на града и подкрепата за значими културни събития. Проф. Юлиан Куюмджиев, зам.-председател на Съюза на българските музикални танцови дейци и главен редактор на списанието „Музикални хоризонти“ обяви пред кмета Любомир Христов, че Съюзът и Международната фондация ще връчат тази вечер плакет за активната работа на фондацията за популяризиране на творчеството на Панчо Владигеров. Кметът благодари на всички, които са активно ангажирани с дейността на фондацията и провеждането на конкурсите в Шумен. Идеята за създаване на фондацията на името на Владигеров тръгва от общинското ръководство преди 25 години и до днес общината си остава най-големият дарител. По думите на изпълнителния директор на Фондация „Панчо Владигеров“ Диана Дечева фондацията остана в Шумен, въпреки опитите да бъде преместена в столицата, благодарение на подкрепата на общината, на шуменската общественост, на фамилията Владигерови и най-вече заради изключителната воля и ангажираност на проф. Минчо Мичев. Както “Труд” писа, във вторник от 19 часа, навръх рождения ден на Владигеров, в Шумен гостува оркестъра на БНР, който ще изнесе концерт за ценители, а почетен гост е председателя на Народното събрание Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Кметът на Шумен се срещна с дарители на Фондация „Панчо Владигеров“"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%bf%d1%80%d0%b5%d0%b7-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82%d0%b5-%d0%b4%d0%b2%d0%b5-%d0%b3/", "text": "Новият председател на Комисията за противодействие на корупцията и за отнемане на незаконно придобито имущество /КПКОНПИ/ Пламен Георгиев съобщи пред  , че през последните две години Комисията за отнемане на незаконно придобито имущество е отнела имущество на стойност 47 милиона лева и това е имущество с реално влезли в сила присъди. В момента комисията е внесла 703 дела на обща стойност като исковете за отнемане са 2 милиарда 767 милиона лева. “В историята на комисията през предишните години е отнела 109 милиона лева, като реално отнемането е пред последните 5-6 години, защото през първите години комисията се е структурирала, внасяла е искове. За КТБ искът е 2 милиарда лв., като повече от милиард и половина реално е обезпечен, но не само той. Имаме големи искове и срещу други лица, т.нар. олигарси”, каза Георгиев. Добавената стойност от създаването на този нов орган е, че вече всички антикорупционни органи се обединяват в едно и информацията от различните звена започва да тече пряко и непосредствено, обясни Георгиев. Основен проблем обаче, по думите му, не само в България, но и в Европа е, че отделните служби не си говорят помежду си. Сега вече информацията е буквално на няколко метра разстояние един от друг – от единия директор на едната служба до другия. Сега се създаде един антикорупционен орган и една цялостна политика – когато се започне да се проверява един случай, той се проверява най-малко за 3 неща – дали има извършено престъпление, подаваме към прокуратурата вече сигнала дали сме събрали за извършено престъпление и оттам нататък те вече поемат случая, обясни Пламен Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Пламен Георгиев: През последните две години КОНПИ е отнела имущество за 47 млн. лв."}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%ba%d1%8a%d0%bc-%d0%b5%d1%80%d0%b4%d0%be%d0%b3%d0%b0%d0%bd-%d0%b2%d1%81%d1%8f%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%b1%d0%b8-%d0%bc%d0%be/", "text": "Министерство на външните работи разпространи позиция по повод   на президента на Република Турция Реджеп Тайип Ердоган, споменаващ Кърджали. Публикуваме позицията на ведомствот без редакторска намеса: По повод коментара на президента на Република Турция Реджеп Тайип Ердоган, споменаващ Кърджали, Министерството на външните работи на Република България отбелязва:  – всяка държава с богата и дълга история би могла да твърди, че нейните духовни и културни граници излизат извън физическите.  – ако политическата реторика в отделните държави избере по някаква причина да се връща към миналото, то почти винаги може да очертае граници, които се отличават от сегашните.  – в действителност, днешните държавни граници са утвърдени с международни договори, признати от всички държави и не подлежат на съмнение, нито на преразглеждане. България и Република Турция, които се радват на отлични двустранни отношения, не правят изключение от тези договори.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Външно към Ердоган: Всяка държава би могла да твърди, че нейните духовни и културни граници излизат извън физическите"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b5%d1%81-%d0%b8-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d0%b8%d0%bc%d0%b0%d1%82-%d0%be%d0%b1%d1%89%d0%be/", "text": "Няма точни дати за присъединяване на страните от Западните Балкани към Европейския съюз, заяви председателят на Европейската комисия Жан-Клод Юнкер във вторник, по време на пленарна сесия на Европейския парламент в Страсбург, предава скопският телевизионен канал „Телма“. „Преди две седмици посетих региона. Бях впечатлен от страстта към ЕС. Това ми донесе нова надежда, че ако този драматичен регион е толкова решен да се промени фундаментално, той може да бъде част от ЕС. Бих искал да видя такава надежда и в 27-те страни-членки на Съюза“, заяви Юнкер. Той посочи, че преди да станат част от ЕС, страните от Западните Балкани имат много работа: да решат всички отворени двустранни въпроси, да постигнат по-голямо единство и да проведат реформи в сферата на върховенството на закона. Според думите на Юнкер, няма по-кратък път към присъединяването към ЕС, тъй-като съдържанието е по-важно от бързината. В заключение председателят на ЕК изтъкна, че няма прецизен график за приемането на страните от региона, но самият Юнкер е убеден, че Съюза „и Западните Балкани имат общо бъдеще“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Юнкер: ЕС и Западните Балкани имат общо бъдеще"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-17/", "text": "1. ПРОЕКТ НА РЕШЕНИЕ ЗА ОДОБРЯВАНЕ НА СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО №11 ЗА 2017 Г.  Внася: министър-председателят 2. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА ДЕЙСТВИЕ ПО СОЦИАЛНА ИКОНОМИКА  Внася: министърът на труда и социалната политика 3. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА АЛЕКСАНДЪР ГЕОРГИЕВ ПЕТРОВ С ОРДЕН „СВ. СВ. КИРИЛ И МЕТОДИЙ“ – ОГЪРЛИЕ  Внася: министърът на образованието и науката 4. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ №44 НА МИНИСТЕРСКИЯ СЪВЕТ ОТ 2010 Г. ЗА ОПРЕДЕЛЯНЕ НА ЗОНИТЕ ВЪВ ВЪЗДУШНОТО ПРОСТРАНСТВО НА РЕПУБЛИКА БЪЛГАРИЯ, В КОИТО СЕ ОГРАНИЧАВА ВЪЗДУХОПЛАВАНЕТО  Внася: министърът на земеделието, храните и горите 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪНШНИТЕ РАБОТИ  Внася: заместник министър-председателят по правосъдната реформа и министър  на външните работи 6. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧЕН СЕРВИТУТ ВЪРХУ ПОЗЕМЛЕН ИМОТ В ГОРСКИ ТЕРИТОРИИ – ПУБЛИЧНА ДЪРЖАВНА СОБСТВЕНОСТ, В С. МЪРЧАЕВО, СТОЛИЧНА ОБЩИНА  Внася: министърът на земеделието, храните и горите 7. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“  Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОПЪЛНИТЕЛЕН СЕРТИФИКАТ ЗА ПРИНОС НА ДОНОРИТЕ КЪМ СПОРАЗУМЕНИЕТО ЗА СЪЗДАВАНЕ НА РЕГИОНАЛЕН ДОВЕРИТЕЛЕН ФОНД НА ЕВРОПЕЙСКИЯ СЪЮЗ В ОТГОВОР НА СИРИЙСКАТА КРИЗА, „ФОНД МАМАД“, И НЕГОВИТЕ ВЪТРЕШНИ ПРАВИЛА, ПОДПИСАНО НА 14 ДЕКЕМВРИ 2014 Г.  Внася: заместник министър-председателят по правосъдната реформа и министър  на външните работи 9. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ И МИНИСТЕРСТВОТО НА ОТБРАНАТА НА СЪЕДИНЕНИТЕ АМЕРИКАНСКИ ЩАТИ ОТНОСНО ВЗАИМНИ КАТАЛОЖНИ УСЛУГИ  Внася: заместник министър-председателят по обществения ред и сигурността  и министър на отбраната 10. ДОКЛАД ЗА ОПРЕДЕЛЯНЕ СЪСТАВА НА ДЕЛЕГАЦИЯТА НА РЕПУБЛИКА БЪЛГАРИЯ ЗА УЧАСТИЕ В 27-АТА ГОДИШНА СРЕЩА НА СЪВЕТА НА УПРАВИТЕЛИТЕ НА ЕВРОПЕЙСКАТА БАНКА ЗА ВЪЗСТАНОВЯВАНЕ И РАЗВИТИЕ, КОЯТО ЩЕ СЕ ПРОВЕДЕ НА 8 И 9 МАЙ 2018 Г. В ХАШЕМИТСКО КРАЛСТВО ЙОРДАНИЯ  Внася: министърът на финансите 11. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В СВЕТОВНИЯ ГРАДСКИ ФОРУМ, ПРОВЕДЕН ОТ 7 ДО 13 ФЕВРУАРИ В КУАЛА ЛУМПУР  Внася: министърът на регионалното развитие и благоустройството 12. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 19 ФЕВРУАРИ 2018 Г. В БРЮКСЕЛ  Внася: министърът на земеделието, храните и горите 13. ПРОЕКТ НА РЕШЕНИЕ ЗА УДЪЛЖАВАНЕ СРОКА НА РАЗРЕШЕНИЕТО ЗА ТЪРСЕНЕ И ПРОУЧВАНЕ НА НЕФТ И ПРИРОДЕН ГАЗ – ПОДЗЕМНИ БОГАТСТВА ПО ЧЛ. 2, АЛ. 1, Т. 3 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „БЛОК 1-21 ХАН АСПАРУХ“, РАЗПОЛОЖЕН В ИЗКЛЮЧИТЕЛНАТА ИКОНОМИЧЕСКА ЗОНА НА РЕПУБЛИКА БЪЛГАРИЯ В ЧЕРНО МОРЕ  Внася: министърът на енергетиката 14. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ТЪРСЕНЕ И ПРОУЧВАНЕ НА МЕТАЛНИ ПОЛЕЗНИ ИЗКОПАЕМИ – ПОДЗЕМНИ БОГАТСТВА ПО ЧЛ. 2, АЛ. 1, Т. 1 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ЧУКАТА“, РАЗПОЛОЖЕНА В ЗЕМЛИЩАТА НА ГР. ИВАЙЛОВГРАД, С. СВИРАЧИ, С. ОРЕШИНО, С. БЕЛОПОЛЯНЕ, С. ОДРИНЦИ, С. СИВ КЛАДЕНЕЦ, С. КОСТИЛКОВО, С. МАНДРИЦА, С. ДОЛНО ЛУКОВО И С. МЕДЕН БУК, ОБЩИНА ИВАЙЛОВГРАД, ОБЛАСТ ХАСКОВО  Внася: министърът на енергетиката 15. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „РОСЕНЕЦ – СЕВЕР“, ОБЩИНА БУРГАС, ОБЛАСТ БУРГАС  Внася: министърът на туризма 16. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „СВ. ВЛАС – БОЛНИЦАТА“, ОБЩИНА НЕСЕБЪР, ОБЛАСТ БУРГАС  Внася: министърът на туризма 17. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „СЛЪНЧЕВ БРЯГ – СЕВЕР“, ОБЩИНА НЕСЕБЪР, ОБЛАСТ БУРГАС  Внася: министърът на туризма 18. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „НЕСЕБЪР – ЮГ“, ОБЩИНА НЕСЕБЪР, ОБЛАСТ БУРГАС  Внася: министърът на туризма 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ДЪРЖАВНА АГЕНЦИЯ „НАЦИОНАЛНА СИГУРНОСТ“  Внася: министър-председателят АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Вижте какво ще решава Министерският съвет на 14 март 2018"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b8-%d0%b2%d0%be%d0%b9%d1%81%d0%ba%d0%b8-%d0%bd%d0%be-%d0%bd%d0%b5-%d1%81%d1%8a%d0%b2%d1%81%d0%b5%d0%bc/", "text": "Търси се заместител на някои стари военизирани структури, чието ликвидиране бе наречено престъпление от вицепремиера и министър на отбраната Красимир Каракачанов. За по-малко от 20 години започна да става ясно, че обществото ни търси спасение в отречени, но изпитани в десетилетия назад, решения на държавата. Днес все по-често си спомняме за ролята на Строителни и Транспортни войски или на Организацията за съдействие на отбраната, известна като ОСО. И то от различни посоки на политическия спектър у нас. След като не успя, като депутат в предишния състав на Народното събрание да върне наборната военна служба, Красимир Каракачанов работи за въвеждане на доброволната. Тя би могла да замести ОСО, след като целта й е само военна подготовка. Министърът е склонен да се намери и приемник на Строителни войски. Разбира се, не на 100 процента, но при всички случаи да бъде възстановена тяхната социална функция. В този смисъл той вижда логика в идеята за създаване на Център за професионално и военно обучение към МО с преминаването на ГУСВ – ЕАД под егидата на военното ведомство. Това стана ясно при отговора му на питане от Александър Паунов, депутат от ПГ „БСП за България“. Този опит вече се препъна в предишния парламент. Тогава за подобна промяна на Закона за отбраната и въоръжените сили, внесена от Велизар Енчев, гласуваха едва 15 депутати. Предложният текст беше „Младежи, навършили 18 години, постъпват на доброволен принцип в Център за военно и професионално обучение към Министерството на отбраната. За времето на обучението младежите преминават шестмесечна военна и гражданска подготовка, като придобиват военна и гражданска специалност в областта на строителството и транспорта.“ Новото е, че Красимир Каракачанов вече води разговори с министъра на регионалното развитие и благоустройството Николай Нанков, който е принципал на държавното предприятие, което наследи Главно управление на Строителни войски. Очаква се в начинанието да се включи и социалният министър Бисер Петков. По същество инциативата за създаване на интегриран Център за професионално и военно обучение към Министерството на отбраната е на бившия началник на Строителни войски генерал-майор от запаса Радослав Пешлеевски. Постъпването в този център ще бъде доброволно и в него ще се получава гражданска и първоначална военна подготовка. Създаването му предполага наличието на добре оборудвана учебно-материална база, квалифициран ръководен и преподавателски състав и необходимото материално-техническо и битово осигуряване. Най-ефективно ще се използва високо квалифицираният преподавателски състав и учебно-материална база на Висшето строително училище „Л. Каравелов“. Смята се, че ГУСВ-ЕАД е в състояние със собствени финансови и материални средства да реши военното и професионално обучение на младежите. Според експерти активите на дружеството се изчисляват на 96 млн. лв. Що се отнася до кандидатите, в парламента бе представена подписка на няколкостотин младежи в община Родопи, Пловдивска област в подкрепа на този вид обучение. Около 30 на сто от тях са роми. Това е правилният подход, за да може онези български младежи, които нямат образование, да намерят своето място в обществото, категоричен е министър Каракачанов. В това се изразява социалният аспект на проекта. Като ползва опита от близкото минало, този център, според авторите на идеята, ще може да развива следните дейности: първо, обучение на кадри по различни специалности с изнесени филиали в районите с висока безработица; второ, създаване на работни места и назначаване на работа на успешно завършилите обучението младежи и трето, изграждане на жилища за социално слаби семейства. ГУСВ днес е единственото ведомство у нас, което разполага с учебни програми по 40 специалности, покриващи близо 200 дефицитни професии. Дружеството е от малкото действащи структури с потенциал от кадри и богат опит, както и с готовност да разкрие учебни центрове за доброволно професионално и военно обучение. Ще продължа разговорите в тази насока с моите колеги, обещава министър Каракачанов. Важното е, посочва той, да представим на Министерския съвет нещо разумно и грамотно, в чиято полза да бъде убедено цялото общество. И набляга на шанса за интегриране на онези слоеве у нас, които не само са неграмотни, но са забравили, че освен права имат и задължения към държавата. Освен правителствено решение, ще бъдат необходими и средства за реализиране на идеята. Дали ще се намерят пари, предстои да видим. Поне в опрделена степен би трябвало да се използват възможностите на базата на бившите Строителни войски. до 2000 г. Впрочем статистиката показва, какво сме загубили с тяхното закриване. Всяка година в ГУСВ около 7 хиляди младежи са получавали гражданска професия по над 40 специалности – строително-монтажни, машинни, шофьори и други, а над 2 хиляди, от които 40 на сто от ромската общност, са се доограмотявали в над 50 специализирани курса.   По този въпрос няма консенсус. Да получават ли или не военна подготовка младежите, докато усвояват занаята? След като военната служба у нас не е задължителна, това, очевидно, няма как да се случи. Макар че идеята е доста примамлива от гледна точка на големия дефицит от войнишки състав. При шестмесечно обучение, каквито са някои от разчетите, би могло да се потърси вариант. Например, да влезе в подготвещия се закон за доброволната военна служба.", "date": "2018.03.13", "title": " Строителни войски, но не съвсем\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%81%d0%b5-%d0%b1%d0%b8%d0%b5-%d0%bf%d0%be%d0%b4-%d0%b7%d0%bd%d0%b0%d0%bc%d0%b5%d0%bd%d0%b0%d1%82%d0%b0-%d0%bd%d0%b0-%d0%ba%d0%be%d1%88%d1%83%d1%82/", "text": "Навършват се 170 години от унгарската национална революция. Избухнала през пролетта на 1848 г., тя е част от революционната вълна, обхванала почти всички европейски държави. Предвождани от вдъхновени радикални лидери, народните маси предявяват претенции за промяна на съществуващите системи, отхвърлят безапелационно легитимността на властващите монарси и остатъците от феодалното право, издигат републикански идеи с искания за политически права и граждански свободи, а зависимите народи – за националното си обособяване. В такава обстановка унгарската държавност възкръсва от пепелта след повече от 150-годишното господство на Хабсбургите. Създава се първата унгарска република, начело с първия президент Лайош Кошут. Под знамената на хонведа – унгарската национална армия – се стичат хиляди доброволци за защита на независимостта, свободата и правото на унгарците сами да решават съдбините си. Но републиката е потъпкана от щиковете на европейската реакция. Кошут, заедно с част от своите съмишленици и офицери, намира убежище в българските земи. Зимата на 1849-1850 г. прекарва в Шумен, където и днес тачат паметта на великия унгарец. В знак на почит към делото на Лайош Кошут, на едноименната улица в София е издигнат барелеф. Малко по-нагоре, на пресечката с улица „Шандор Петьофи“, е издигнат друг берелеф – на пламенния бард на унгарската революция. Призовавайки унгарците да отхвърлят властта на Хабсбургите, поетът се заклева в Унгарския бог: „Унгарски Боже, клетва да се закълнем,  закълнем,  че няма роби да умрем!“ Всяка година в деня на унгарската революция от 1848 г., унгарският посланик, директорът на Унгарския културен институт, представители на унгарската общност и българските приятели на Унгария, полагат венци и свежи цветя пред барелефите на Лайош Кошут и Шандор Петьофи. Вече се превърна в традиция на следващия ден официалните унгарски представители да посещават Чипровци, където отдават почит пред паметника на Стефан (Ищван) Дуньов – участник в унгарската революция. Дуньов е банатски българин. Роден е през 1816 г. в село Винга, в българско католическо семейство. Както повечето банатски българи, Дуньови са потомци на борчески род от Чипровци, намерил убежище в унгарските земи след разгрома на въстанието от 1688 г. През първата половина на 19 век Винга е голямо и проспериращо селище с будно население, занимаващо се предимно със земеделие и занаяти. След завършване на средното си образование, Стефан записва правни науки и през 1843 г. става правоспособен адвокат в близкия град Арад. Младите представители на унгарската интелигенция не остават назад от революционния подем, залял цяла Европа. Един от тези „млади” е Лайош Кошут, превърнал се в знаменосец и вожд на унгарската революция. Политическите му възгледи са отражение на либералните идеи на епохата и ратуват за освобождаване на крепостните, премахване на привилегиите, свобода на словото и печата, равенство на всички пред закона и най-вече – национално освобождение от господството на Хабсбургите. Програмата от 12 точки на Кошут „Какво иска унгарският народ” вдъхновява патриотичната младеж и я мобилизират за борба в името на социални реформи и национална независимост. Младият адвокат от Арад е запленен от идеите на Кошут, омаян е от поезията на Петьофи и през пролетта на 1848 г. без колебание се включва във всеобщия подем. Става член на регионалния комитет на град Арад. По такъв начин Дуньов свързва завинаги съдбата си с борбата за свобода и човешки правдини. Енергичният Ищван Дуньов се записва в хонведа заедно с десетки българи от Банат, един от които е по-малкият му брат Йожеф. Отначало Ищван е с чин капитан и е натоварен да организира отбраната на град Арад. Показва блестящи организационни способности. Неговата храброст и готовност за саможертва не веднаж въодушевяват бойците, за което получава поздравления лично от Кошут и е произведен в чин полковник. Ищван Дуньов е първият българин, достигнал до чин полковник в новата история. През лятото на 1849 г. частта на Дуньов се сражава в Трансилвания. Силите са неравностойни и полкът е обкръжен и принуден да капитулира. Европейската реакция потопява революцията в кръв. Най-изтъкнатите политически и военни водачи на унгарския народ са осъдени на смърт. След близо двегодишно съдебно следствие, Дуньов също е осъден на смърт чрез обесване. Световното обществено мнение обаче все по-настойчиво започва да се застъпва за съдбата на унгарските патриоти и под този натиск присъдата му е заменена с 10 години строг тъмничен затвор. Дуньов не губи присъствие на духа, чете книги по стопански науки, военна стратегия, изучава чужди езици, макар че част от присъдата си излежава в единочка в най-страховитата австрийска тъмница „Кьониггрец”. През 1857 г. е освободен и интерниран да живее в Пеща. Но през 1859 г. избухва Италиано-австрийската война и десетки унгарци се стичат под знамето на Джузепе Гарибалди. Един от тях е Ищван Дуньов, който се включва начело на легион унгарски доброволци. Сред тях отново са банатските българи и по-малкият му брат Йожеф. След скорошното прекратяване на войната Гарибалди предприема поход на юг за обединение на Италия. Кампанията в Сицилия е успешна и италианските патриоти се насочват на север срещу Неаполитанското кралство. Битките срещу неаполитанските Бурбони обаче са тежки и ожесточени. В напрегнатите боеве при река Волтурно полкът на Дуньов се бие храбро и успява да обърне хода на битката. Командирът на полка обаче е тежко ранен и се налага ампутация на левия му крак. Славата на победата при Волтурно бързо се разнася из страната. Името на героя – полковник Дуньов – става известно по цяла Италия. За големите му заслуги той е поздравен лично от Гарибалди, а победоносният полк е наречен на неговото име. Награден е и с най-високите италиански военни и граждански отличия, включително Савойският военен орден за заслуги и Рицарският кръст на ордена на Св. Мавриций и Лазар. Ищван Дуньов отказва да се завърне в Унгария докато Лайош Кошут не бъде напълно реабилитиран и му се разреши да се завърне в родината. До края на живота си остава верен на революционните идеи на Кошут и Гарибалди, дейно участва в работата на задграничния унгарски директорат със седалище Торонто (Канада). Занимава се с научна дейност по правни и стопански проблеми, пише ярки публицистични текстове, активно превежда. Автор е на многобройни статии и книги по икономически и политически въпроси. За книгата му „Земята и постепенното й завладяване. История на географията и търговията в 24 лекции”, Гарибалди му изказва благодарност със следните думи: „Драги ми Дуньов,  Ще запазя като скъп спомен Вашата книга… Йезуитщината още владее по-голямата част от Европа и всякога трябва да сме готови да я смажем.  Капрера, 4 февруари 1873 г.  Винаги Ваш,  Джузепе Гарибалди”. Ищван Дуньов умира на 73-годишна възраст през 1889 г. в град Пистоя, Италия, където е погребан с военни почести. При вестта за неговата кончина будапещенският вестник “Фьовароши лапок” пише: „Почина един от най-храбрите бойци от освободителната 1848-1849 година”. Ищван Дуньов никога не забравя българските си корени. В писмо от 1884 г. до Жолт Ормош – окръжен управител на Темешвар, Дуньов разказва за детските си години във Винга, когато говорел само на български и за баща си, който освен български, поназнайвал слабо маджарски и влашки. Ищван Дуньов е изтъкнат унгарски патриот и демократ. Идейните му убеждения съвпадат с революционните идеи за свобода, братство и равенство, на които той остава верен до края на живота си. Банатският революционер с български корени мечтае за „свободно, независимо и щастливо отечество“. Затова унгарският народ тачи паметта му като един от заслужилите дейци на унгарското и европейското национално-освободително движение през XIX век. Потомците на българските градинари в Унгария пък го поставят на най-високия пиедестал редом до Левски и Ботев.", "date": "2018.03.13", "title": " Българин се бие под знамената на Кошут и Гарибалди\t\t\t"}
{"url": "https://trud.bg/%d0%bb%d0%b5%d0%be%d0%bd%d0%b8%d0%b4-%d1%80%d0%b5%d1%88%d0%b5%d1%82%d0%bd%d0%b8%d0%ba%d0%be%d0%b2-%d0%bf%d0%b0%d1%82%d1%80%d0%b8%d0%b0%d1%80%d1%85%d1%8a%d1%82-%d0%ba%d0%b0%d0%b7%d0%b0-%d1%87%d0%b5/", "text": "Патриархът  , че е огорчен, а вие му приписвате назидатален тон и тропане по масата. Това пише във фейсбук  , бивш директор в Руския институт за стратегически изследвания (РИСИ), за посещението на руския патриарх Кирил. Става дума за паметта на нашите войници и ние бихме искали по този въпрос поне да сте знаели нашето мнение, обяснява ген. Решетников. Не се обиждайте! Думите на нашия патриарх бяха справедливи и казани с бащинска любов, пише още генералът.", "date": "2018.03.13", "title": " Леонид Решетников: Патриархът каза, че е огорчен, а вие му приписвате назидателен тон"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d0%bb%d0%b0%d0%bd%d0%b8%d1%80%d0%b0-%d0%b4%d0%b0-%d0%b8%d0%b7%d0%bf%d1%80%d0%b0%d1%82%d0%b8-%d0%b2%d0%be%d0%b5%d0%bd%d0%bd%d0%b8-%d0%ba%d0%be%d1%80%d0%b0/", "text": "Турция планира да изпрати военни кораби в морето край курорта Кушадасъ и така да попречи на ученията, които Гърция подготвя, съобщава в.“Джумхуриет“. Анкара блокира също с учения опита на Гърция и гръцката кипърска администрация да стартират проучвания за въглеводородни находища в Средиземно море. Така назрява рискът споровете и проблемите около изключителната икономическа зона в Средиземно море, възникнали между Турция и Гърция и Южен Кипър /гръцката част на острова/, да се пренесат в Егейско море. Началото на гръцките учения може да предизвика отново противопоставяне на съюзниците, този път в Егейско море. Гърция планира учението да обхване 4 различни района на Егейско море. Единият от тях започва от гръцкия остров Тасос и стига до границите на Турция. Друго поле на действията е на запад от турския полуостров Чанаккале, според турските власти тази опасна близост е заплаха за територията й. Третият тренировъчен район е на запад от гръцките острови Лесбос и Хиос. Обаче четвъртата зона на ученията започва от южната част на остров Хиос и е много близко до турското крайбрежие – до южната част на полуостров Чешме и достига до залива на Кушадасъ. Именно защото тази зона е в непосредствена близост до турските териториални води, Анкара няма да остане безучастна. Обръща се внимание на факта, че по този начин маршрутът между залива на Кушадасъ Съаджик и пристанището на Лебедос ще бъде напълно затворен. Между двете съюзнически държави са налице сериозни проблеми като континенталния спор, въпроса за въздушното пространство и др., а Турция се противопоставя на гръцките претенции за островите. В случая, заради пряката близост на зоните за гръцките учения до турска територия, Анкара ще изпрати военни кораби в морето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Турция планира да изпрати военни кораби край Кушадасъ, за да попречи на гръцките учения"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-2/", "text": "Анализът на данните показва, че в края на 2017 г., спрямо 2016 г., намалява броят на общините, отговарящи на условията за финансово оздравяване. Наблюдава се относително еднаква структура на разходите по икономически елементи, но се отбелязват и тенденции за по-добро управление на бюджетните средства от страна на редица общини – повече на брой през 2017 г., спрямо 2016 г., съобщиха от Министерството на финансите. Средният дял на приходите в общите постъпления за страната се запазва относително непроменен с ниво от 38,39 %, спрямо 40,07 % в края на 2016 г. Към края на 2017 г. общо 38 общини отчитат дял на приходите от общите постъпления, по-висок от средния за страната, като към края на миналата година са били 41. Средният за страната дял на покритие на разходите за местни дейности с приходи се повишава до 88,39 %, спрямо 85,20 % през 2016 г., като 49 общини постигат резултат над средното за страната (62 са били в края на 2016 г.). По отношение на бюджетното салдо спрямо общите постъпления по отчет – средното равнище за страната към края на 2017 г. е 3,85 % (при 4,24 % в края на 2016 година). Броят на общините, отчитащи резултат над средния към края на 2017 г., е 111 и е по-малък спрямо този към края на 2016 г., когато общините са били 143. Следва да се отбележи, че бюджетното салдо на общините на национално ниво през 2017 г. е положително, поради което и неговият дял в общите постъпления е положителна величина. Средното за страната равнище на размера на дълга, като процент от планираните приходи и планираната изравнителна субсидия, намалява до 48,08 % (при 49,16 % за 2016 г.) и е относително стабилно, като погашенията на общините по дълга са съобразени с равнището на приходите и разходите по бюджетите им. Делът на просрочените задължения от планираните приходи и планираната изравнителна субсидия на национално равнище за страната намалява до 5,58 % в края на 2017 г. (при 7,25 % през 2016 г.). На основата на анализ и обобщение на данните по чл. 130а от ЗПФ се установи, че общините, които отговарят на три и повече от критериите за класирането им като общини с финансови затруднения през 2018 г., въз основа на данните от годишните отчети за касово изпълнение на бюджетите на общините, оборотните ведомости и информацията по чл. 5а от Закона за местните данъци и такси към края на 2017 г., са 13 общини (4,9 % от всички общини в страната) при 32 броя, или 12,1 % от всички общини, класирани като общини с финансови затруднения през 2017 г. 13-те общини са Симитли, Струмяни, Белоградчик, Грамада, Димово, Кочериново, Рила, Сапарева баня, Септември, Перник, Неделино, Чепеларе, Стамболово. Общините, които през 2018 г. отпадат от списъка за финансово оздравяване, са 21, за които допусканията са, че приетите от тях мерки и планове за оздравяване са довели до положителни резултати и подобряване на един или повече от показателите, въз основа на които се прави оценка на финансовото им състояние. Това са Созопол, Сунгурларе, Бяла, Брегово, Видин, Борован, Криводол, Мизия, Оряхово, Кърджали, Тетевен, Георги Дамяново, Белово, Велинград, Лесичево, Белене, Ветово, Сливен, Баните, Девин, Минерални бани. Общините, които попадат в списъка за финансово оздравяване през 2018 г., но не фигурират в списъка за 2017 г. , са Грамада и Рила. Община Рила попада в списъка на общините, отговарящи на 3 или повече критерия, за втори път, след като това се е случило и през 2016 г. Общините, които трайно попадат в списъка за финансово оздравяване през 2016 г., 2017 г. и през 2018 г., са 9 – Симитли, Струмяни, Димово, Сапарева баня, Септември, Перник, Неделино, Чепеларе и Стамболово. Детайлен анализ за финансовото оздравяване на общините през изминалата година, за съгласуваните от министъра на финансите планове за финансово оздравяване на общините, както и за размера на предоставения безлихвен заем можете да видите в публикувания анализ. И през 2018 г. усилията на Министерството на финансите ще бъдат в посока да се подобри ефективността на управление на общинските разходи, заедно с положителната тенденция за подобряване на приходната част в общинските бюджети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Финансовото министерство публикува данните за финансовото състояние на общините през 2017 г.\t\t\t"}
{"url": "https://trud.bg/%d0%bd%d0%b0%d1%88%d0%ba%d0%b0-%d1%80%d0%be%d0%b1%d0%b5%d0%b2%d0%b0-%d0%b1%d1%80%d1%8a%d1%89%d0%be%d0%bb%d0%b5%d0%b2%d0%b5%d0%bd%d0%b8%d1%8f-%d0%bd%d0%b0-%d0%b4%d0%b2%d0%b5%d1%82%d0%b5-%d0%b1%d0%b0/", "text": "Когато ножът е опрял до кокала, дори и на Ганьо не му е до бръщолевенията на две баби – обяви Нешка Робева в социалната мрежа. – Измислени скандали, а много по-тежките проблеми се замитат под масата. В последните дни именитата треньорка и председателят на федерацията Илиана Раева са в словесна престрелка. В ефира на „Нова“ Робева хвърли обвинения, че състезателките в националния отбор се посочват. Раева пък не закъсня да отвърне на удара.“Избират се от контролните състезания, а последната дума има старши треньорът. – Надяваме се това да е последният опит на г-жа Робева да дискредитира работата на федерацията.“  Треньорката пое ансамбъла на Германия по художествена гимнастика и заяви отбора за световната купа в София в края на месеца.", "date": "2018.03.13", "title": " Нашка Робева: Бръщолевения на две баби,  а тежките проблеми се замитат"}
{"url": "https://trud.bg/%d1%81%d0%b8%d0%bb%d0%bd%d0%be-%d1%80%d0%b0%d0%b7%d0%bb%d0%be%d0%b6%d0%b5%d0%bd-%d1%82%d1%80%d1%83%d0%bf-%d0%b8%d0%b7%d0%bf%d0%bb%d1%83%d0%b2%d0%b0-%d0%be%d1%82-%d0%ba%d0%b0%d0%bd%d0%b0%d0%bb-%d0%b2/", "text": "Силно разложен труп изплува от канал в парк „Езеро“ в Бургас, в района срещу блок 29. По първоначални данни тялото е на мъж. То е било забелязано от случайни минувачи. Лицето на човека е разядено. По трупа има останки от дрехи – тъмен панталон и червено-черна горница. Екип на „Гражданска защита“ го извади от водата. Тялото беше откарано в катедрата по Съдебна медицина към УМБАЛ-Бургас. По първоначална информация към този момент в Бургас няма обявени за издирване лица с подобно описание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Силно разложен труп изплува от канал в парк „Езеро“ в Бургас"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b0%d0%b2%d0%b8-%d0%ba%d0%be%d1%80%d0%b5%d0%bc%d0%bd%d0%be-%d0%bd/", "text": "Президентът Румен Радев показа, че е в добра спортна форма по време на посещението си в Пловдив днес. Радев посети 68-а бригада „Специални сили“ и пред спецчастите и телевизионните камери направи с костюм т. нар. коремно възлизане. „Към нашите „Специални сили“ трябва да има специално отношение. Тук служат българи, за които понятията дълг, чест, професионализъм не са просто думи, а ежедневие, затова трябва да направим всичко необходимо те да изградят способности, от които България има нужда“, заяви президентът и Върховен главнокомандващ на въоръжените сили Румен Радев, който посети 68-а бригада „Специални сили“ по повод 75 години от създаването на Парашутната дружина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Вижте как Румен Радев прави “коремно” на лост на спецчастите в Пловдив (ВИДЕО)"}
{"url": "https://trud.bg/%d0%bc%d0%be%d1%81%d0%b2-%d0%b2%d0%be%d0%b4%d0%b8%d1%82%d0%b5-%d0%bd%d0%b0-%d1%82%d0%b8%d0%bc%d0%be%d0%ba-%d0%be%d1%82%d0%b3%d0%be%d0%b2%d0%b0%d1%80%d1%8f%d1%82-%d0%bd%d0%b0-%d0%b8%d0%b7%d0%b8%d1%81/", "text": "Готови са първите експресни анализи, измерени при пробонабиране на вода от река Тимок при Брегово. При анализа на пробите са получени следните резултати: РН – 7,74, разтворен кислород – 8,7 mg/l, eлектропроводимост – 346 µs/sm, температура – 9,4 °C. Това съобщиха от пресслужбата на МОСВ. Резултатите от измерените на място показатели отговарят на изискванията за „добро състояние“ за типа река и са с характерни стойности за годишния сезон. Пробите от повърхности води ще бъдат изследвани по над 15 показатели, включващи основни физикохимични показатели, специфични замърсители и приоритетни вещества. Анализите ще се извършат в лабораторни условия и резултатите ще бъдат готови през следващите дни. Басейнова дирекция „Дунавски район“ възложи на Регионална лаборатория към ИАОС – Монтана да бъде извършен тридневен мониторинг на водите на река Тимок в района на Брегово. Мярката е във връзка с обявеното бедствено положение в Брегово. Местното население ще бъде информирано за резултатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " МОСВ: Водите на Тимок отговарят на изискванията за добро състояние на типа река, показват експресните анализи"}
{"url": "https://trud.bg/%d1%81%d0%be%d1%84%d0%b8%d1%8f-%d0%bf%d1%80%d0%be%d0%b8%d0%b7%d0%b2%d0%b5%d0%b6%d0%b4%d0%b0-13-%d0%be%d1%82-%d0%b8%d0%b7%d0%bd%d0%be%d1%81%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "600 000 лева повече от предвиденото в годишния план за приватизация отчете Столичната общинска агенция за приватизация и инвестиции за отминалата 2017 година пред Комисията по финанси и бюджет на Столичния общински съвет. Общата стойност на икономическите и финансови показатели от изпълнението на дейността на СОАПИ по приватизация и следприватизационен контрол е в размер на 54 588 620 лв. В списъка за приватизация за тази година са включени 176 обекти, а прогнозната сума е в размер между 53 200 000 и 56 000 000 лева. „СОАПИ стана входната врата на бизнеса за София. Над 80 бяха инвестиционните проекти, по които се работеше. Агенцията успя да представи успешно възможностите на града извън пределите на страна. Натрупахме сериозна база от данни за икономиката в столицата.“, каза председателят на Надзорния съвет на Агенцията и зам.-председател на СОС Николай Стойнев. СОАПИ има работи по общи проекти с държави от Европейския съюз, Южна Корея, Скандинавието. „Инвестиционният климат в София е стабилен. Градът произвежда една трета от износа на България и има 700 000 работещи хора. Последната статистика показва, че съотношението между мъжете и жените на работните позиции е 50 на 50. ИТ-индустрията, аутсорсинг бизнеса и промишлеността са в основата на компаниите с висока добавена стойност“, каза Владимир Данаилов, главен изпълнителен директор на Агенцията. Той посочи, че последният успех на екипа на СОАПИ е финализирането на проекта на белгийската компания „Мелексис“, които преди няколко дни обявиха, че не само ще останат в България, но и ще отворят 300 нови работни места и ще инвестират още 75 млн. евро. „Това стана с активната подкрепа на кмета на София Йорданка Фандъкова, Николай Стойнев и общински съветници“, каза Данаилов. Договорът за партньорство между София и Лондон по програмата „City to City“ е окончателно подписан. Близо 70 компании от София са проявили интерес като повече от тях са готови да работят в България и да изнасят за лондонския и английския пазар. Една от тях е „Софийска баница“, която вече пише бизнес проект за баничарници на Острова. Предстои подобно подписване на договор за сътрудничество с Виена, а само преди ден СОАПИ покани италиански градове да се включат в инициативата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " София произвежда 1/3 от износа на България\t\t\t"}
{"url": "https://trud.bg/%d0%bc%d0%b5%d1%81%d1%82%d1%8f%d1%82-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d0%b4%d0%b6%d0%be%d0%bd-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%bf%d1%80%d0%b5/", "text": "Паметникът на Джон Атанасов пред Телефонната палата в София може да бъде преместен. Това е желанието на собственика на сградата “НГ пропърти” ЕАД, съобщава  . Член на съвета на директорите на дружеството е бизнесменът Васил Божков. В началото на месеца се разбра, че главният архитект на столицата Здравко Здравков е издал разрешение за промяната на устройствения план за Телефонната палата, което допуска етажите ѝ от 5 да станат 6. С проекта собственикът променя предназначението на сградата, като желанието му е тя да се превърне в “обществено обслужваща” сграда с изложбени площи, музейна част и технологични помещения. Борислав Петров, който е представител на собственика на Телефонната палата, обясни, че паметникът ще бъде преместен изцяло за тяхна сметка. Той посочи, че вече му е избрано и ново място – Техническият университет в София. От самото висше училище уточниха, че очакват монумента до края на месеца. Единствената пречка за преместването на паметника може да се окаже авторът му Вълко Ценов. Статуята е собственост на Столичната община, но ако скулпторът не даде съгласието си, монументът може да остане на сегашното си място. Ценов обясни, че творбата му е направена специално за сградата на Телефонната палата, защото тя е свързана с технологиите и комуникациите, а Джон Атанасов е създателят на прототипа на съвременния компютър.  Той добави, че никой не го е търсил да го пита дали е съгласен паметникът да бъде преместен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Местят паметника на Джон Атанасов пред Телефонната палата в столицата"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%b0%d0%bc%d0%b8%d0%be%d0%bd%d0%b8-%d0%bf%d0%be-%d0%bf%d1%8a/", "text": "Движението на товарни камиони над 12 тона бе забранено по главния път Котел-Омуртаг заради активирало се свлачище – съобщиха от ОД на МВР в Сливен. Засега забраната е в сила до 16 март. Движението на леки автомобили се извършва без проблеми. Свлачището се намира зад трафопоста в котленското с. Тича. Вписано е в националния регистър на влачищата още през 1999 година, до момента не е било активно – казаха от областната администрация. В резултат на обилното снеготопене през последните дни и високите подпочвени води са се свлекли земни маси, съборена е каменната подпорна стена на преминаващата край пътя река, съборени са дървета. Със заповед на областния управител Чавдар Божурски комисия е извършила няколко проверки на място. Констатациите са, че, ако не бъдат взети незабавни мерки, има опасност от прекъсване на пътя. От община Котел са уведомили експерти от “Геозащита”-Варна, които в близките дни се очаква да извършат оглед на място и да направят предписания. Общината ще кандидатства за финансиране от фонда за бедствия, за да бъде ликвидирано свлачището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Забраниха движението на камиони по пътя Котел-Омуртаг заради свлачище"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bd%d0%be%d0%b2-%d0%bf%d1%8a%d1%82-%d0%b7%d0%b0%d1%80%d0%b0%d0%b4%d0%b8-%d1%81%d0%b2%d0%bb%d0%b0%d1%87%d0%b8%d1%89%d0%b5%d1%82%d0%be/", "text": "Започна изграждането на нов обходен път с дължина около километър и половина, който ще заобиколи огромното свлачище в района на смолянското село Тикале и ще осигури достъп на хората от близките села, предаде  . Участъкът от пътя Смолян-Мадан остава затворен заради опасността от ново свличане на скална маса. Алтернативният маршрут за тежкотоварните камиони е през Рудозем и Смилян. Леките автомобили могат да се движат и по пътя Смолян-Фатово-Рудозем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Изграждат нов път заради свлачището край Смолян "}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bd%d1%8f%d0%bc%d0%b0-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%bd%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7/", "text": "Няма опасност за качествата на питейната вода и за околната среда в района на Брегово. Това съобщи министърът на околната среда и водите Нено Димов, който   след обявеното там бедствено положение. Данните на РЗИ за питейните води показват стойности в границите на допустимото. Взети са и проби от Басейнова дирекция „Дунавски район“, които засега не показват наднормени стойности, съобщиха от Министерство на околната среда и водите. Контролът за качеството на питейната вода ще продължи и през следващите дни и ако има промяна, гражданите ще бъдат уведомени, увери министър Димов. „През цялото време държавата е на мястото си – институциите работят в координация и се взимат необходимите мерки, с които да се гарантират животът и здравето на хората“, категоричен беше министър Димов. „Безотговорно е да се насаждат страхове у хората, това не е добър политически подход. Кметът тук явно е започнал предизборна кампания”, заяви министърът. „Опозицията е за това, да следи управлението, но в такива ситуации трябва да има консенсус“, призова министър Димов. Той съобщи, че ВиК – Видин е в напреднала фаза по проекти за 36 млн. лв. по Оперативна програма „Околна среда“. Разговарях с министъра на земеделието Румен Порожанов и той е поел ангажимент веднага след оттеглянето на водата да бъдат направени оценки и да бъдат компенсирани хората с реални загуби, каза още министър Димов. Той увери, че Басейнова дирекция „Дунавски район“, РИОСВ – Монтана, РЗИ – Видин и „Напоителни системи“ следят нивата на реките. Наблюдават се комплексните и значими язовири – към днешна дата няма опасност. Министърът припомни, че на извънредното заседание на правителството в събота е бил поет ангажимент за създаването на нова структура за язовирите, която да реагира бързо в аварийни ситуации. Кметовете ще имат срок от около месец да преценят могат ли да управляват язовирите, ако не – те ще се прехвърлят към новия орган. „В момента се подготвят законови промени за язовирите, защото трябва да имаме ясни критерии за категоризация и кой носи конкретна отговорност”, обясни още Димов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Нено Димов: Няма екологична опасност за Брегово"}
{"url": "https://trud.bg/%d0%bf%d1%80%d0%b0%d1%82%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d0%bd%d0%b8%d0%bc-%d1%85%d0%b0%d0%b7%d1%8f%d0%b8%d0%bd-%d1%80%d0%b5%d1%86%d0%b8%d0%b4%d0%b8%d0%b2%d0%b8/", "text": "26-годишен жител на Монтана бе задържан под стража с решение на Варненския районен съд. Петър Г. е обвинен, че от 6 до 9 март измамил двама варненци, че ще има даде под наем апартаменти и ги ощетил с общо 1160 лв., съобщиха от прокуратурата. Само преди месец младият мъж бил осъден условно от Софийския районен съд за същото престъпление. Наказанието му влязло в сила преди да извърши нова измама, което се явява рецидив. Мнимият хазяин пристигнал във Варна в края на февруари с приятелката си и отседнал в хотел. Тъй като няма постоянен адрес и е престъпил закона в изпитателния срок на предишна присъда, има риск да се укрие, мотивираха се магистратите и уважиха иска на обвинението Петър Д. да дочака процеса си зад решетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Пратиха в ареста мним хазяин рецидивист"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%81-%d0%bd%d0%be%d0%b2%d0%b0-%d0%b0%d0%ba%d1%86%d0%b8%d1%8f-%d0%b7%d0%b0/", "text": "Община Горна Оряховица предприе поредната акция за премахване на изоставени, излезли от употреба автомобили, намиращи се върху общинско място. Съгласно чл.35, ал.1 от Наредбата за управление на отпадъците на територията на Общината, собственик на МПС, на което не е заверен знака за технически преглед за повече от две години от определената му дата за следващ преглед за техническа изправност, в случай че то се намира върху държавна или общинска собственост, е длъжен да го предаде на площадка за събиране и съхраняване или в център за разкомплектоване. В понеделник комисия е извършила оглед и на 7 автомобила са поставени стикери-предписания за премахване в 14-дневен срок. След изтичане на този срок, за тези автомобили, които не са премахнати ще бъде издадена заповед за принудително премахване. Собствениците на изоставени автомобили, които сами ще ги премахнат, могат да ги транспортират до една от трите площадки на територията на общината – на площадката на „ТРАНСИНС”, която се намира в кв. Калтинец, на площадката на „Максима 2008” ЕООД, която се намира в Поликраище – в бившия арматурен двор на селото и на площадката на „Крис – Р” ЕООД, която се намира в Горна Оряховица на ул.”Антон Страшимиров” №61. Община Горна Оряховица провежда периодично акции за премахване на излезли от употреба автомобили от 2015 г. До сега 70 автомобила са били премахнати от собствениците им и 11 – от Общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Община Горна Оряховица с нова акция за премахване на трошки\t\t\t"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%80%d0%b0%d0%b9%d0%be%d0%bd%d0%b8%d1%80%d0%b0%d0%bd%d0%b5-%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d0%b7%d0%b0-%d0%bf%d1%80%d0%b8%d0%b5%d0%bc%d0%b0/", "text": "Общинската администрация подготвя промени в наредбата за прием на първокласници, с които ще бъде извършено райониране на Сливен, съобщи кметът Стефан Радев. Промените са в отговор на актуалното национално законодателство и критериите, които залага държавата в лицето на просветния министър. “Първо трябва да се класират учениците, които живеят в близост около дадено училище”, заяви Радев. Имало две идеи как да стане това. Според първата, трябва да се оформи малък район около всяко училище и всеки адрес да попада в района на едно учебно заведение. Втората е районите да са по-големи и децата да попадат в повече от едно училище. Засега екипът на кмета поддържа втория подход заради възможността за по-голям избор. Един от проблемите на районирането обаче е свързан с два съседни квартала в района на жп-гарата: “Даме Груев” и ромския “Надежда”. „В кв. „Даме Груев“ има две училища, които по една или друга причина не са предпочитани от живеещите в квартала. В същото време в кв. „Надежда“ няма училище и децата предпочитат точно тези две училища. Логично е да направим един район, в който влизат кварталите „Надежда“ и „Даме Груев“. Децата от кв.“Надежда“, които ще са в първи клас, запълват капацитета на двете училища. Докато във всички останали райони би имало свободни места. Затова ще предложа да се направи район, в който влизат кварталите „Надежда“ и „Даме Груев“, като в същото време кв. „Даме Груев“ да влиза и в централния район. Така децата от този квартал ще са първа група и в южния, и в централния район“, заяви още кметът. Той допълни, че има предложения от екипа, който работи по районирането, да се припокриват и други райони. „За момента съм убеден само за кв. „Даме Груев“. Но срокът не е изтекъл, има още време и не е невъзможно да предложим и други райони със застъпване“, допълни той. Радев подчерта, че районирането не ограничава никое дете да кандидатства в целия град. „Всяко дете може да кандидатства във всяко училище. В Сливен има достатъчно добри училища и възможност за избор“, каза още кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Правят райониране на Сливен за приема в първи клас\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-o%d1%82%d1%80%d0%b0%d0%b2%d1%8f%d0%bd%d0%b5%d1%82%d0%be-%d0%bd%d0%b0-%d1%81%d0%b5%d1%80%d0%b3%d0%b5%d0%b9-%d1%81%d0%ba%d1%80%d0%b8/", "text": "Президентът на САЩ Доналд Тръмп заяви, че отравянето на бившия руски двоен агент Сергей Скрипал във Великобритания „звучи като работа на Русия“ и анонсира, че ще говори с премиера на Обединеното кралство Тереза Мей по-късно днес. „На основата на доказателствата, с които разполагат, на мен ми звучи като работа на Русия“, заяви Тръмп пред репортерите. „Тереза Мей ще говори с мен днес… Веднага щом изясним фактите и ако сме на едно мнение за тях, ще осъдим Русия“, добави още американският държавен глава, цитиран от АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Доналд Тръмп: Oтравянето на Сергей Скрипал звучи като работа на Русия"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d0%bc%d0%b0%d0%bc-%d1%81%d1%85%d0%be%d0%b4%d0%b5%d0%bd-%d0%bc%d0%b8%d1%81%d0%bb%d0%be%d0%b2%d0%b5%d0%bd-%d0%bf%d1%80%d0%be%d1%86%d0%b5%d1%81-%d1%81-%d0%bf%d0%be/", "text": "Президентът на САЩ Доналд Тръмп обяви във вторник, че   Държавния секретар Рекс Тилърсън от поста му и назначава директора на Централното разузнавателно управление (ЦРУ) Майк Помпейо за негов наследник на поста, предава американският новинарски канал Fox News. В изказване пред журналистите във вторник преди да отлети за Калифорния, Тръмп обясни, че има „сходен мисловен процес“ с Помпейо, докато е имал разногласия с Тилърсън.  „Всъщност, ние се разбирахме доста добре, но имахме разногласия по някои въпроси“, заяви американският президент. „Ако погледнем сделката с Иран, аз мисля, че тя е ужасна… Така че ние не мислим еднакво“, добави още той. Що се отнася до Помпейо, Тръмп похвали новия Държавен секретар за неговата „огромна енергия и огромен интелект“. Според думите на американския президент, двамата винаги имат близки позиции и винаги са имали добри отношения и това е станало причина за назначението.  Според източник на Fox News, американският държавен глава се е решил на рокадата заради предстоящата среща с лидера на Северна Корея Ким Чен-ун“. „Президентът искаше да формира новия си екип преди предстоящите разговори със Северна Корея и различните търговски преговори“, е заявил служителят на Белия Дом.  От американският новинарски канал са се опитали да се свържат с Тилърсън за коментар, но са разбрали от неговия заместник Стив Голдщайн, че бившият държавен секретар няма представа каква е причината да бъде освободен от поста. От своя страна, неговият заместник на поста Помпейо пусна съобщение до медиите, в което се казва: „Дълбоко съм благодарен на Президента Тръмп за това, че ме избра за директор на Централното разузнавателно управление и за възможността да служа като държавен секретар. Неговото лидерство направи Америка по-сигурна и очаквам с нетърпение да представлявам него и американския народ пред света и да спомагам за просперитета на Америка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Тръмп: Имам сходен мисловен процес с Майк Помпейо и разногласия с Рекс Тилърсън"}
{"url": "https://trud.bg/%d1%85%d0%be%d1%82%d0%b5%d0%bb%d0%b8%d1%82%d0%b5-%d1%81-20-%d1%80%d1%8a%d1%81%d1%82-%d0%bd%d0%b0-%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5/", "text": "Приходите на хотелите от нощувки през януари са 50 млн. лв., или с 20,2% повече от същия месец на миналата година, обявиха от НСИ. Увеличават се приходите както от чужденци – с 21,8%, така и от българи – с 18%. Общият брой на нощувките през януари във всички места за настаняване е 910 хил., което е ръст с 13,5%, като най-голямо увеличение на нощувките (с 15,8%) има в хотелите с 3 звезди. Това показва, че хотелите са вдигнали цените, коментираха за „Труд“ експерти от бранша. Броят на пренощувалите граждани в местата за настаняване през януари нараства с 11,5% и достига 373 хил., като увеличението при чужденците е с 13,6%, а при българите – с 10,1%. През януари 227,4 хил. българи са ходили на хотел като са останали средно по 2 нощувки, или един дълъг уикенд. Чужденците са били 145,6 хил., като 70,4% са били в хотели с 4 и 5 звезди и са останали средно за 3,1 нощувки. През януари в хотелите с 4 и 5 звезди са реализирани 70,7% от всички нощувки на чужденци и 35,9% от тези на българи. В местата за настаняване с 3 звезди са осъществени 22,9% от нощувките на чужденци и 33% – на българи, а в тези с 1 и 2 звезди отсядат основно българи. Общата заетост на леглата в хотелите е 26,6%, като нараства с 2,1%. Най-висока е заетостта в хотелите с 4 и 5 звезди – 38,3%, следват местата за настаняване с 3 звезди – 26,2 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Хотелите с 20% ръст на приходите\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d0%bc%d0%be%d1%80%d1%8f%d0%ba-%d0%bf%d1%80%d0%b8-%d0%bf%d0%be%d0%b6%d0%b0%d1%80/", "text": "Варненската окръжна прокуратура образува досъдебно производство във връзка със смъртта на моряк от ферибота “Героите на Севастопол”. На 9 март, по време на преход от украинското пристанище Черноморск към грузинското Поти 56-годишният О.С. загина при пожар в кабината си. Опитният моряк си почивал след вахта, когато помещението пламнало. Колегите му бързо угасили огъня, но не успели да го спасят. Корабособственикът – Параходство “Български морски флот”, сезирал прокуратурата за инцидента на море. Разследването е заведено по чл. 330 от НК, за палеж, довел до смърт. Поради фактическата и правна сложност случаят е поверен на следовател, уточниха от прокуратурата. Очаква се “Героите на Севастопол” да акостира във Варна до края на деня и на борда му да бъде направен оглед на местопроизшествието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Разследват смъртта на моряк при пожар"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d1%81%d1%8a%d0%b4%d0%b5%d0%b1%d0%bd%d0%b0-%d0%bf%d0%b0%d0%bb%d0%b0%d1%82%d0%b0-%d0%b5-%d0%be%d1%82%d0%bf/", "text": "Темата за нова Съдебна палата, която вълнува магистрати, адвокати и варненци, не е от 80, а от цели 103 години. Първият проект за създаването й датира от далечната 1915 г. и е на двамата гениални архитекти-Дабко Дабков и Стефан Венедикт Попов. Интересния факт разкри председателят на Варненския апелативен съд Ванухи Аракелян, която заедно с колегите си е в процес на издирването му в Държавен архив. Проектът се е казвал съвсем неслучайно “Veritas” на името на римската богиня на истината, посочи тя. След като бъде открит, магистратите ще го предоставят на областния управител и на кмета на Варна, за да се обединят всички около каузата за построяването на Съдебна палата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Първият проект за Съдебна палата е отпреди век\t\t\t"}
{"url": "https://trud.bg/%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d1%81-%d0%bf%d1%80%d0%b5%d1%81%d1%82%d0%b8%d0%b6%d0%bd%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%be%d0%b1/", "text": "Стара Загора е класирана на 1-во място в категорията „Малки региони на бъдещето – ефективност на разходите в престижната класация за най-обещаващи инвестиционни дестинации в Европа” в класацията „Европейски градове и региони на бъдещето 2018/19“ на авторитетното издание fDi Magazine на Файненшъл Таймс. Градът е начело в категорията на малките региони с население по-малко от 1,5 милиона жители. Тази година Стара Загора изпреварва Русе следвано от Скопие, Бургас, Пловдив, Варна, Срем (Сърбия), София – област, Каунас (Литва) и София-град. Наградите бяха връчени на 13 март на церемония в Кан, Франция. Наградата от главния редактор на списанието Кортни Фингър получи заместник-кметът на Стара Загора Красимира Чахова. Заедно с д-р Румяна Грозева, изпълнителен директор на Агенция за регионално икономическо развитие – Стара Загора и Георги Симеонов – Директор на Дирекция „Устойчиво развитие и евроинтеграция“, те ще обсъдят възможностите за потенциално сътрудничество с екипа на дирекция fDi Intelligence на Файненшъл таймс в промотирането на Стара Загора като инвестиционна дестинация на международните пазари. Първата стъпка е направена чрез представянето на Стара Загора и индустриална зона „Загоре” в броя на изданието, което предстои да излезе в началото на м. март, непосредствено преди церемонията по награждаването. За създаването на класацията fDi Европейски градове и региони на бъдещето 2018/19, дирекция fDi Intelligence на Файненшъл таймс използва данни, събрани чрез специалните ѝ онлайн инструменти, като най-важни от тях са fDi Benchmark и fDi Markets. В проучването Стара Загора беше представена от екипа на Агенцията за регионално икономическо развитие – Стара Загора. Представянето на Стара Загора на страниците на fDi Intelligence редом с градове като Франкфурт, Дъблин, Кьолн и други, е част от последователните усилия на кмета Живко Тодоров и неговия екип за оползотворяване на икономическия и инвестиционния потенциал на града за устойчиво развитие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Стара Загора с престижна награда за обещаваща инвестиционна дестинация"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-19-%d1%88%d0%be%d1%84%d1%8c%d0%be%d1%80%d1%81%d0%ba%d0%b8-%d0%ba%d0%bd%d0%b8%d0%b6%d0%ba%d0%b8-%d1%81%d0%b0%d0%bc%d0%be-%d0%b7%d0%b0-%d1%81%d0%b5%d0%b4%d0%bc%d0%b8/", "text": "Само за една седмица, от 5 до 11 март, в Сливенска област са иззети 19 свидетелства за управление на автомобил, като 10 от тях са отнети за неплатени глоби. Констатираните нарушения по Закона за движение по пътищата и Кодекса за застраховане са 1 221 през същия период, съобщиха от ОД на МВР в Сливен. Със стационарните и мобилни камери са заснети 328 нарушения на скоростта. Издадени са 271 електронни фиша. Само в Сливен са заснети 155 нарушения, в Нова Загора – 99, в Твърдица – 58 и 16 – в Котел. За други нарушения са съставени 694 фиша, актовете са 127. Установени са 11 неправоспособни водача, на които са съставени актове. Трима шофьори са били санкциониране за управление на автомобил след употреба на алкохол. Деветима са заловени зад волана след употреба на наркотици, за което са образувани бързи досъдебни производства. Операциите за контрол и пътна безопасност са разпоредени от директора на ОД на МВР-Сливен ст.комисар Димитър Величков. Тази седмица са предвидени специализирани операции по контрол на водачите за употреба на алкохол, наркотици и упойващи вещества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Иззеха 19 шофьорски книжки само за седмица в Сливенска област"}
{"url": "https://trud.bg/%d0%b4%d0%b6%d0%b5%d0%b1%d1%87%d0%b8%d0%b8-%d0%b4%d0%b5%d0%b1%d0%bd%d0%b0%d1%82-%d0%b2-%d0%b0%d1%81%d0%b0%d0%bd%d1%81%d1%8c%d0%be%d1%80%d0%b8%d1%82%d0%b5/", "text": "В Шумен джебчийки дебнат в асансьорите, само за три дни двама пенсионери станаха жертва на ловки жени. В понеделник пенсионерка на 84 г. е обрана, докато се возела от първия до четвъртия етаж на жилището си на ул.”Витоша”. В етажното возило влезли още две непознати дами и леко се притиснали до жертвата, разказала тя. Като слязла и се прибрала в дома си, установила липсата на 3 000 лв., които носела в дамска чанта. Друг шуменски пенсионер се прости с 800 лв. при качване до 7-ия етаж. И по двата случая са образувани досъдебни производства и най-вероятно кражбите са дело на една и съща джебчийска група. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Джебчии дебнат в асансьорите"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d0%b4%d1%83%d0%bd%d0%b0%d0%b2-%d1%81%d0%bb%d0%b0%d0%b2%d0%b8%d1%8f/", "text": "Двубоят от 25-ия кръг на Първа професионална футболна лига между “Дунав” и “Славия” беше отложен заради наводнен терен. Мачът трябваше да се играе днес от 17.30 часа на Градския стадион в Русе, но в града се изсипа сериозен дъжд в последното денонощие, който спря днес в късния следобед. След инспекция на игрището от делегата на срещата Николай Вълчев, съдиите и представители на двата клуба беше решено, че условията са неподходящи за провеждане на футболен мач и двубоят беше пренасрочен за утре от 17.30 часа.", "date": "2018.03.13", "title": " Отложиха “Дунав” – “Славия”"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%b2-%d1%82%d1%83%d1%80%d1%81%d0%ba%d0%b8%d1%8f-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b7%d0%b0%d1%80%d0%b0%d0%b4%d0%b8-%d0%b7/", "text": "Сблъсъци между депутати в турския парламент. Представители на опозиция и управляващи се сбиха след гласуването на закон за промяна на изборните правила. Измененията ще позволят на управляващата партия на президента Ердоган да влезе в официален съюз с националистическата партия. Този акт ще даде възможност на по-малката партия да получи парламентарни места, дори тя да не преодолее 10-процентния избирателен праг. В замяна на това Ердоган ще си осигури подкрепата на националистите на ключовите избори догодина. Критиците на правителството предупреждават, че други от законовите промени, могат да доведат до изборни измами. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Сблъсъци в турския парламент заради закон за промяна на изборните правила"}
{"url": "https://trud.bg/%d1%81%d0%bf%d0%b5%d1%88%d0%bd%d0%b8-%d0%b0%d0%b2%d0%b0%d1%80%d0%b8%d0%b9%d0%bd%d0%be-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d1%82%d0%b5%d0%bb%d0%bd%d0%b8-%d0%b4%d0%b5%d0%b9/", "text": "Спешни аварийно-възстановителни дейности – насипване на земни маси, бяха изпълнени на компрометирания участък на дигата до моста при село Иново, Област Видин. По този начин, предприетите действия дават основание в достатъчна степен за защита от повторно заливане на земеделски земи. Няма опасност за инфраструктурата в района на селото. Това съобщиха от пресслужбата на МЗХГ. Припомняме, че вчера заместник-министърът на земеделието, храните и горите Атанас Добрев и изпълнителният директор на „Напоителни системи“ ЕАД Снежина Динева извършиха инспекция в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Спешни аварийно-възстановителни дейности бяха изпълнени на компрометирания участък на дигата до моста при село Иново"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d1%80%d0%b0%d0%b1%d0%be%d1%82%d0%b5%d1%89%d0%b8%d1%82%d0%b5-%d0%b2/", "text": "Работещите във Регионалните здравни инспекции ще получат увеличението на работните си заплати с 15 на сто за януари и февруари с мартенските заплати, съобщиха пред   от Министерството на здравеопазването. Поводът е, че от няколко РЗИ са обявили, че готвят протести на 15 март, защото все още не са получили обещаното увеличение за тази година. То ще бъде 17 на сто, уточниха още от ведомството и опровергаха твърденията, че работещите в РЗИ получават минималната работна заплата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Здравното министерство: Работещите във РЗИ ще получат увеличението на заплатите си за януари и февруари с парите за март"}
{"url": "https://trud.bg/%d0%bf%d0%b5%d1%82%d1%8a%d1%80-%d0%b4%d1%8a%d0%bd%d0%be%d0%b2-%d0%b8-%d0%bd%d0%b5%d0%b3%d0%be%d0%b2%d0%b8%d1%82%d0%b5-%d0%bf%d0%be%d1%81%d0%bb%d0%b0%d0%bd%d0%b8%d1%8f/", "text": "В Столичния салон за култура и дебат „Озарение” (намиращ се в Арт-къща „Куклите”, София) започна серия от философско-културологични беседи, които се водят от журналистката Жени Костадинова. Те са посветени на учителите на човечеството, на безсмъртните души, слезли на земята, за да помагат на хората по пътя на тяхната еволюция. През февруари се състоя представяне на мистичната поезия на персийския поет и мислител Мевляна Руми. На 12 март присъстващите се включиха в дебат за противоречивото тълкуване на основните тези в учението на Петър Дънов. Те изслушаха лекцията на д-р Константин Златев, озаглавена „Петър Дънов и българската душа”. Ученият е доктор на богословските науки и има издадени 12 книги и стотици публикации от християнско-просветителски, богословски и публицистичен харастер. Обикаля България и изнася лекции по беседите на Учителя. „Аз и Христос сме едно. И с нищо не може да ни подмамите, освен с вашата Любов. Аз съм ваш приятел, искам да ви покажа начин как да живеете…” – казва Дънов. В лекцията си д-р Златев акцентира на въпросите: Кой е Петър Дънов, кога се създава окултната школа, кои са неговите последователи в света, какво от предсказанията на Дънов се е сбъднало през 20 век? В обобщенията си той каза: „Дънов е българският духовен учен с планетарна мисия и е пълномощен пратеник на Бога и на всемирното Бяло братство, но той има една мисия: да поднесе на нашия народ и на цялото човечество Словото на истината – актуализираното езотерично християнство на нашата епоха. Той е продължител и утвърдител на делото на Христос, отчитайки акцентите на историческия и космически момент за земните хора. Той вещае промяна във всемирното съзнание. Затова го наричаме миров Учител. Неговото дело се разгръща в три основни направления: словото му (7000-8000 лекции и скази), паневритмията (висшият космически ритъм, танцът на всемирното пресътворение, който се играе по 4-те краища на земнотото кълбо) и музикалните му композиции (150-200 на брой), назовани от самия него окултни упражнения, които разкриват красотата и трансформиращото въздействие на духовната музика.” В последвалия дебат д-р Златев отговори на въпроси, свързани с учението на Дънов: за Агартата в Рила (намираща се над второто от езерата „Близнаците” – духовен център, от който се разпространяват идеи, вибрации, портал към по-висши същества); пренасянето на учението в Русия, връзките му с Толстой, пренасянето на учението в Германия, за „Живата етика” на Елена Рьорих и окултната философия на Николай Рьорих и взаимното им влияние, за понятието „различаване”, за кармичния цикъл – между добро и зло, между вяра и истина, за вътрешния глас на Бога, който помага да направим правилния избор. Дънов определя, че пет велики личности са завършили своя кармичен цикъл: това са Уилям Шекспир, Васил Левски, Лев Толстой, Алберт Айнщайн и Махатма Ганди. „Българският език е най-точният език, на който могат да се предадат окултните закони и Словото на Бога, защото българският народ е най-древният народ на земята. „Българин”, в космичния смисъл на думата, е човекът на Духа” – казва Дънов в беседата си „Астрала”.", "date": "2018.03.13", "title": " Петър Дънов и неговите послания"}
{"url": "https://trud.bg/%d0%b3%d0%bb%d0%be%d0%b1%d0%b0-%d0%b2-%d1%80%d0%b0%d0%b7%d0%bc%d0%b5%d1%80-%d0%bd%d0%b0-3-000-%d0%bb%d0%b2-%d0%b7%d0%b0-%d1%85%d1%83%d0%bb%d0%b8%d0%b3%d0%b0%d0%bd%d1%81%d1%82%d0%b2%d0%be-%d0%bf%d0%be/", "text": "След решение на ВКС на бившия депутат Александър Методиев е наложено наказание „глоба“ в размер на 3 000 лв. за хулиганство, съобщиха от ВКС. С Решение № 254/12.03.2018 г. по наказателно дело № 923/2017 г. тричленен състав на Върховния касационен съд (ВКС) отменя присъдата по в.н.о.х.д. № 370/2017 г. на Софийския апелативен съд (САС) и потвърдената с нея присъда на Софийския градски съд в частите, с които подсъдимият Александър Методиев е признат за виновен да е извършил престъпление по чл. 270, ал. 1 вр. чл. 26, ал. 1 от НК (за това, че на 01.05.2016 г. в гр. Костенец противозаконно пречил на органи на властта – полицаи от автопатрул, да изпълнят задълженията си) и му е наложено наказание 6 месеца „лишаване от свобода“, като го оправдава по обвинението за това престъпление. ВКС отменя присъдата на САС в частите, с които по отношение на подсъдимия е наложено общо наказание 6 месеца „лишаване от свобода“, отложено за изпитателен срок от 3 години, към което е присъединено наказанието „обществено порицание“. С решението си ВКС изменя присъдата на Софийския апелативен съд в частта относно наложените на подсъдимия наказания 6 месеца „лишаване от свобода“ и „обществено порицание“ за извършеното от него престъпление по чл. 325, ал. 1 от НК (хулиганство), като на основание чл. 78а, ал. 1 от НК го освобождава от наказателна отговорност и му налага административно наказание „глоба“ в размер на 3 000 лв. ВКС оставя в сила присъдата на САС в останалите й части. Решение е окончателно. Делото пред ВКС е образувано по касационна жалба на защитниците на подсъдимия Александър Методиев срещу въззивната присъда от 07.06.2017 г. на Софийския апелативен съд. Тричленният състав на ВКС приема касационната жалба за частично основателна. Относно възраженията за наличие на касационното основание по чл. 348, ал. 1, т. 2 от НПК върховните съдии пишат, че САС не е допуснал съществени нарушения на процесуалните правила, свързани със събирането, проверката или оценката на доказателствените материали. По отношение на възраженията за нарушение на материалния закон в решението на ВКС пише: „Въззивният съд незаконосъобразно е приел, че с поведението си деецът е попречил противозаконно на орган на властта да изпълни задълженията си. Изложените в тази насока съображения от мотивите на атакуваната присъда са изведени в разрез с практиката на ВКС“. Върховните съдии подчертават, че не всяко неподчинение на разпореждане на орган на власт съставлява противозаконно пречене на изпълнението на задълженията на органа. Съдебната практика ясно разграничава престъплението по 270, ал. 1 от НК от аналогичното административно нарушение по чл. 175, ал. 1, т. 4 от Закона за движението по пътищата по съответната степен на обществена опасност на осъществените деяния. В съдебното решение се подчертава, че отказът на Методиев да преустанови движението си след подаден сигнал със стоп-палка не е бил съпроводен с бягство, преследване, последващо укриване, съпротива или каквито и да е други целенасочени действия, ориентирани към укриване на самоличността му и умишлено препятстване на компетентните органи да му съставят акт за установеното административно нарушение. Според съдебния състав на ВКС и второто деяние, включено в инкриминираната продължавана престъпна дейност, също е несъставомерно по чл. 270, ал. 1 от НК. Противозаконното препятстване може да се реализира преди или по време на изпълнението на задълженията на органа на власт. В случая подсъдимият Методиев се е върнал на временния КПП, когато полицейски служител вече бил приключил със съставянето на акт за установяване на административно нарушение (липса на документ за самоличност) на футболист от футболния отбор на Самоков. Върховните съдии приемат, че по отношение на престъплението хулиганство решението на САС е законосъобразно и в съгласие със съдебната практика. Конкретиката на инкриминираната проява недвусмислено я характеризира като непристойна: посегателството срещу реда и общественото спокойствие е било осъществено от подсъдимия Методиев чрез редица агресивни и демонстративни действия – подсъдимият парадирал с качеството си на народен представител, размахвайки служебната си карта; търсел обяснение от полицаите защо съставят актове на „неговите хора“; искал от тях отчет какво правят и защо спират автомобили; отправял към полицейските служители груби реплики, настоявал да му представят актовете, които били съставени до момента и доказателства за какво били съставени; заплашвал ги с уволнение и пр. Според съдебния състав такова поведение без съмнение представлява грубо незачитане на установения в държавата порядък и демонстрира явно неуважение към личността и нейните охранявани права, както и към длъжностното качество на служителите на полицията, с което се осъществява обективната страна на престъплението по чл. 325, ал. 1 от НК. „Дори само произнесените реплики (…) красноречиво илюстрират недопустимия в едно цивилизовано общество маниер на отнасяне от страна на самозабравил се, облечен във власт човек, който с чувство на безнаказаност и без задръжки си е позволил да погазва достойнството на други хора, при това в качеството им на органи на властта“ – категорични са съдиите от ВКС. Те посочват обаче, че предвидените за това престъпление наказания, както и обстоятелствата, че подсъдимият не е бил осъждан за престъпление от общ характер и не е бил освобождаван от наказателна отговорност по реда на Раздел ІV, Глава осма от НК, а от деянието не са причинени имуществени вреди, обуславят задължителното приложение на чл. 78а, ал. 1 от НК спрямо подсъдимия Методиев – освобождаване от наказателна отговорност с налагане на административно наказание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Глоба в размер на 3 000 лв. за хулиганство получи Бат Сали"}
{"url": "https://trud.bg/%d1%81%d1%80%d0%b5%d1%89%d0%b0-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d0%b4%d1%8a/", "text": "Заместник-министър председателят по обществения ред и сигурността и министър на отбраната Красимир Каракачанов участва в срещата на министрите на отбраната на държавите от формат Б 9, която започна днес, 13 март, в Букурещ, съобщиха от МО. По време на срещата делегациите на България, Чехия, Естония, Латвия, Литва, Полша, Румъния, Словакия и Унгария обсъдиха въпроси, свързани с изпълнението на решенията на срещата на най-високо равнище на НАТО във Варшава през 2014 г. Специално внимание беше отделено на прилагането на мерките за укрепване на сигурността на съюзниците от Източния фланг на Алианса, както и на адаптацията на организацията към предизвикателствата пред средата за сигурност. Участниците в срещата обмениха виждания за очакванията от предстоящата среща на върха на НАТО през юли тази година в Брюксел. Министрите на отбраната бяха приети от председателя на Камарата на депутатите в парламента на Румъния Ливиу Драгня и от президента на Румъния Клаус Йоханис. В рамките на форума министър Каракачанов проведе двустранна среща с министъра на отбраната на Естония Юри Луик. По време на разговора бяха обсъдени възможностите за задълбочаване на сътрудничеството във военната област между двете страни. Специално внимание беше отделено на постигнатото взаимодействие в рамките на Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Среща на министрите на отбраната на държавите от формат Б 9 се проведе в Букурещ"}
{"url": "https://trud.bg/%d0%be%d1%89%d0%b5-2-%d0%b4%d0%bd%d0%b8-%d0%b7%d0%b0-%d1%84%d0%b8%d1%80%d0%bc%d0%b8%d1%82%d0%b5-%d0%b7%d0%b0-%d0%b4%d0%b0-%d0%be%d0%b1%d1%8f%d0%b2%d1%8f%d1%82-%d0%b4%d0%be%d1%85%d0%be%d0%b4%d0%b8/", "text": "Само два дни остават, в които фирмите трябва да обявят в НАП какви доходи са изплатили през миналата година. До 15 март фирмите и самоосигуряващите се, които са изплатили през 2017 г. доходи на граждани, са длъжни да ги обявят пред НАП. В справката се обявяват изплатените доходи на граждани от извънтрудови правоотношения, упражняване на свободна професия, авторски и лицензионни възнаграждения, наем, дивиденти, както и парични и предметни награди от състезания, конкурси и игри, които не са хазартни и не са дадени от работодател. Санкциите за непредставяне на данни за изплатени суми на граждани, както и за посочване на неверни данни, са до 250 лв. за всеки човек, за който не е подадена коректна информация. Всички декларации по Закона за корпоративното подоходно облагане, за които задължението за подаване възниква след 31.12.2017 г., се подават само по интернет. Това се отнася и за годишната декларация за облагане с корпоративни данъци за 2017 г., която трябва да бъде подадена до 2 април (31 март е в събота). С нея се подава и годишен отчет за дейността. В същия срок трябва да се плати и дължимият корпоративен данък. Минималните глоби за неподаване на декларацията е 500 лв. за фирмата и 200 лв. за управителя й.", "date": "2018.03.13", "title": " Още 2 дни за фирмите за да обявят доходите"}
{"url": "https://trud.bg/%d0%b2-%d0%bb%d0%b5%d0%b2%d1%81%d0%ba%d0%b8-%d0%be%d0%bf%d1%82%d0%b8%d0%bc%d0%b8%d1%81%d1%82%d0%b8-%d0%b7%d0%b0-%d0%bf%d0%bb%d0%b5%d0%b9%d0%be%d1%84%d0%b8%d1%82%d0%b5/", "text": "Старши треньорът на волейболния „Левски“ Владо Николов очаква тимът му да продължи на полуфиналните плейофи на Суперлигата, след като прати серията с „Пирин“ в трети мач с трудна победа – 3:2 (-24, 18, 19, -23, 13). „Трябва да играем по-добре, но ако не правим грешки съм оптимист“, заяви Николов. Задачата на „сините“ обаче е тежка, тъй като те ще гостуват в Разлог в петък. Същия ден в столичната зала „Васил Симов“ е и решителната среща между ЦСКА и „Хебър“, а на 19 март „Нефтохимик 2010“ приема „Марек“. Единствено „Монтана“ се класира за полуфиналите още след втория мач.", "date": "2018.03.13", "title": " В „Левски“ оптимисти за плейофите"}
{"url": "https://trud.bg/%d1%85%d0%b0%d0%bf%d1%87%d0%b5-%d0%b7%d0%b0-%d0%bc%d0%b8%d0%bb%d0%b8%d0%be%d0%bd%d0%b8-%d0%ba%d0%b0%d0%ba-%d0%be%d0%b3%d0%bd%d1%8f%d0%bd-%d0%b4%d0%be%d0%bd%d0%b5%d0%b2-%d1%81%d1%82/", "text": "„Хапче за милиони” е първият филм от поредицата на КАНАЛ 3 за престъпленията на прехода. На 16 март в 20:00 часа авторът Снежана Хитова ще разкаже как печелившо държавно фармацевтично предприятие се приватизира за символична сума с политически протекции и бизнес-машинации. Документалният филм разказва историята на „Софарма” и Огнян Донев, който от съветник на вицепремиера в правителството на БКП се превръща в бизнесмен, претендиращ, че успехът му е плод на предприемачески нюх и търговски талант. В „Хапче за милиони” ще видите интервюта с хора, преки свидетели на криминалната приватизация, много непоказани до момента документи и свидетелства. Ще стане ясно как държавата в лицето на Министерството на здравеопазването е била ощетена, както и къде са потънали парите на българските лекари и медицински сестри, работили в Либия. За порочните схеми свидетелстват д-р Христо Димов – бивш изпълнителен директор на „Експомед” и бивш председател на борда на директорите на „Софарма”, Ангелина Бонева от Центъра за защита на правата в здравеопазването, депутатът Емил Димитров – в ролята му на ревизор и народните избраници Данаил Кирилов и Веселин Марешки, бизнес-партньори на Донев, представители на държавното обвинение.", "date": "2018.03.13", "title": " „Хапче за милиони“- как Огнян Донев стана мултимилионер?"}
{"url": "https://trud.bg/%d0%b0%d0%bd%d0%ba%d0%b0%d1%80%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bf%d1%80%d0%b5%d0%bc%d0%b0%d1%85%d0%b2%d0%b0%d0%bd%d0%b5-%d0%bd%d0%b0-%d0%b2%d1%81%d0%b8%d1%87%d0%ba%d0%b8/", "text": "Анкара предлага на Москва да се откаже от ограниченията в търговията с Турция и да задълбочи отношенията си с нея в търговската сфера, заяви днес в интервю за ТАСС турският външен министър Мевлют Чавушоглу. Министърът каза, че Русия е основен търговски партньор на Турция не само в енергийната сфера, но и в инвестициите, туризма, селското стопанство. “Трябва да се откажем от всички ограничения в търговията и да задълбочим отношенията в търговската сфера. Ние заедно работим усърдно за постигането на тази цел чрез реализация на важни проекти в областта на енергетиката и отбраната”, каза Чавушоглу. Турският министър каза също, че Анкара се надява да бъде възобновен безвизовият режим между Русия и Турция. Отношенията между Турция и Русия рязко се влошиха, след като през ноември 2015 г. турските военновъздушни сили свалиха в Сирия руски бомбардировач. От началото на 2016 г. Русия въведе временна забрана или ограничение за внос на различни видове турски стоки и прекрати безвизовия режим за турски граждани. От април същата година Анкара въведе визов режим за руски граждани, пътуващи по служба, а по-късно режимът бе разширен и за други категории руски граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Анкара предлага премахване на всички ограничения в търговията с Русия"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0%d0%bd-2/", "text": "Министърът на туризма Николина Ангелкова се срещна с извънредния и пълномощен посланик на Албания в България Н.Пр. Киряко Курета и обсъди с него възможностите за разширяване на съвместното сътрудничество в сектора, съобщиха от Министерство на туризма. През 2017 г. над 34 хил. албански туристи са посетили България, което поставя страната на 27-о място в класацията за чуждестранните ни посетители. Двамата изтъкнаха, че възможностите обаче са много по-големи, защото нашите народи и държави все още не се познават добре като история, култура и туристически потенциал. По тази причина тенденцията за увеличаване на взаимния туристопоток е факт. Министър Ангелкова акцентира, че един от приоритетите на Българското председателство на Съвета на ЕС през първата половина на 2018-а са интеграцията на Западните Балкани и икономическият просперитет на страните в тази част на Европа. Това може да се постигне и с помощта на туризма, който отчита обнадеждаващи резултати в трансграничното партньорство, стана ясно от думите й. Николина Ангелкова съобщи, че Министерството на туризма е готово да инициира в най-скоро среща на министрите на туризма от региона и учредяване на международна работна група за създаване на общ Балкански маршрут. Инициативата ще бъде насочена към промотиране на държавите от полуострова на общи пазари, включително далечни, поясни тя. Посланик Курета подкрепи идеята и заяви, че неговата страна би се присъединила към такава среща, която ще насърчи туризма и икономическите контакти, и стимул за това е дало успешното провеждане в София на срещата на ресорните министри „Туризъм и икономически растеж“ в рамките на Българското европредседателство. Той изрази също готовност да бъде създадена и двустранна смесена комисия за обмен на опит в сектора. Министър Ангелкова припомни, че страната ни ще е домакин през ноември 2018 г. на втория Международен конгрес на световните цивилизации и древните маршрути съвместно със Световната организация по туризъм към ООН. Чрез посланика тя покани албанския министър на туризма и околната среда Бленди Клоши да се включи във форума и изрази надежда, че двустранните контакти в отрасъла ще се развиват възходящо и с устойчиви темпове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Николина Ангелкова се срещна с посланика на Албания у нас"}
{"url": "https://trud.bg/%d0%b1%d1%81%d0%bf-%d0%bb%d0%b8%d0%b4%d0%b5%d1%80-%d0%be%d1%81%d1%8a%d0%b4%d0%b5%d0%bd-%d0%b7%d0%b0-%d0%b5%d0%b4%d0%bd%d0%b0-%d1%80%d0%b0%d0%ba%d0%b8%d1%8f/", "text": "Лидерът на БСП в Хасково и бивш кмет Атанас Василев получи условна присъда от 4 месеца с 3-годишен изпитателен срок. На 19 февруари той бе хванат от полицията да шофира с 1.49 промила алкохол при проверка на улица в близост до партийния офис в града. Общинският водач на БСП е сключил споразумение с държавното обвинение. Според решението, той няма право да шофира МПС в следващите 7 месеца, освен това трябва да плати и глоба от 190 лв. След залавянето му преди месец Василев заяви, че е бил зад волана на една ракия и много съжалява. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " БСП-лидер осъден „за една ракия“"}
{"url": "https://trud.bg/%d0%bd%d0%be%d0%b2%d0%b8-54-%d0%bf%d1%80%d0%be%d0%b5%d0%ba%d1%82%d0%b8-%d0%b7%d0%b0-73-5-%d0%bc%d0%bb%d0%bd-%d0%b5%d0%b2%d1%80%d0%be-%d1%81%d0%b5-%d0%be%d0%b4%d0%be%d0%b1%d1%80%d1%8f%d0%b2%d0%b0/", "text": "Нови 54 проекти за 73.5 млн. евро по програма „ИНТЕРРЕГ Европа 2014-2020 г.“ ще бъдат одобрени по време на Осмото заседание на Комитета за наблюдение на програмата за транснационално сътрудничество, което се провежда днес и утре в София, съобщиха от МРРБ. Заседанието бе открито от заместник-министъра на регионалното развитие и благоустройството Деница Николова, която представлява националния партниращ орган. Проектите са по третата покана за набиране на предложения по програмата. Девет от одобрените проекти са с участието на България, като в осем от тях страната ни е пълноправен партньор, а в един е водещ. Предстои да се подпишат договори за тяхното изпълнение. Българска мениджмънт асоциация e партньор по проекта „BioGov“, насочен към обучение и обмяна на опит на експерти за подобряване на политиките в областта на опазването на природното и културно наследство. Сдружение „Бизнес Агенция“ е партньор в проекта „Devise“, по който се предвижда да се увеличи потенциала на малките и средни предприятия в областта на цифровите технологии като средство за конкурентоспособност. Българска асоциация по рециклиране е част от проекта „CircPro“, който ще популяризира циркулярно възлагане на обществени поръчки по опита на скандинавските страни. Проект „One way” има за цел да допринесе за запазването, защитата, насърчаването и развитието на природното и културното наследство. Партньор по него е Търговско промишлена палата – Враца. Община Габрово и Център за устойчивост и икономическо развитие са партньори по проекта „GPP-Stream“. Целта е да подобри управлението, изпълнението и мониторинга на политическите инструменти, които интегрират подходите за въвеждане на „зелени обществени поръчки“, така че да се постигне максимално увеличаване на ефективността на ресурсите. Областна администрация – Пазарджик е партньор по проекта „Regions 4FOOD4.0“. Той е насочен към въвеждането на иновации в хранително-вкусовата промишленост. Към превръщането на Европа в привлекателна за развитието на предприемачеството у младите хора, разкривайки привлекателни работни места и места за живот, чрез разработване стартиращи фирми и консултантска подкрепа, е насочен проект „OSS“. Партньор по него е Агенция за регионално и икономическо развитие – Враца. Агенцията за регионално икономическо развитие – Стара Загора е водещ партньор по проекта „DeCarb“, който има за цел да подпомага на чистота на въздуха и намаляване на въглеродните емисии, насърчавайки публичните власти да предприемат мерки за използване на „чиста енергия“. За целта се предвиждат серия от обучения и семинари, чрез които да се подпомогне реализирането на проекти за възобновяеми енергийни източници, преквалификация на работната сила и др. Пред участниците в заседанието зам.-министър Николова обясни, че програмата представлява основен хоризонтален инструмент на ЕК, който подпомага създаване на партньорства и обмяна на опит между отделните държави за изпълнението на политики в различни области. Фокусът е поставен върху подобряване на конкурентоспособността, високите технологии, научно-изследователската дейност, политиките за борба с климатичните промени и тяхната превенция, подобряването на околната среда. Достъп до финансиране имат всичките 28 страни членки на ЕС, заедно с Норвегия и Швейцария. „Досегашният ни опит показва нарастващия интерес на българските партньори да участват и реализират проекти по програмата, които допринасят за получаването и обмяната на опит, добри практики и нови подходи при изпълнението на политиките в различните райони на ЕС“, коментира още заместник-министър Николова. Общият бюджет на програмата до 2020 г. е над 426 млн. евро, като безвъзмездните европейски средства са почти 360 млн. евро, а останалата част е национално съфинансиране. По време на заседанието ще бъдат обсъдени въпроси, свързани с изпълнението на програмата, ще бъде представен напредъкът в изпълнението на проектите от първа и втора покана. Утре – 14 март ще бъдат представени два проекта, които се изпълняват по програмата с участието на партньори от България като държава-домакин на срещата. Това ESSPO и InnoBridge. Проектът „Ефективни финансови инструменти в подкрепа на малки и средни предприятия“ (ESSPO), по който партньор е община Габрово, цели да подобри регионалните политики за конкурентоспособност на малките и средни предприятия и ангажираността им с иновационни дейности в регионите. В него си сътрудничат 9 партньорски организации от Полша, Франция, Испания, Германия, Естония и България. Увеличаването на конкурентоспособността на малки и средни предприятия е в основата и на проекта InnoBridge, по който партньор е Асоциация за развитие на София заедно с още 8 страни. Той цели преодоляване на разликата в иновациите чрез превръщане на резултатите от научноизследователската и развойна дейност в търговски успех по по-ефективен и ефикасен начин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Нови 54 проекти за 73.5 млн. евро се одобряват по програма „ИНТЕРРЕГ Европа 2014-2020 г.“\t\t\t"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d1%81%d0%b5-%d0%b0%d0%ba%d1%82%d0%b8%d0%b2%d0%b8%d0%b7%d0%b8%d1%80%d0%b0-%d0%ba%d1%80%d0%b0%d0%b9-%d1%80%d1%83%d1%81%d0%b5%d0%bd%d1%81%d0%ba%d0%be/", "text": "Свлачище заструпа пътя за помпената станция на Напоителни системи и кладенеца на ВиК в района на русенското село Пиргово и ограничи достъпа до тях, предаде БНТ. Спукал се е и водопроводът под пътя и вилната зона е без вода. Според специалисти свлачището се е активизирало в края на миналата седмица заради обилното снеготопене. Същото се случило и миналата година, когато пътя отново бил блокиран от над 100 тона скална маса. Повторното активизиране на свлачището накара областната управа да свика междуведомствена комисия, която да оцени щетите и да набележи мерки как кардинално да бъде решен проблемът.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Свлачище се активизира край русенското село Пиргово"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-128/", "text": "До 10-15 години 50% от българите ще страдат от свръхчувствителност към нещо. Астма мъчи 350-400 хил. българи.         Рекорд на работещите за годините след прехода. Заплатите за висшистите през 2018 г. със сигурност ще нараснат – анализ на Петър Ганев, Институт за пазарна икономика.         Ужасно е, че направиха думите „националист“ и „патриот“ ругателни, както сториха преди това и с „демократ“, казва д-р Петър Берон, учен и политик, в интервю за „Труд“.         Според главния прокурор Законът за частната охранителна дейност противоречи на принципите на правовата държава – коментар на говорителя на Сотир Цацаров Румяна Арнаудова.         Кухи индикатори имат неоправдано голяма тежест – статия на проф. Георги Колев, ректор на Шуменския университет „Епископ Константин Преславски” от дискусията на “Труд” “Висшето образование – проблеми и перспективи”.       Силует на Микаела Шифрин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Вижте акцентите в броя на вестник “Труд” в сряда, 14 март 2018"}
{"url": "https://trud.bg/%d0%bf%d1%80%d0%be%d0%bb%d0%b5%d1%82%d0%bd%d0%b8-%d0%b0%d0%bb%d0%b5%d1%80%d0%b3%d0%b8%d0%b8-%d0%bd%d0%b8-%d0%b0%d1%82%d0%b0%d0%ba%d1%83%d0%b2%d0%b0%d1%82-%d1%81%d0%bb%d0%b5%d0%b4-%d0%b3%d1%80%d0%b8/", "text": "След грипа и есенно-зимните вирусни инфекции идва ред на алергиите, които при много хора се отключват именно през пролетта. Всеки трети българин страда от някаква форма на алергия като честотата на този проблем се увеличава всяка година. През последните две десетилетия специалисти от всички държави, особено от индустриално развитите, отчитат, че все повече деца и възрастни развиват алергия. Очакванията са след 10-15 години 50% от населението да страда от този проблем, обясни пред “Труд” алергологът д-р Симеон Узунов от Клиниката по клинична алергология в Александровска болница. По думите му през пролетта алергиите най-често са към полени. Те започват още от средата и края на февруари до април, с цъфтежа на дърветата, дървесни полени – бреза, следвани от цъфтеж на треви, тревни полени – от май до юли. “Най-често срещаните алергии са алергичен ринит, алергичен конюнктивит, често протичащ като риноконюнктивит (със симптоми от очите и носа) и изключително важно – бронхиалната астма”, посочи д-р Узунов. Основни симптоми при алергичния ринит са кихане, сърбежи в носа, обилни секрети, загуба на обоняние; при алергичния конюнктивит – сълзене от очите, сърбежи, зачервяване, оток на клепачите, светобоязън; при бронхиалната астма – задух, кашлица, свирене в гърдите като само от нея страдат 350-400 хил. българи. Има много фактори, свързани с алергиите, но основните са замърсяването на въздуха, храненето, и все по-голямото отдалечаване от природата. Лечението на алергичния ринит и (рино)конюнктивит се изразява в прием на антихистаминови препаични заболявания през пролетните и пролетно-летните месеци са рати – локални и перорални, локални кортикостероиди, а при бронхиалната астма е инхалаторни кортикостероиди самостоятелно или комбинирано със симпатикомиметици. Терапията трябва да бъде насочена и постоянна, в определените срокове от лекуващия лекар-алерголог, и с голям ангажимент от страна на пациентите. Ненавременното му прекъсване връща симптомите на заболяването и усложнява състоянието. По думите на д-р Узунов най-важното от алергологична гледна точка лечение е специфичната имунотерапия при доказана свръхчувствителност към определен алерген. Тя дава и най-голям процент подобрение на състоянието на пациентите, като е необходимо голямо сътрудничество от страна и на пациента, и на алерголога в постигането на крайния резултат, поради продължителното с години (до 5) лечение. Специфичната имунотерапия се осъществява с високо специфични алергенни препарати, единствено и само от подготвен специалист-алерголог, обясни д-р Узунов.   Алергичната хрема е най-честото алергично заболяване. Тя се среща средно в около 20% до 30% от населението и бива сезонна (по време на цъфтежния сезон) и целогодишна. В първия случай се касае за алергия към битови и професионални алргени, а във втория – към тичинков прашец. Две са неблагоприятните последствия от появата на алергична хрема: неприятни симптоми и нарушаване качеството на живот, и създаване на благоприятни условия за поява на бронхиална астма. Тя е сериозно заболяване, но при навременна диагноза и своевременно започване на лечението може много добре да се контролира. Други чести алергични болести са атопичният дерматит (ендогенна екзема), уртикарията и отокът на Квинке.   Всеки трети българин страда от някаква форма на алергия, като честотата на този проблем се увеличава всяка година. “Всеки трети с алергична хрема у нас е заплашен от бронхиална астма”, предупреждават специалистите от диагностично-консултативния кабинет в Университетска болница “Свети Георги” в Пловдив. “Алергиите са отговор на имунната система срещу съставки, които нормално съществуват в околната среда. Живеем по начин, по който късаме връзката си с природата – 90% от времето си прекарваме в затворени помещения”, обяснява алергологът д-р Силвия Новакова от УМБАЛ “Свети Георги” като уточнява, че не по-малко значение има замърсяването на околната среда. Пример в това отношение са частиците на дизеловото гориво, които полепват по полените, а това променя състава им. По този начин те стават изключително агресивни и много малко количество от тях е достатъчно да предизвика оплаквания. През пролетта много хора страдат от кихане, зачервяване на очите, запушване на носа и сърбеж и смятат, че е започнала поредната настинка. Твърде вероятно е обаче това да са първите алергични симптоми, особено през поленовия сезон, допълва специалистът. Според д-р Новакова симптомите се повтарят в годините и започват с пика на съответния полен, към който човек е алергичен. През март са дърветата, през април – тревните и житните култури, след това са плевелите. Сезонът на алергиите е доста дълъг и започва в края на февруари и приключва септември-октомври. “Лечението трябва да започне преди да се изявят силните симптоми. По този начин засегнатите ще могат да се справят сравнително добре в сезона, който е проблемен за тях. Ако пациентът не се лекува, съществува опасност от рязко влошаване качеството на живот с недоспиване и намаляване работоспособността”, казва д-р Новакова. Алергиите са лечими, особено тези към тревните полени и микрокърлежите.   Псевдоалергията е явление, при което хората получават обриви, отоци или сърбежи, но реално нямат непоносимост към храни или лекарства. Смята се, че някои лекарства и храни могат да предизвикат директно освобождаване на хистамин – основният фактор, който причинява появата на сърбеж, оток, обрив и хрема. Псевдоалергията се появява обикновено при заболявания на храносмилателния тракт, при което се освобождава голямо количество хистамин или при консумация на големи количества храни, които съдържат хистамин и тирамин. Проявите на хранителната алергия могат да засегнат всички органи и системи, а най-често проблемите се появяват по кожата под формата на обриви, сърбежи и отоци.   Нашумялата сред хлапета игра със спинъри крие сериозен риск от кожни алергии. Никелът е най-честият алерген, а спинърите се изработват от сплави, които съдържат никел и кадмий. Корпусите на мобилните телефони и таблети също съдържат никелови елементи, които причиняват обриви и червени петна върху кожата. Друг мощен алерген е консервант в мокрите кърпички. Това е метилизотиазолинонът, обявен от Американското дружество по контактна алергия като алерген на годината. Децата, които от ранна възраст използват гримове и парфюми, също могат да развият повишена чувствителност към някои от съставките на козметиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Пролетни алергии ни атакуват след грипа\t\t\t"}
{"url": "https://trud.bg/%d0%b4%d0%b5%d0%bb%d1%8f%d0%bd-%d0%b4%d0%be%d0%b1%d1%80%d0%b5%d0%b2-%d0%b7%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd/", "text": "Решението на президента да   заради сделката с ЧЕЗ предизвика коментарите на председателя на парламентарната енергийна комисия Делян Добрев и на шефа на Комисията по енергийно и водно регулиране Иван Иванов. Двамата участваха на енергиен форум в столицата, предаде  . Председателят на парламентарната комисия по енергетика Делян Добрев, отказа да коментира мотивите на държавния глава да свика консултативния съвет, но посочи, че ако е имало заплаха за националната сигурност, то специализираните служби са щели да информират депутатите още миналата седмица. “Как да застрашава? Службите ги изслушваме преди една седмица в Комисията по енергетика и заявиха, че нямат притеснение”, каза Добрев. От своя страна председателят на КЕВР Иван Иванов разкри, че от „Дондуков 2“, са поискали разяснения от регулатора по казуса с ЧЕЗ, но също отказа да коментира мотивите на президента. “Президентът е преценил, че това е въпрос от изключителна важност за националната сигурност и по този повод свиква КСНС. Това, което комисията за Енергийно и водно регулиране е направила е, че на определени въпроси, които към нас бяха отправени от администрацията на президента, отговорихме коректно.” Според Иванов внесените от Обединените патриоти промени в закона за енергетиката, даващи право на КЕВР да се разпорежда със сделки с дялове и акции над 20% от доставчици на ток, газ и вода, не могат да разрешат казуса с ЧЕЗ. “В този вид, с един единствен текст, тази промяна не може да бъде работеща. За да бъде работеща е необходимо тя да бъде придружена с изчерпателно изброяване на критериите, по които се произнася комисията, защото иначе комисията действително може да стигне до вземане на субективно решение, което аз категорично не го желая.” Поне два месеца са необходими докато законовите промени стигнат до пленарната зала, обясни от своя страна Делян Добрев. Според него и в момента КЕВР може да защити обществения интерес. “ Нито има крачка напред, нито има крачка назад. В момента се обсъжда дали да се направи крачка и в каква посока.” Добрев каза, че не се е срещал с Върбакова след разговорите и в Прага с ЧЕЗ Груп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Делян Добрев за решението на президента да свика КСНС: Сделката за ЧЕЗ не застрашава националната сигурност"}
{"url": "https://trud.bg/%d0%bd%d0%b0%d0%b1%d0%bb%d1%8e%d0%b4%d0%b0%d1%82%d0%b5%d0%bb%d0%bd%d0%be-%d1%87%d0%b5%d0%bd%d0%b3%d0%b5-%d1%83%d0%bb%d0%be%d0%b2%d0%b8-%d0%b0%d0%bf%d0%b0%d1%88-%d1%81%d0%bb%d0%b5%d0%b4-%d0%b3%d1%80/", "text": "Много наблюдателен полицай по охраната на обществения ред в Шумен задържа крадец минути след като отарашил мазе и носел чувала с плячката си. Васил В./38г./, известен с прякора Ицко, бил прибрал от мазе пет бутилки олио, толкова количество бира и два чифта дамски обувки. Имал лош късмет, защото към 15 часа в понеделник го забелязал униформеният Константин Димчев. Половин час по-рано същият полицай извършил проверка на документите на Ицко и тогава той не носел чувал. След като зърнал униформения пак, хвърлил товара и се пробвал да избяга, но ченгето било по-бързо от апаша. Ицко бил отведен до разбитата къщата на ул. „Ружа Тенева- Северина“ и си признал какво е сторил. Стопанката още не знаела, че някой е разбил вратата на избата и е взел хранителните й запаси и обувките. Васил е прибран в ареста и ще отговаря пред съда за кражбата. Зад гърба си той има 10 присъди – 6 са за кражби, другите са за принуда, намиране и невръщане на чужда вещ, а последната е за хулиганство, за което през 2016 г. бил осъден на пробация. Бдителният полицай пък, през последния месец има серия от точни попадения. По време на семеен скандал в шуменско жилище, където били извикани с колеги, забелязал тютюн без бандерол, собственост на мъжа. После намерил портфейл с 20 лв. на възрастна шуменка без документи. Успял да я открие и върне изгубеното, а леля Янка отправи благодарности до ръководството на ОДМВР-Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Наблюдателно ченге улови апаш след грабеж\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d1%80%d1%82%d1%8a%d0%b2-%d1%80%d1%83%d1%81%d0%ba%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b2-%d0%bb%d0%be%d0%bd%d0%b4/", "text": "Британската контратерористична полиция съобщи, че разследва необяснима смърт на мъж на фона на съобщения, че руснак, близък до покойния олигарх Борис Березовски, е открит мъртъв в дома си в Лондон, предаде Ройтерс. Бившият зам.-директор на руската авиокомпания „Аерофлот“ Николай Глушков (68 г.), живеещ във Великобритания със статут на политически бежанец, бил открит безжизнен от семейството си и приятели в понеделник вечерта, съобщи „Гардиън“. Британската полиция не посочи в съобщението името на мъжа, тъй като не бил идентифициран официално. Но заяви, че „няма доказателства, които да предполагат връзка с инцидента в Солсбъри“. Визира се отравянето на бившия руски двоен агент Сергей Скрипал и дъщеря му, които бяха открити на 4 март в безсъзнание в центъра на града. Разследването установи, че са били изложени на нервнопаралитичен газ, а Лондон смята, че „много вероятно“ Русия да е отговорна за станалото. Мъртвият Глушков работел през 90-те години на XX век за „Аерофлот“ и компания на Березовски. Пред 1999 г. Березовски изпада в немилост пред Владимир Путин и бяга във Великобритания, а Глушков е обвинен в пране на пари и измама, посочва „Гардиън“. Той изкарва 5 години в затвор и излиза през 2004 г. По-късно се премества в Лондон, като през 2011 г. дава показания в полза на Березовски по иска му за измама за $5 млрд. срещу друг руски олигарх Роман Абрамович, останал в добри отношения с Кремъл. Глушков казал пред „Гардиън“, че много скептично гледа на твърденията, че Березовски, който бе открит обесен в банята си през януари 2013 г., се самоубил или умрял поради инцидент. Той водел собствено разследване за смъртта му. През 2017 г. на задочен процес в Русия Глушков бе осъден на 8 години затвор за кражба на $123 млн. от „Аерофлот“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Откриха мъртъв руски бизнесмен в Лондон"}
{"url": "https://trud.bg/%d0%bd%d0%b0%d0%b4-7-%d1%85%d0%b8%d0%bb%d1%8f%d0%b4%d0%b8-%d0%ba%d1%80%d0%b0%d0%b6%d0%b1%d0%b8-%d0%bd%d0%b0-%d1%82%d0%be%d0%ba-%d0%b7%d0%b0-%d0%b8%d0%b7%d0%bc%d0%b8%d0%bd%d0%b0%d0%bb%d0%b0%d1%82%d0%b0/", "text": "Най-много кражби на ток за изминалата година е регистрирало енергото в Северозападна България – над 7000 хиляди. В Югоизточната и Североизточната част на страната злоупотребите са доста по-малко, предаде  . Освен манипулиране на електромерите, крадците се свързват незаконно с ел. мрежата не само над земята, но и под нея. Това прави разкриването на кражбата по-трудно. В Банкя от началото на година ЧЕЗ установява, че се губи значително количество енергия. Проверките на място показват – електромерите са с пломби, а мрежата видимо не е манипулирна, но само над земята. Нов уред – рефлектометър отчита, че незаконно присъединяване към мрежата има и то е в една от къщите. Собствениците не отварят вратата на екипа ни. Експертите установяват, че зад високата ограда кражбата става под земята. „Очевидно хората, които ползват тази енергия без да се измерва не са крайно нуждаещи се това е първото нещо, второто нещо използва се технология, която им гарантира много трудно разкриване на самото нарушение”, каза Филип Йорданов, ръководител отдел “Нетехнически загуби”. Новите уреди показват с 99% точност къде е незаконното присъединяване. Така за няколко часа кражбата е установена, а нарушителят ще плати 2250 лева за ток. Доволни ще бъдат и съседите като Георги, който макар и да не плаща за крадения ток, също изпитва неудобства, защото има проблеми с качеството на услугата. Енергото признава, че при кражби в кварталите често пъти има оплаквания от абонати за влошено качество на доставките. Това е още един индикатор, че някой съсед манипулира мрежата. От ЧЕЗ очакват с новите технологии, а и от сигнали на съвестни абонати да се увеличи броят на заловените крадци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Над 7 хиляди кражби на ток за изминалата година в Северозападна България"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b7%d0%b0%d1%80%d0%b0%d0%b4%d0%b8/", "text": "Заради наводнения в части от Хърватия обявиха извънредно положение. Няколко реки са излезли от коритата си, предаде БТВ. Десетки къщи са под вода. Пожарникари и военни помагат на хората, живеещи в пострадалите райони. Заради тежката ситуация много пътища са затворени. В същото време, торнадо връхлетя малко градче в Южна Италия на 30-тина километра от Неапол. Местните власти съобщават за много материални щети. Осем души са ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Обявиха извънредно положение заради наводнения в Хърватия"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%ba%d0%b2%d0%b0%d1%80%d1%82%d0%b0%d0%bb-%d0%ba%d1%80%d0%b0%d1%81%d0%bd%d0%b0-%d0%bf/", "text": "Жители на столичния квартал „Красна поляна” отново излязоха на протест и временно затвориха бул. „Никола Мушанов”, като пропускаха само превозните средства на градския транспорт, предаде  . Исканията им са бившите Виетнамски общежития да бъдат съборени, както и да се вземат спешни мерки срещу замърсяването на въздух в района. Те настояват Столичният общински съвет да се ангажира с конкретен срок, в който общежитията ще бъдат премахнати. Ще търсят помощ и от омбудсмана Мая Манолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Жители на столичния квартал „Красна поляна” отново излязоха на протест заради виетнамските общежития"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%be%d1%82%d0%bd%d0%be%d0%b2%d0%be-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d0%b8%d0%bd%d0%b8%d1%86/", "text": "За трета поредна година община Свищов се включва в благотворителната инициатива „Великден за всеки“ – „Дари празник на баба и дядо“, която се провежда под патронажа на омбудсмана на Република България – г-жа Мая Манолова. Инициативата е насочена към традиционно най-социално слабите членове на обществото ни – българските пенсионери. И тази година ще се набират както парични средства, така и хранителни продукти, които с любезното съдействие на Домашен социален патронаж – гр. Свищов ще раздадем в седмицата преди Великден на възрастните хора. Набраните средства по дарителската сметка ще бъдат обърнати във ваучери за храна, всеки от който на стойност по 20 лева. С тях притежателите им ще могат да пазаруват в определени вериги магазини, които допълнително ще бъдат обявени на сайта на омбудсмана. Ваучерите ще бъдат раздадени по предварително уточнени поименни списъци, предоставени от НОИ. С тях ще бъдат подпомогнати онези пенсионери, които няма да получат надбавка от правителството. Тази година кампанията „Великден за всеки“ – „Дари празник на баба и дядо“ набира средства по банкова сметка в УниКредит Булбанк, разкрита конкретно и единствено за целите на кампанията.  Средствата се набират по следната банкова сметка:  титуляр на сметката е Български червен кръст (БЧК)  IBAN: BG53UNCR70001522802795  Банков код: UNCRBGSF  В платежното нареждане е необходимо изрично да се посочи общината, за която се прави паричното дарение, за да могат дарените средства да отидат при пенсионерите от посочената община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Община Свищов отново се включва в инициативата „Великден за всеки”- „Дари празник на баба и дядо“\t\t\t"}
{"url": "https://trud.bg/%d0%b7%d0%b0-%d1%82%d1%80%d0%b5%d1%82%d0%b8-%d0%bf%d1%8a%d1%82-%d0%be%d1%82%d0%ba%d0%b0%d0%b7%d0%b0%d1%85%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%bd%d0%b0-%d0%be%d0%b1%d0%b2%d0%b8%d0%bd/", "text": "34-годишен силистренец, обвинен в убийството на бившата си приятелка, за трети път неуспешно поиска да бъде пуснат от ареста. Мюрсел Акив е зад решетките от 16 март миналата година. Дни преди това стрелочник открил тялото на жертвата с разбит череп, захвърлено в дере край жп прелез в землището на с. Руйно. Откакто е задържан, Мюрсел непрекъснато подава молби за промяна на мярката за неотклонение и обжалва отказите на Силистренския окръжен съд пред Апелативния съд във Варна. Пред втората инстанция защитата му обяви, че липсва предумисъл за престъплението, не е изяснен механизма на убийството, а органите на досъдебното производство бездействат. Магистратите обаче не приеха тези аргументи. Направените експертизи и събраните доказателства сочат, че Акив е съпричастен към тежкото престъпление, посочиха в мотивите към отказа си те. Красноречиви са и показанията на брата на обвиняемия, според когото Мюрсел качил бившата си изгора в автомобил и още по пътя започнал да я налага. Мъжът има богато съдебно минало и ако е на свобода, може да се укрие, счете съдът. Определението му не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " За трети път отказаха свобода на обвинен в убийство"}
{"url": "https://trud.bg/%d1%88%d1%83%d0%bc%d0%b5%d0%bd-%d0%ba%d0%b0%d0%bd%d0%b8-%d1%80%d0%b5%d1%86%d0%b8%d1%82%d0%b0%d1%82%d0%be%d1%80%d0%b8-%d0%bd%d0%b0-%d1%83%d0%bd%d0%b3%d0%b0%d1%80%d1%81%d0%ba%d0%b0-%d0%bf%d0%be%d0%b5/", "text": "Шумен ще бъде домакин на 26-то издание на Националния конкурс за изпълнение на българска и унгарска литература в края на април. Кандидати за участие в надпреварата се очакват до 17 април, съобщиха от общината. Конкурсът тази година е посветен на 140-та годишнина от Освобождението на България, на 170-та годишнина от избухването на унгарската освободителна борба, както и на 170 г. от рождението на Христо Ботев и 195 г. от рождението на унгарския поет Шандор Петьофи. И това издание на конкурса се организира от община Шумен и Унгарският културен институт „Балаши“, под патронажа на Министерство на културата. Подкрепя се от община Дебрецен, Съюза на артистите в България, основателят на конкурса семейство Поповски, Шуменският университет „Еп. Константин Преславски“ и къща- музей „Лайош Кошут“. Надпреварата ще се проведе в читалище „Добри Войников“. Председател на журито ще бъде актьорът Иван Налбантов, а членове Веселин Мезеклиев и Йоана Буковска. Според статута на конкурса участниците изпълняват по свой избор творби от унгарската и българската литература, като времетраенето им е до 10 минути. Изпълнение на творба от унгарски автор е задължително.  Участниците са в пет възрастови групи – до 11 г., над 11 г., непрофесионалисти, студенти от ВУЗ-ове по изкуствата, артисти професионалисти. Ще бъде присъдена и голяма награда на името на Владимир Трендафилов от Министерство на културата, награда от Унгарския културен институт, която е седмица престой в Унгария, награда от посланика на Унгария, награда от община Дебрецен и театър „Чоконаи“, която е  посещение в Дебрецен, също и награда на името на Иван Поповски за изключително художествено изпълнение на участник от студентската група. Фирма “Алкомет” ще връчи специална награда за участник ученик. 8 хил. лв. осигурява община Шумен за реализация на конкурса, толкова дава и унгарската страна.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Шумен кани рецитатори на унгарска поезия\t\t\t"}
{"url": "https://trud.bg/%d0%bf%d1%80%d0%be%d1%86%d0%b5%d0%b4%d1%83%d1%80%d0%b8%d1%82%d0%b5-%d0%b7%d0%b0-%d0%bf%d1%80%d0%b8%d0%b2%d0%b0%d1%82%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%be%d0%b1%d1%89%d0%b8%d0%bd/", "text": "Нова Загора даде старт на подготовката за приватизация на общинската болница. Общинският съвет реши да бъде обявен конкурс за изготвяне на правен анализ и приватизационна оценка на дружеството. До приватизацията се стигна заради невъзможността на единствената болница в Нова Загора да се самоиздържа, намалените клинични пътеки и задълженията от близо 700 хил.лева. От местната администрация обявиха, че има инвеститорски интерес. Болницата няма да бъде ликвидирана, дейността й ще се запази – казаха още от екипа на кмета Николай Грозев. Представители на опозицията в местния парламент протестираха срещу приватизацията. Но мнозинството им колеги подкрепиха предложението. Новозагорската болница е първата, обявена за приватизация болница в Сливенска област. Други две болници бяха затворени. Едната е общинската болница в Котел, която бе закрита заради задлъжнялост. Другата е държавната болница за лечение на туберкулоза в Сливен. Още преди години тя бе обявена в ликвидация, която не е приключила и до днес, а сградата й се руши и се е превърнала в свърталище на бездомници и наркомани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Процедурите за приватизация на общинската болница в Нова Загора започнаха"}
{"url": "https://trud.bg/%d1%80%d0%b0%d0%b7%d0%b3%d0%b0%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b5%d1%82%d0%b0%d1%84%d0%be%d1%80%d0%b0%d1%82%d0%b0-34/", "text": "Експерименталното българско кино може да се похвали с още една кинолента, основана на невидимия драматизъм, на проблематиката в разминаването на езиците – понятийни, жестови, вербални. Не очаквайте спиращ дъха екшън от новия български филм „3/4” на режисьора Илиян Метев. Той ще ви води в други, психологически пластове – нима всеки един от нас не изпада в ситуация на неразбиране, на взривяване отвътре, на привидното общуване в Къщата на самотата? Разминаването не е само поколенческо, то е същностно, екзистенциално, визионерско. За 16-та поредна година творби на режисьори, които са дебютен или втори филм, се състезават в Международния конкурс на „София филм фест” за голямата награда „София – град на киното”, чиято парична премия е 7000 евро. Именно пълнометражният „3/4” откри съревнованието на 10 март с прожекция в Дома на киното. Творбата вече има актив от две награди: „Златна роза 2017” (Варна) – за най-добър режисьор, „Златен леопард” (Локарно, 2017) в конкурса „Режисьори на настоящето”. Илиян Метев е и съсценарист (заедно с Бетина Ип), както и съпродуцент (заедно с Ингмар Трост). Продукцията е съвместна между България и Германия. Зад камерата е Юлиан Атанасов. „Въобще не виждах камерата, толкова естествено протекоха снимките” – призна на пресконференцията Мила Михова, изиграла главната роля – млада пианистка, която се подготвя за конкурс, за да сбъдне мечтата си да учи в Германия. Партнира ѝ 14-годишният Николай Мешалов в ролята на неин брат. Всъщност защо този филм не е типичният кинопродукт? Главните герои – Мила и Ники, играят себе си. Те разказват за ежедневието си, бита, конфликтите, страховете и надеждите си – тук класическият киноезик се е разпаднал до поток от визуални форми – ту близост, ту грубост, ту хармоничност, извираща от една свръхпосветеност на музиката. Бащата в семейството (в ролята е Тодор Велчев) се движи в някакво свое минало свършено време, което не предполага диалог с децата. Какво е посланието ли? Формалните отношения в семейството умъртвяват страстта на децата да творят, да се развиват в собствения си хоризонт и извън него… Когато проникнем в природата на душевния език, ще разберем физическата стойност на живота. Режисьорът Илиян Метев е автор на документалния филм „Последната линейка на София” (2012), който е номиниран за „Златна камера” на фестивала в Кан (2012) и печели наградата „Визионер”. „В първия ми пълнометражен филм няма сценарий – сюжетът на „3/4” се раждаше в процеса на снимките, аз самият не знаех как ще се развие фабулата” – сподели той пред публиката на „София филм фест”.", "date": "2018.03.13", "title": " Разгадаването на метафората „3/4”\t\t\t"}
{"url": "https://trud.bg/%d1%89%d0%b5-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b4%d0%b8%d1%81%d0%ba%d1%83%d1%81%d0%b8%d1%8f-%d0%bd%d0%b0-%d1%82%d0%b5%d0%bc%d0%b0-%d0%b7%d0%b0-%d0%b5%d0%b4%d0%bd/", "text": "На 14 март (сряда) ще се проведе дискусия на тема „За една обновена, социална България – нашите алтернативи“, която е организирана съвместно от Дискусионен клуб „Политика 21“ към БСП – София и учени от Българската академия на науките. Във форума ще вземат участие с встъпителни експозета, които ще разкрият различни алтернативни политики, акад. Стефан Воденичаров, акад. Атанас Атанасов, акад. Дамян Дамянов, акад. Александър Александров, съобщиха от БСП-София. Събитието ще се състои от 16,00 ч. в сградата на Научно-техническите съюзи, ул.“Г.С.Раковски“№108, ет.II, зала 2. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " Ще се проведе дискусия на тема „За една обновена, социална България – нашите алтернативи“"}
{"url": "https://trud.bg/%d1%81%d0%b0%d1%89-%d0%bf%d0%be%d0%b4%d0%ba%d0%b5%d0%bf%d1%80%d1%8f%d0%bc%d0%b5-%d0%b3%d1%8a%d1%80%d1%86%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b2-%d1%83/", "text": "САЩ подкрепят Гърция и Македония в усилията им да се намери решение по въпроса за името. Единственото решение е общото решение. Македония направи големи крачки в преговорите с нейните гръцки партньори и това една отлична възможност за постигане на решение. Много е важно двете страни да продължат с преговорите. Това каза в Скопие помощник държавният секретар на САЩ за Европа и Евразия Уес Мичъл по време на пресконференция с македонския премиер Зоран Заев, предаде БГНЕС. По отношение на членството на Република Македония в НАТО той каза, че “поканата за членство не е свързана с конкретна дата или събитие”. “Според мен може да направим всичко, което можем, за да отбележим напредъка и подкрепата на САЩ за Македония, за да стане член на НАТО и ЕС. Това е наш залог от дълги години и не е свързано с конкретна дата и събитие”, подчерта Мичъл. “Когато ви е трудно вие се обръщате към приятелите. С България решихме проблема, дай Боже да съобщим на нашите приятели, че сме постигнали решение и с Гърция, което ще запази достойнството и идентичността. Ще продължим с преговорите. Но, ако има проблеми отново ще очакваме помощ от приятелите на принципна основа”, каза от своя страна Зоран Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.13", "title": " САЩ: Подкепряме Гърция и Македония в усилията им да се намери решение по въпроса за името"}
