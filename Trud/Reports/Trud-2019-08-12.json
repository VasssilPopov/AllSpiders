{"url": "https://trud.bg/%d0%bf%d1%80%d0%be%d0%b3%d1%80%d0%b5%d1%81%d0%b8%d0%b2%d0%bd%d0%be-%d0%bb%d0%b8%d0%b1%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%80%d0%b0%d0%b9%d1%85-%d0%b8-%d0%bd%d0%b5%d0%b3%d0%be%d0%b2/", "text": "Зловещата премиера е отменена. Поне засега „Прогресивни либерали“ организират лов на хора, които не мислят като тях. За физическо унищожение са набелязани тези, които вярват в Бог, обичат родината, искат свобода от държавна намеса, не мразят хората, които се хранят с месо, не искат да си сменят пола, не искат децата им да слушат открити уроци от „драг-кралици“ в училище, отхвърлят радикалния феминизъм и споделят мечтата на Мартин Лутър Кинг за нация, в която цветът на кожата няма значение, а не расистката „политика на идентичностите“, която обяви белия човек за враг. Ловците разпознават жертвите по емблематичните им бейзболни шапки. Трошат черепите им, за да превърнат тези омразни шапки в кървава пихтия. Избиват ги като вреден дивеч. До крак. Защото нямат право на съществуване. И за да възцари хилядолетния прогресивно-либерален рай(х). Това е внушението, което без особени художествени заобикалки прави новата холивудска продукция „Ловът“ (The Hunt). Източници от Холивуд твърдят, че първоначално сценарият е бил озаглавен „Сини срещу червени щати“. Недвусмислен призив за насилствена разправа с привържениците на президента Тръмп. В САЩ традиционно обозначават като „сини“ щатите, в които доминират прогресивно-либералите от Демократическата партия, съсредоточени главно по двете крайбрежия, а като „червени“ – останалата част от страната, където устойчиво доминират Републиканската партия и по-консервативните политически нагласи. Дали наистина е било такова заглавието е без значение, защото обявеният сценарий с гореописаното внушение, е кристално ясен. Конкретно: представители на глобалния прогресивно-либерален елит пристигат с частните си самолети в 5-звездно имение, където се забавляват в зловеща игра – лов и избиване на група политически „окаяници“ (deplorables), заловени от либералите по време на молитва. С тази дума, превеждана на български и като „измет“, провалената Хилъри Клинтън си позволи да нарече избирателите на Тръмп през 2016 г. Типажите на жертвите във филма са подбрани така, че открито да наподобяват MAGA-привържениците – т.е. основните социални групи, съставляващи общественото мнозинство в САЩ, което подкрепя президента Тръмп и Републиканската партия. Недвусмислена е и алюзията с емблематичните за поддръжниците на Тръмп червени шапки с надпис „Make America Great Again“. Продуцент на лентата е известният анти-Тръмп хейтър Джейсън Блум, чийто просташки екстремизъм срещу американския президент стана причина да бъде прогонен с освирквания от фестивал на израелското кино в Лос Анжелис. През последния месец американският телевизионен ефир беше превзет от кървавия рекламен трейлър на въпросната холивудска продукция. Излъчваше се и докато ехтяха изстрелите, с които изкрейзили откачалки убиха и раниха десетки на 4 август в в Ел Пасо, Тексас, а преди това в Дейтън, Охайо. Агонията на истинските жертви беше озвучена от стоновете на филмовите deplorables, избивани от прогресивните либерали. Премиерата на този филм, определян от създателите си като „сатира“ (колко удобно!), беше планирана за 27 септември. Но масовата обществена реакция срещу бруталното насилие, езика на омразата и политическите внушения, които съдържа, вече принуди телевизия ESPN и гигантът „Юнивърсъл пикчърс“, под чиято шапка е продукцията, да спрат рекламите. А в събота преди обед, на 10 август, стана ясно, че зловещата премиера е отменена. Поне засега. Според популярното издание „Холивуд рипортър“ продуцентите обмисляли някои корекции в сценария, които да смекчат обществената реакция. По повод на филма президентът Тръмп нарече Холивуд, доминиран все още от агитатори на прогресивните либерали: „расистки от най-висша проба“. И заяви, че не те са елитът на Америка, а почтените граждани. На този фон прогресивно-либералните „елити“ в САЩ в типичен стил използваха трагедията в Ел Пасо за поредна безскрупулна атака срещу него. Цинично използваха трагедията на жертвите за свои партийно-политически цели. Примитивният им пропаганден наратив за кратко беше пообъркан след като се оказа, че част от жертвите от Ел Пасо всъщност са твърди привърженици на Тръмп и подсигуряването на границата с Мексико. Но пропагандата бързо игнорира този факт и обяви, че действащият американски президент бил „расист“, който насъсквал подобни престъпления заради политиката си за ограничаване на нелегалната миграция. В този дух измрънка нещо и Барак Обама, който ще остане в историята главно с гнусното лицемерие да приеме Нобелова награда за мир, след което „миролюбиво“ да разруши Либия и Сирия. Истината разбира се е друга. Политиката на Тръмп има толкова общо с престъпления като това в Ел Пасо, колкото и политиката на Обама и фамилията Клинтън. През 2014 г. – в средата на втория президентски мандат на Обама с държавен секретар Хилъри Клинтън, ФБР оповести мащабно проучване, според което в периода 2000-2013 г. има устойчив ръст на масови убийства със средно 16 процента годишно (Blair and Schweit, 2014). Виновен ли е Обама за това? А трябва ли да се клейми социалното управление в Норвегия или либералното във Франция, че двете страни далеч изпреварват САЩ по брой на жертвите в подобни масови убийства на 1 милион жители? За Норвегия коефициентът е 1,888, за Франция – 0,347, а за САЩ – 0,089 (Crime Prevention Center). Естествено, че утвърдителните отговори на тези въпроси ще са също толкова глуповати, колкото прогресивно-либералните упреци към Тръмп за трагедията в Ел Пасо. Сериозните анализи на този тип престъпност сочат, че основните причини по правило нямат нищо общо с политиката, независимо дали тя е либерална или консервативна. Сред причините са психическите заболявания, поведенчески девиации и комплекси, които се дължат на тормоз в училище; патологичното желание за популярност, която се осигурява мигновено от социалните мрежи и медийния интерес при подобни престъпления, недостатъчно строгите психотестове при разрешителните за оръжие. Не може да се подминава обаче отговорността за ескалацията на омразата, насилието и неуважението към политическия и ценностен плурализъм в демократичното общество, именно на прогресивните либерали. Онези, които у нас наричаме популярно „соросоиди“. Защото те отидоха далеч отвъд легитимната критика към едно демократично избрано управление и потопиха политическата арена в токсична истерия, език на омразата и политическо насилие. От 15 юни 2015 г., когато Тръмп обяви своята кандидатура за президент на САЩ, досега изминаха повече от 216 седмици. Това са 1512 дни, общо 36 288 часа. През цялото това време прогресивните либерали заливаха Доналд Тръмп, неговите идеи, политика и поддръжници с незапомнена омраза, сатанински обиди, призиви за преврати и насилие. С диаболична наслада разнасяха „отрязаната“ му глава, от която капеше бутафорна „кръв“. Разпространяват меме-образи, където „прогресивно“ мачете реже главата на Тръмп. Уринираха върху звездата му на Алеята на славата в Холивуд. Псуват го, проклинат го. Навсякъде. В социални мрежи, предавания и публични събития. Анти-Тръмп активисти и левите екстремисти от „Антифа“ бият и тормозят жени, мъже и младежи, които носят емблематичните за кампанията на Тръмп червени шапки MAGA. Гаврят се, уволняват, остракират, насилват. Повече от 1000 са вече документираните, включително с видеозаписи, посегателства и престъпления от омраза срещу привърженици на Републиканската партия и на президента Тръмп. Глорифицират анти-Тръмп омразата като политическа култура. Подменят легитимния политически сблъсък на идеи, политики и ценности с варварски крясък и фашизоидна нетърпимост. Безсилни в аргументите, търсят сила в насилието. С хунвейбински фанатизъм се стремят да анихилират всяка друга демократична гледна точка. Разчитат на смразяващия ефект, който носи гневът и обругаването на опонентите от техните онлайн-глутници. Всичко това осакатява демокрацията. Убива свободата на изразяване. Легитимира екстремистите от всички части на идеологическия спектър. Всеки сам може да направи паралели с манталитета на родното соросоидно малцинство. Но с цинични внушения, като спряната засега холивудска лента „Ловът“, правят първата крачка отвъд демокрацията – там, където се възцарява терора. „Прозорецът на Овертон“ е отворен – промиването на мозъци, за да се банализира злото, като средство за постигане на политически цели и да се нормализира ненормалното, е в ход. Голямото предизвикателство пред съвременното общество е да не допуска тези антидемократични щения да избуяват. Отговорността е на разумните хора и от двете страни на барикадата. Защото никога не бива да се забравя, че без политически различия няма демокрация. А демокрацията се прави от демократи. Всичко останало е от лукавия.", "date": "2019.08.12", "title": " Прогресивно-либералният рай(х) и неговите врагове\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b0-%d0%bd%d0%b5-%d1%82%d1%8a%d1%80%d1%81%d0%b8-%d0%b4%d1%80%d1%83%d0%b3%d0%b0-%d0%b2%d1%80%d1%8a%d0%b7%d0%ba%d0%b0/", "text": "Преди точно един месец се появи новината, че певицата Андреа и боксьорът Кубрат Пулев  . Към днешна дата, Андреа все още се радва на свободата си и не желае да има нова връзка. Това призна самата тя, отговаряйки на въпросa дали обмисля следващо сериозно обвързване, изпълнителката отговори кратко и ясно – не. Откакто е свободна, попфолк звездата често пътува, като последното й приключение бе в Италия, в компанията на модела Моника Валериева.", "date": "2019.08.12", "title": " Андреа не търси друга връзка"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d1%82%d1%80%d0%b5%d0%bd%d1%87%d0%b5%d0%b2-%d1%82%d1%80%d0%b8%d0%bc%d0%b0-%d1%81%d0%b0-%d1%80%d1%8a/", "text": "Трима са ръководителите на неутрализираната миналата седмица престъпна група за наркотици, заяви наблюдаващият прокурор Красимир Тренчев на брифинг във връзка с  . Тренчев отказа да цитира имената им, но наблегна на направленията, в които е работела групата. „Едното направление е продажба на наркотични вещества на едро, търговия с 50 и повече килограма високорискови вещества – хероин, кокаин, коноп, екстази, почти цялата палитра. Второто направление е дилърска мрежа, изградена от самите тях. Третото е, че в нощните заведения и по партитата основно те са предлагали наркотични вещества“, посочи той. Прокурорът не коментира дали задържаните имат връзка с по-големи имена от наркобизнеса и подчерта, че групировката е работила на територията на цялата страна. Относно начина на набиране на кадри за групата той обясни, че някои са се включвали доброволно, а други са били принуждавани със сила. „Упражнявано е насилие. Имало е нанасяне на телесни повреди и заплахи“, обясни той. Според Тренчев групата действа вече от 4 – 5 години насам, а активно се работи по случая от 2 години и половина.", "date": "2019.08.12", "title": " Прокурор Красимир Тренчев: Трима са ръководителите на неутрализираната миналата седмица наркогрупа"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bf%d0%b5%d1%82%d1%80%d0%be%d0%b2-%d1%80%d0%b0%d0%b1%d0%be%d1%82%d0%b8-%d1%81%d0%b5-%d0%b0%d0%ba%d1%82%d0%b8%d0%b2%d0%bd%d0%be-%d0%bf%d0%be-%d1%80%d0%b0/", "text": "Работи се активно по  . Това каза ръководителят на Специализираната прокуратура Димитър Петров на брифинг във връзка с разпоредената от главния прокурор Сотир Цацаров проверка на агенцията. „Изискани са документи, възложено е да се направи проверка на посочените договори от главния прокурор“, добави още той.", "date": "2019.08.12", "title": " Димитър Петров: Работи се активно по разпоредената от главния прокурор проверка на БАБХ"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%b8-vs-%d0%bf%d1%80%d0%be%d0%ba%d1%83%d1%80%d0%be%d1%80%d0%b8/", "text": "Интересно е да се наблюдава състоянието на „пост истина“ /по Харалан Александров/, в което живее нашето общество. Състояние, в което истината няма никакво значение, а единствено важни са интересите. В името на тези интереси, независимо дали политически и/или финансови, с шизофренно раздвоение едни и същи политици и свързаните с тях медии ежедневно, даже ежечасно, експлоатират едни и същи надлежно зададени опорни точки. Например, да се представи масовата подкрепа за кандидата за главен прокурор Иван Гешев от колегите му в цялата страна като образец на тоталитарно мислене, направо като рецидив на отминали времена. В същото време, една декларация, подписана от председател на адвокатска колегия и обявена за безалтернативно мнение на всички адвокати от гр. Пловдив и областта, е представена като съвършен образец за демокрация. Нещо повече, час след публикуването й тя вече бе прогласена от услужлива медия за първи пример за „институционална реакция“ срещу Гешев и тези, които го подкрепят. Така, от едната страна са подписите на стотици прокурори, следователи и съдебни служители от цялата страна. От другата страна е „автентичната позиция“ – тази на председателя на адвокатската колегия в Пловдив адв. Иван Демерджиев и още трима или четирима негови „съратници“. Тук даже няма смисъл да се обсъжда въпроса дали са питани всички адвокати от ПАК и дали те подкрепят шумно оповестената декларация. Достатъчно е, че така мислят адвокатите Стефан Левашки, Емилия Недева и Михаил Екимджиев. Достатъчно е също, че така те дават началото на още един елемент от плана „АнтиГешев“, умело режисиран от един техен колега с прекъснати адвокатски права в миналото, сега лидер на малка, но креслива извънпарламентарна партия. Иначе, от текста на декларацията прозира безспорния талант на адвокат Недева, вече добре трениран от множество подобни писания. Според пловдивски адвокати, декларацията на „ръководството им“ е била пълна изненада за тях, а председателят Демерджиев, по мнение на всички крайно неспособен да „роди“ такъв текст и замисъл, е действал по стриктните указания на ментора си Стефан Левашки. Самият адвокат Левашки пък от няколко месеца е спряган за кандидат на „Да България“ за кмет на Пловдив и пак според мнозинството от колегите му ще направи и невъзможното, за да изпълни поръката на партийния председател. Коментира се още, че след като не успя да използва Висшия адвокатски съвет, сега ръководството на тази партия има друга цел – да подбуди протести и декларации по места, като така се създаде впечатлението, че цялата българска адвокатура е противник на този кандидат за главен прокурор. Разбира се, такъв замисъл не би могъл да се осъществи и без активната подкрепа на дежурните медии. Всъщност, всичко това, вярно или не, е без значение. Важни са няколко други неща. Безспорно е, че масовата подкрепа за Иван Гешев от колегите му е безпрецедентна. Основната причина за нея всъщност е, че Гешев е един от тях. Той е прокурор, подкрепян от прокурори. Но тя се дължи още и на една груба политическа грешка, допусната от Христо Иванов. Директно, в ефир, той заяви, че това което се случва срещу Гешев, е политически натиск. Реакцията на прокурорите оттук нататък беше предвидима. Между другото, в подобна ситуация точно така щяха да реагират и съдиите, и адвокатите, ако тома касае избор в тяхната гилдия. Друг е въпросът, че тогава това би било представено точно от сегашните малолитражни политици като недопустим политически натиск, а сега срещу прокуратурата за тях е образец за демокрация. Оттук нататък т. нар. протестърска общност и нейните спонсори /видни обвиняеми и подсъдими, някои от които укриващи се от правосъдието/ трябва да минимилизира щетите, ако иска да успее в действията си срещу прокурорите и Иван Гешев в частност. Трябва да представи планираните активни мероприятия – протести, декларации, шествия и всички други познати форми на площадната демокрация, които ДаБълското мислене готви, като проява на автентичното гражданско недоволство. Трябва да се разграничи от физиономията на Христо Иванов, защото той отдавна е „белязан“ с пълен провал в тази кауза. Един от начините е простичък, но ефективен, без значение дали е полезен за обществото, за съдебната власт и за всеки обикновен български гражданин: като противовес на професионалната общност на прокурорите да се настрои тази на адвокатите /нещо което явно вече е в ход/. Естествено внимателно, през проксита, чрез уж неутрални фигури като пловдивския адвокат Иван Демерджиев, за да не прозира сянката на „Да България“ или друга политическа сила, както и да остане зад кулисите истинският режисьор – човекът, менажиращ медии, партия и НПО, за да прави бизнес. За неговите цели няма значение и това, че такъв подход е все едно да се опитваш да настроиш например учителите срещу лекарите в страната, защото не ти харесва избора на последните за тяхното собствено професионално бъдеще. Без значение е и че това само допълнително ще сплоти прокуратурата /ефект, който дори Христо Иванов не отчете и така допусна още една „капиталска“ грешка/. Важното че се руши и малкото държавност, останала в нашата страна, по чисто конюктурни политически и икономически причини и интереси. Но какво да се прави – генетично вродените комунистически рефлекси е трудно да бъдат овладяни. Те им говорят, че „революция“ скоро не е имало и е време за атака срещу „класовия враг“. Защото ако този враг успее, всъщност ще е победа на законността. И в същото време – техен политически залез, този път окончателен. А накрая – залез и на режисьора, който от години безнаказано миксира пари, политика, грантове и медии. В конкретния случай Христо и компания пропускат нещо важно – огромната част от българските адвокати /освен че редовно плащат вноски и осигуровки/ са хора мислещи, в чиято ценностна система професионалният авторитет стои далеч над политическата конюнктура. А в общ план – замислената „революционна ситуация“ ще се окаже поредната грешка на бившия министър на правосъдието и хората в сенките зад него. Защото диктатурата на малцинството винаги е обречена на неуспех. Както исторически, така и във всяка професионална общност.", "date": "2019.08.12", "title": " Адвокати vs. прокурори\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d0%b1%d0%bc%d0%b8%d1%81%d0%bb%d1%8f-%d0%bf%d0%be%d0%ba%d1%83%d0%bf%d0%ba%d0%b0%d1%82%d0%b0-%d0%bd%d0%b0-%d1%80%d1%83%d1%81%d0%ba%d0%b8-%d1%81%d1%83-35/", "text": "Турция обмисля възможността за покупка на руски изтребители Су-35, съобщават местният вестник „Йени шафак“. Медията посочва, че руските самолети може да са алтернативата, която Анкара търси на американските изтребители Ф-35. В момента представители на управлението на военната промишленост на републиката и ВВС на Турция разглеждат предложението на руската корпорация „Рособоронекспорт“, като се проучват техническите характеристики на изтребителя Су-35. Ако самолетът бъде оценен положително от Анкара, представители на военните министерства на двете държави ще пристъпят към официални контакти за възможна покупка на Су-35 от Турция, съобщава още медията. Припомняме, в средата на юли директорът на „Ростех“ (в която влиза „Рособоронекспорт“) Сергей Чемезов обяви, че Русия е готова да продаде на Турция изтребители Су-35 при интерес. Дни по-рано пък САЩ заяви, че решението на Турция да купи руските зенитно-ракетни системи С-400 прави невъзможно по-нататъшното участие в програмата за създаване на американски изтребители бомбардировачи от пето поколение Ф-35. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Турция обмисля покупката на руски Су-35"}
{"url": "https://trud.bg/%d1%88%d1%83%d0%bc%d0%b5%d0%bd-%d1%81%d0%b5-%d1%81%d0%b4%d0%be%d0%b1%d0%b8-%d1%81-%d0%bd%d0%b0%d0%b4%d0%bf%d0%b8%d1%81-%d0%b8-%d0%bd%d0%be%d0%b2%d0%b8-%d1%84%d0%be%d0%bd%d1%82%d0%b0%d0%bd%d0%b8/", "text": "Шумен се сдоби с официален надпис с името на града, водна каскада, фонтани и парк пред Съдебната палата. Обектът,  в който са вложени близо 500 000 лв., отпуснати от Министерски съвет, бе приет символично в понеделник от кмета Любомир Христов. Оказва се, че новата разхлаждаща придобивка за шуменци е чакана точно 60 години, защото пред съда е имало фонтан до 1960 г. „Искахме да възстановим шадравана, както е бил навремето и това беше нашата цел. Смятам, че се получи добре“, каза градоначалникът, който следи строителството няколко месеца и прави корекции. На площадното пространство има и нова настилка, цветни алеи с капково напояване, паркова мебел, а вечер водните площи ще светят разноцветно. Поставени са охранителни камери, свързани с полицията, която е на метри от новия парк. Голямата атракция за шуменци още преди месец беше поставянето на надписа ШУМЕН, какъвто градът не е имал. Буквите са иноксови, всяка тежи по 20 кг. Шуменци и гостите на града вече си правят увековечаващи фотоси край тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Шумен се сдоби с надпис и нови фонтани"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b3%d1%80%d0%b0%d0%b1%d0%b8%d1%82%d0%b5%d0%bb%d0%b8-%d0%be%d1%82%d0%bc%d1%8a%d0%ba%d0%bd%d0%b0%d0%bb%d0%b8-%d1%80%d0%b0%d0%bd%d0%b8%d1%86%d0%b0/", "text": "19-годишен младеж от Лясковец и 28-годишен варненец са заловени и уличени в грабеж на раница с голяма сума пари, съобщиха от варненската полиция. На 7 август италианец подал жалба, че в кв. Трошево неизвестни със сила са му отнели раницата, в която имало документи и близо 35 000 лв. За няколко дни разследващите успели да установят авторите на престъплението, които до момента не са имали криминални регистрации. Те са задържани за 24 ч, а по случая е образувано досъдебно производство под надзора на Варненската районна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Разкриха грабители, отмъкнали раница с много пари от италианец"}
{"url": "https://trud.bg/%d0%bc%d0%be%d0%bd-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0-%d0%b2%d1%81%d0%b8%d1%87%d0%ba%d0%b8-%d1%83%d1%87%d0%b8%d0%bb%d0%b8%d1%89%d0%b0-%d0%b2-%d1%81%d1%82%d1%80%d0%b0%d0%bd%d0%b0/", "text": "МОН ще финансира всички училища в страната, които желаят да ползват електронни дневници през новата учебна година. За специализирания софтуер Министерството на образованието и науката (МОН) е заложило близо 2 милиона лева по национална програма „Информационни и комуникационни технологии“. Училищата могат да изберат свободно доставчик на услугата и да заявят закупуването на електронен дневник до 3 септември 2019 г., като средствата, които ще получат, ще бъдат диференцирани спрямо броя на учениците им. Електронните дневници следва да бъдат достъпни през стандартните браузъри и да функционират през мобилни устройства. Те трябва да имат модул за родители с безплатно известяване в реално време при постъпване на нова информация – оценки, отсъствия, съобщения от учители и др. Софтуерът ще дава възможност за въвеждане и извеждане на обобщена информация за работата в клас на учениците, постиженията им по даден предмет, активността и инициативността им, отношенията със съученици им и др. Тази информация ще могат да достъпват и заинтересовани учители, педагогически съветници или психолози, които работят с някои от децата. По националната програма са предвидени средства за абонамент за доставка на интернет услуги за всички училища в страната, както и за оборудване на училищата и детските градини с хардуер и мултимедия за фронтално обучение. Кандидатстването за тях, както и заявяването на средствата за електронни дневници ще става през онлайн платформата на националните програми: https://np.mon.bg/. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " МОН ще финансира всички училища, които желаят да ползват електронни дневници"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%bd%d0%b8-%d1%84%d0%b5%d0%bd%d0%be%d0%b2%d0%b5-%d0%b7%d0%b0%d0%b4%d0%b8%d0%b3%d0%bd%d0%b0%d0%bb%d0%b8-%d1%83%d0%b8%d1%81%d0%ba%d0%b8-%d0%bf%d0%b0%d1%80%d1%84/", "text": "Фенове на голям столичен футболен отбор, гостуващ в Разград в неделя, ударно се записаха в хрониките с кражба на уиски, парфюми и …презервативи. Шестимата, които били от русенски села, пристигнали в Разград н неделя следобед за мача, насрочен по-късно вечерта. Пообиколили ларгото и накрая от хипермаркет си взели без да платят „най-належащи”, вероятно по тяхна преценка, стоки. Задигнали 11 броя уиски от по 200 мл, 4 парфюма и 2 кутийки кондоми. От магазина засекли нерегламентираното „пазаруване” и подали сигнал в полицията. Не след дълго били издирени и крадците, между които били и 3 непълнолетни запалянковци. От полицията не съобщават употребени ли са били откраднатите стоки в този период от време, но казаха, че групичката била разкрита още преди началото на мача. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Футболни фенове задигнали уиски, парфюми и… кондоми от магазин"}
{"url": "https://trud.bg/%d1%85%d0%b5%d0%bd%d1%80%d0%b8-%d0%ba%d0%b0%d0%b2%d0%b8%d0%bb-%d0%b5-%d0%b2%d0%b5%d1%89%d0%b5%d1%80%d1%8a%d1%82/", "text": "Продукт за фентъзи фенове От Netflix пуснаха първи кадри от амбициозната си адаптация на изключително популярната фентъзи поредица от романи на Анджей Сапковски – “Вещерът” (“The Witcher”), вдъхновила и едноименната серия от видео (и настолни) игри. Централната роля е за Хенри Кавил, който се вече игра Супермен. Тук Кавил влиза в кожата на главния герой Гералт от Ривия. Ето го и сюжета. Самотният ловец на чудовища Гералт от Ривия се бори да намери мястото си в един свят, в който хората често се оказват по-зли от зверовете. Но когато съдбата го сблъсква с могъща магьосница и млада принцеса с опасна тайна, тримата трябва да намерят начин да прекосят изпълнения с насилие континент. Това определено ще е продукт за фентъзи фенове. Създател на “Вещерът” (“The Witcher”) е Лорън Шмид Хисрич. Режисьори са Алик Сакхаров. Шарлот Брандстрьом, Алекс Гарсия Лопес и Марк Йобст, а продуцент е Майк Островски. Освен Хенри Кавил, Аня Шaлoтра и Фрея Алън, във “Вещерът” участват още Адам Леви, Анна Шафър, Джоди Мей, Бьорн Хлинур Харалдсон, Ема Апълтън, Ройс Пиърсън, Миана Бърнинг, Мими Ндивени, Ларс Микелсен, Терика Уилсън-Рийд, Джой Батей, Еймън Фарън и др", "date": "2019.08.12", "title": " Хенри Кавил е „Вещерът”"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-13/", "text": "Публичните политически нападки и обсъждания на безумни идеи не може да не се отразят негативно върху мотивацията и работата на личния състав на службата Президентът Румен Радев наложи вето върху измененията на закона за военното разузнаване, както се очакваше. Промените на закона също бяха предопределени, след изненадващия публичен шамар, който ДАНС нанесе върху Служба „Военна информация“ към МО. Все пак, ако махнем някои държави с дълга превратаджийска история, май няма страна по света, която да обвини двама шефове на служби (трима, ако броим и Кирчо Киров) – генерали. По тези и други въпроси разговаряме с експерта по сигурност Симеон Николов. – На какво се дължи възникналият спор за това, трябва ли цивилен да може да оглави военното разузнаване, г-н Николов? Предопределено ли беше това решение на Народното събрание?   – Военното разузнаване е неразделна част от Въоръжените сили, а не някаква служба. То е бойно поделение в мирно време. Съгласно Доктрината на Въоръжените сили на Република България, военното разузнаване обединява дейността на всички разузнавателни органи и формирования в армията в единен централизиран процес на стратегическо, оперативно и тактическо ниво по единен замисъл, условия и задачи. Разузнавателните подразделения в структурата на армията се обслужват информационно, методологически и планово от военното разузнаване. То осигурява контингентите ни, участва в операции и мисии. Подготвя военните учения на армията. Началникът ръководи агентурното разузнаване, радиолектронното разузнаване, информационно-аналитичния сектор. Директорът на военното разузнаване участва в Комитета на НАТО по военно разузнаване, в Борда на директорите по насоките на разузнавателната дейност на Алианса и Борда за управление на Системата за обмен на разузнавателната информация. Би било абсурдно при тази сложна проблематика от военен и агентурно-разузнавателен характер и отговорни решения, начело на разузнаването да стои цивилна личност и да е адекватен партньор на генералите в Брюксел. – Много ми е любопитно как бихте коментирали едно интервю на президента Росен Плевнелиев по българското национално радио. В него той изрази мнение, че президентът Радев има основно един аргумент и не може заради присъствието на думичката „военно“ в името, да има изискване директорът задължително да е военен.  – Това е опростен подход и невярно твърдение. Ако е послание към депутатите, те би трябвало да са му крайно обидени. Президентът Радев излага цели седем аргумента, три от които са свързани с Конституцията и поне с още два закона, основно този за военното разузнаване, но те изглежда не означават нищо за Плевнелиев. А юридическите аргументи касаят възложените от Конституцията задачи на Въоръжените сили и идентичност на техните структури, изискването за политическа неутралност (деполитизация, б.р.), съгласно член 5 точка 6 от Закона за военното разузнаване, последователното провеждане на принципа на централизираното управление и контрол на разузнавателната дейност, залегнал в член 5, точка 4 от същия закон. Освен това, както подчертава президентът Радев, чрез промените се внася несъгласуваност със Закона за управление и функциониране на системата за защита на националната сигурност, като премиерът внася предложение до президента за назначаване, а с приетия закон сега същото правомощие се дава на министъра на отбраната. Новата алинея 5-а създава прецедент по отношение навършване пределна възраст и оставане на служба. А колкото до името „Военна информация“, то се появи през 2000 година по времето на министъра на отбраната Бойко Ноев с аргумента, че се интегрира военното ръководство в Министерството, практика и в други страни-членки на НАТО. Според мен интегрирането бе правилно решение, но преименуването на военното разузнаване в някаква информационно-аналитична структура е подвеждащо. По-късно министър Ненчев, съобщавайки, че е уволнил към 300 души от администрацията, отбеляза, че болшинството от тях били от „Военна информация“. Администрация ли са екипите на военното разузнаване в Ирак и в други мисии? Но при Ненчев абсурдите нямаха край. – Да се върнем към бившия върховен главнокомандващ. Президентът Плевнелиев би трябвало да е наясно със задачите на военното разузнаване, че то подсигурява основно въоръжените сили, а не се занимава с разследване на контрабандни канали на цигари, примерно.   – Ето ви един пример. Когато се комплектоваше първия батальон за Ирак, държавното ръководство не се вслуша в предложението на Разузнавателно управление към Генералния щаб да изпратят екипи в мисията. А чак след трагичната загуба на български военни започна изпращането на такива екипи и от тогава нямаме сериозни инциденти. В Афганистан например България е една от малкото държави, които няма нито един загинал военнослужещ и дано да остане така. Информациите на разузнавателните служби се изпращат до тримата големи: президент, премиер и председател на НС. Но дори Плевнелиев да е поставял само резолюции до секретарите си, без да ги чете, трябва някой да му е пояснил, че основната информация е от специфичен военен характер за армията, за въоръжението и техниката, за военни доктрини, за способите за водене на бойни действия, за военновременни планове на противникови въоръжени сили, а не е политическа. Тезата му за днешните „рискове от невоенен характер“, асиметрични заплахи, трафик на хора и дрога по същество са верни, но те са предмет на дейност на други разузнавателни служби. Макар че борбата срещу тероризма е задача и на военното разузнаване и негови подразделения участват във всички бойни мисии още от войната в Ирак. Хибридните заплахи се превърнаха в акцент на дейността на военното разузнаване, според публикувания годишен доклад за 2017 година. Но би трябвало да се чете, преди да се говорят такива неща. И да имаш памет. – Президентът Плевнелиев говори за „контрамерки“. Това ми звучи като контраразузнаване. Нали не е такава задачата на военното разузнаване?   – Некомпетентност проличава и в опита на Плевнелиев да легитимира отговорността и за асимитричните заплахи, като говори за „налагане на контрамерки“. Военното стратегическо разузнаване не предприема „контрамерки“, те са предмет на дейност на контраразузнаване и други специални служби. Така разсъждаваха депутатите, които не правиха разлика между разузнаване и контраразузнаване, но гласуваха за включване и на военното разузнаване в Закона за досиетата, въпреки че и според международната практика то никога не е принадлежало към репресивните органи на Държавна сигурност. Зад тезата на Плевнелиев всъщност се прокрадва порочната идея на негови политически съмишленици от близкото минало да се омаловажи и загърби военния характер на това поделение и да се обедини с външнополитическото разузнаване. Този опит за ликвидиране на военното разузнаване, слава Богу, не мина. – Все пак вече имаме прецедент начело на военното разузнаване да бъде назначен цивилен – Йордан Бакалов. Между другото оценките за него не бяха лоши.  – Да. В цялата 111-годишна история на военното разузнаване има един единствен такъв случай от май до ноември 2015 г. Хвалебствената тирада на Плевнелиев за временно озовалия се като първи цивилен ръководител в историята на Военното разузнаване Йордан Бакалов свидетелства за една деформирана ценностна система. Защото въпреки някои негови положителни делови качества, Бакалов бе използван за да изпълни най-непочтената задача – да извади от архива делата на чужденците – агенти и доверени лица в грубо нарушение на Закона за досиетата, касаещ само българските граждани. Случай, който няма аналог в целия свят! Да предадеш хората, които са работили за сигурността на България. Да улесниш чужди контраразузнавания, поднасяйки им невиждан досега в тази професия щедър подарък! Да създадеш условия за дипломатически скандали. Кой ще се съгласи след такова неадекватно действие, отстоявано от бившия министър на отбраната Ненчев, да сътрудничи въобще на българин? Но точно този факт Плевнелиев го изтъква като най-голяма заслуга! Впрочем, президентът Плевнелиев отказа да бъде награден един български космонавт по случай кръгла годишнина, защото някога отбил редовната си военна служба именно в разузнавателно подразделение. Както отказа и да награди посмъртно полк. Пеньо Пенев, единственият български офицер, лежал девет години в турски затвори (осъден на смърт, б.р.), на който дори турският караул при предаването му на граничния пункт срещу 9 турски агенти, вдига оръжията си „За почест“! Но само преди два месеца Комисията по досиетата отново наруши за пореден път Закона като с решение № 2 от 04 юни 2019 година извади данните за четирима зам.директори на „Военна информация“, единият от които действащ, другите са заемали тази длъжност в периоди 2005-2009, 2002-2010 г.! Тоест далеч извън обхвата на фиксираната в Закона 1991 година. Тази Комисия е слон в стъкларски магазин, която гълта милиони левове от българския данъкоплатец и няма кой да се самосезира и да u потърси отговорност за тези им дела. – Защо е тази чистка? Вие имате поглед и може да кажете как изглежда военното разузнаване в очите на натовските ни партньори?  – Разузнавателно управление към Генералния щаб на армията бе една от първите структури в България, които се преустроиха в новите условия и контактите му с разузнавателните служби на НАТО датират още преди приемането ни в Алианса. Ако изключим някои редки екземпляри и невежи тролове, днес почти не се срещат нападки, че оперативните работници във военното разузнаване са свързани с предишния режим. Обяснението е, че съставът е изцяло обновен, болшинството са преминали обучението си в западни военно-учебни заведения, дори има едностранно залитане към американски разузнавателни институции. На този фон посегателствата срещу „Военна информация“ изглеждат повече антинатовски, отколкото като загриженост за прозрачност и контрол. Пренебрежителното отношение обаче към „радара на военната сигурност на държавата“ не може да не подкопава доверието на нашите съюзници, извоювано с много труд и рискове. Публичните политически нападки и обсъждания на безумни идеи не може да не се отразят негативно върху мотивацията и работата на личния състав, а хората и техният опит са най-ценното, което държавата има. – Какви биха могли да бъдат мотивите, за да се настоява на всяка цена да се помени закона, а не да се потърси нов началник от средите на армията, ако не непременно от службата?   – Най-вероятно е стремеж на управляващите да имат пряк достъп до възможностите на военното разузнаване, както направиха това с политическото разузнаване, отнемайки го от президента. Ако някой си мисли, че високите оценки на партньорите ни могат да се трансформират в политически дивиденти, се заблуждава. От друга страна, дори и в процеса на модернизация на армията, разузнаването е осигурявало информация за съответната бойна техника, а изборът u придоби важно политическо значение. Апетитът на политиците обаче вероятно е нараснал още повече, след прочитане на годишните доклади, които се изготвят от 2016 г. насам. Добре е да се четат незасекретените резюмета на докладите, публикувани ежегодно на сайта на Министерски съвет, за да не ставаме свидетели на невежи изказвания и неадекватни гласувания. През 2017 г. са изпратени 4505 информационни документи, а през 2018 г. 5096. По линия на разузнавателния обмен с други служби са получени 1704 документа. Служба „Военна информация“ участва в 18 комисии и работни групи в НАТО и в 4 в ЕС. Нашето военно разузнаване си сътрудничи с 45 разузнавателни служби. „Военна информация“ има 27 военно-дипломатически представителства, отговарящи за 45 държави. През пролетта на 2020 година предстои в България да се проведе заседанието на Военния разузнавателен комитет на НАТО, чието председателство се поема на ротационен принцип от България, респективно Служба „Военна информация“. Нов началник ще бъде изстрелян в международна орбита на гърба на успехите на досегашните. За съжаление, в процеса на „овладяване“ на военно-разузнавателните структури има подозрения, че са намесени и други служби. Докато преди 10 ноември ДС многократно се опитваше, но не успя да сложи ръка върху РУ-ГЩ, в годините на демокрацията бивши агенти на други контраразузнавателни служби заеха някои длъжности от началници на отдели и сектори до зам.директор и директор, по информация от Комисията по досиетата, а през 2018 г. официално бе назначен офицер от ДАНС за четвърти зам.началник. Сега съществуват предположения, че промяната в Закона цели да се проправи път на такова назначение, но това засега са само догадки. Времето ще покаже. Нашият гост  Симеон Николов е директор на Центъра за стратегически изследвания в сигурността, отбраната и международните отношения. Бивш зам.министър на отбраната, главен експерт в Администрацията на президента, дългогодишен дипломат, член на УС на БДД, основател и главен редактор на издание за анализи в сигурността и международните отношения.", "date": "2019.08.12", "title": " Експертът по международна сигурност Симеон Николов пред „Труд“: Посегателствата срещу военното разузнаване изглеждат анти НАТО"}
{"url": "https://trud.bg/%d0%ba%d0%be%d0%b9%d0%bd%d0%b0-%d1%80%d1%83%d1%81%d0%b5%d0%b2%d0%b0-%d0%b2-%d0%b7%d0%b0%d1%88%d0%b5%d0%bc%d0%b5%d1%82%d1%8f%d0%b2%d0%b0%d1%89%d0%b0-%d1%84%d0%be%d1%80%d0%bc%d0%b0-%d0%bd%d0%b0-49/", "text": "Колкото по-малко остава до края на летния сезон, толкова повече хора се възползват максимално от слънчевите лъчи. Една от тях е звездата от „Скъпи наследници“ – Койна Русева. Красивата блондинка, която е последната дуетна половинка на певеца Миро, публикува в официалната си Фейсбук страница снимка по бански. 49-годишната актриса, която е майка на 3 деца, показа перфектна фигура, способна да засенчи дори по-младите представителки на нежния пол. На кадъра тя позира върху скали, облечена в черен бански от две части. „Баланс му е майката“, е посланието към изображението, което събра множество харесвания и не по-малко коментари, с които почитателите ѝ изразиха възхищението си към добре поддържаното ѝ тяло. „Извинявайте, спортувате ли нещо?“, шеговито написа Орлин Павлов, на което тя закачливо му отговори, че не пипа „Нутела“. Очевидно това е една от слабостите на певеца, който освен с микрофон в ръка, често се изявява и пред обектива, защото следващият му коментар бе, че по-скоро тя („Нутела“-та) пипа него. „Съвършенството си има име. И то е Койна!“, написа друг потребител. По-рано Русева почиваше на Царево, заедно с колежката си Искра Донова, но след това реши да посети гръцките плажове, където пое управлението на корабче, плаващо в кристалносините вълни.", "date": "2019.08.12", "title": " Койна Русева в зашеметяваща форма на 49"}
{"url": "https://trud.bg/48-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b4%d0%b8%d0%b3%d0%bd%d0%b0%d0%bb-%d0%bf%d1%83%d1%88%d0%ba%d0%b0-%d1%81%d1%80%d0%b5%d1%89%d1%83-%d0%bc%d0%bb%d0%b0%d0%b4%d0%b0%d1%82%d0%b0-%d1%81/", "text": "48-годишен мъж от шуменските села е задържан в Кубрат с незаконно оръжие, след като жена му подала сигнал, че след заплахи с пушка, й отнел мобилния телефон. Семейната разправия между мъжа и 27-годишната му съпруга, с която били разделени, станала в неделя към 17,20 часа в село Голям извор, Разградско. Далеч по-възрастният мъж отишъл при невястата, за да й иска пари. Щял да заминава в чужбина. Тя отказала и той вдигнал пушка срещу нея, разказала младата жена. После изтръгнал от ръцете й мобилния й телефон и отпрашил. Към 20 часа в неделя полицията засякла мъжа в „Фолксваген Пасат”, управляван от друг мъж. Колата била спряна в Кубрат, а при извършената проверка било установено, че посоченият, като извършител на грабеж, държал ловна пушка, за която нямал разрешително. Били открити и 21 патрона за нея, посочват от полицията. Незаконното оръжие и боеприпасите са иззети. Мъжът е задържан и срещу него е образувано бързо производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " 48-годишен вдигнал пушка срещу младата си жена, взел й телефона\t"}
{"url": "https://trud.bg/%d1%82%d0%b2%d1%8a%d1%80%d0%b4%d0%b5-%d0%ba%d0%be%d0%bd%d1%81%d0%b5%d1%80%d0%b2%d0%b0%d1%82%d0%b8%d0%b2%d0%b5%d0%bd-%d0%b1%d0%b0%d0%bd%d1%81%d0%ba%d0%b8-%d0%bc%d0%be%d0%b4%d0%b0%d1%82%d0%b0-%d1%82/", "text": "Изрязаните варианти на плажно облекло вече не са актуални Стремежът е към женствено излъчване Флорални мотиви, плътни материи и неутрални цветове – това не е описание на кувертюрата в дома на баба ви, а най-горещата тенденция при банските костюми този сезон. За разлика от миналата година, когато яркият неон и асиметричните модели преобладаваха на плажа, сега наблюдаваме коренна промяна. Стремежът е към женствено излъчване и подчертаване на естествената красота. Затова и нюансите са близки до тоновете на кожата, а повечето модели са от материи, подчертаващи извивките. Най-актуален ще бъде целият бански, който е подходящ за почти всяка фигура. Ако сте по-слаби, е препоръчително да заложите на модел с интересен принт (животинският все още е модерен) и подплънки на бюста, които ще ви придадат обем на точните места. Други трикове за “увеличаване” на гръдната обиколка са воалите и къдриците в горната част на банския или тези, разположени около раменете, които пък отвличат вниманието от по-малкия бюст. Жените, които искат да прикрият несъвършенствата, е добре да изберат тъмен цвят, оптически смаляващ фигурата им. Материята също е важна, тъй като банският с много еластан се впива в кожата и не стои добре. Затова модни специалисти препоръчват да се избягва при дами с по-пищна фигура. Връщането към ретро моделите с висока талия и панделки по раменете и деколтето е водещо за сезона. Райетата също са много актуални, но за носенето им трябва да се спазва едно важно правило – вертикалните удължават фигурата, хоризонталните я разширяват. Следователно, ако искате да изглеждате по-високи и слаби, се спрете на бански с вертикални райета в предпочитан от вас цвят. В случай, че имате атлетична фигура, а жадувате за такава тип “пясъчен часовник”, хоризонталните райета ще подчертаят ханша ви. И въпреки че моделите са по-консервативни и ограничаващи, в избора си на аксесоари имате пълна свобода за експерименти. Развихрете въображението си с широки плажни шапки, окичени с цветя, перли или дори ръчно избродиран надпис с името ви. Заменете едноцветното парео с рокля със свободна кройка от нестандартна материя. Бижутата за плажа не излизат от мода, но деликатните златисти колиета и гривни са хем ефектни, хем удобни, съветват модните експерти. Джапанките, които се превърнаха в тотален летен хит дори за официални поводи, може да са на платформа, като така ще издължите краката си, а и ще се спасите от парещия пясък.       Забравете за черното, полата да е около коляното Неутралните цветове “разхлаждат” Избирането на тоалет за офиса в горещите дни на лятото е предизвикателство за голяма част от дамите. Затова модните специалисти са подготвили няколко съвета за жените, които искат да бъдат елегантни на работното място, но заедно с това да не се чувстват некомфортно от високите температури. Забравете черното и изобщо тъмните нюанси. Те създават мрачно настроение и този тип цветове привличат топлина. За предпочитане са тоалетите в неутрални и цветни нюанси. Бежово, кремаво, сиво, каймак, нежно розово, светло жълто и т.н. са примери за такива тоналности, които “разхлаждат”. Друг съвет е да не залагате на късата пола. Тя няма да ви разхлади в жегата. А и за офиси с по-строги изисквания по отношение на облеклото не е добър избор. Заложете на поли и рокли с дължина около коляното или до средата на прасеца.", "date": "2019.08.12", "title": " Твърде консервативен бански – модата това лято"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81-%d0%bd%d0%b0%d0%b9-%d1%81%d0%bb%d0%b0%d0%b1%d0%be%d1%82%d0%be-%d1%81%d0%b8-%d0%ba%d0%bb%d0%b0%d1%81%d0%b8%d1%80%d0%b0%d0%bd%d0%b5-%d0%be%d1%82-7-%d0%b3/", "text": "Григор Димитров постигна нов антирекорд. Българинът записа най-слабото си класиране в световната ранглиста от 7 години. Първата ни ракета ще започне на турнира в Синсинати под № 74. През 2012-а той бе 87-и. От началото на сезона Димитров страда от болки в рамото, което се отрази и на играта му. В Синсинати асът ни има да брани 90 точки от миналата година, когато стигна до осминафиналите. Същевременно японката Наоми Осака се върна на върха в световната ранглиста. Тя измести от първото място Ашли Барти (Австралия).", "date": "2019.08.12", "title": " Григор с най-слабото си класиране от 7 години"}
{"url": "https://trud.bg/%d0%b4%d0%b6%d0%be%d0%bd-%d0%b1%d0%be%d0%bb%d1%82%d1%8a%d0%bd-%d1%82%d1%80%d1%8a%d0%bc%d0%bf-%d1%81%d0%b5-%d0%bd%d0%b0%d0%b4%d1%8f%d0%b2%d0%b0-%d0%bd%d0%b0-%d1%83%d1%81%d0%bf%d0%b5%d1%88%d0%b5%d0%bd/", "text": "Президентът на САЩ Доналд Тръмп иска да види успешно излизане на Великобритания от Европейския съюз и ще подкрепи споразумение за свободна търговия между Лондон и Вашингтон, заяви съветниктъ по национална сигурност на държавния глава Джон Болтън, цитиран от Ройтерс Болтън, който е на двудневна визита във Великобритания, иска подобряване на отношенията между двете държави при управлението на Борис Джонсън след понякога обтегнатите връзки при предшественика му на премиерския пост Тереза Мей. Основното послание на Болтън е, че САЩ ще помогнат за ограничаване на щетите от Брекзит със споразумение за свободна търговия, за което в момента преговарят търговският представител на Вашингтон Робърт Лайтизър и неговия британски колега Лиз Тръс. Тръмп вярва, че „що се касае до търговските преговори, ЕС е по-лош от Китай, с разликата, че е по-малък“, заяви представителят на Белия Дом. След закуска с депутата от британската Консервативна партия Бернар Дженкин, Болтън трябваше да обядва с секретаря на кабинета на Великобритания Марк Седвил. По-късно той се срещне на Даунинг Стрийт №10 с Едуард Листър, който е главен стратегически съветник на Джонсън. По-късно през деня Болтън планира разговор със Саджид Джавид, новият министър на финансите. Във вторник Болтън ще се срещне с Трус, както и с Бен Уолъс, новият министър на отбраната и Стивън Барклай, държавният секретар за излизане от Европейския съюз, наред с други представители. Очаква се Болтън да призове служители от новосформираното правителство на Джонсън да приведе политиката си по отношение на Иран по-близко до линия на Съединените щати.", "date": "2019.08.12", "title": " Джон Болтън: Тръмп се надява на успешен Брекзит, ще подкрепя Великобритания със свободна търговия"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d1%83%d0%b4%d0%b0%d1%80%d0%bd%d0%be/", "text": "Жозе Моуриньо липсваше на Висшата лига. Уволненият преди 8 месеца от „Манчестър Юнайтед“ треньор пак е под прожекторите и още с първата си изява се погрижи за скандали. Специалния дебютира като тв анализатор на „Скай Спортс“ в дербито от първия кръг между бившите му отбори „Манчестър Юнайтед“ и „Челси“. „Червените дяволи“ спечелиха с 4:0. Преди дуела Моуриньо каза, че нито един от двата тима няма шанс за титлата. И каза, че дори вторият отбор на шампиона „Манчестър Сити“ е по-добър от тях. След мача Моуриньо захапа своя бивш капитан Франк Лампард, легенда на „Челси“. Вече като треньор на „сините“ той заложи на младоци и Моу го оплю. „Не му харесало представянето на Мейсън Моунт – разгневи се Лампард. – Наистина ли него спомена? Няма да се концентрирам върху анализаторите, вярвам в отбора.“ В същото време Пол Погба измисли прякор на новото попълнение Хари Магуайър. Въпреки четирите гола на „Юнайтед“ точно защитникът бе избран за играч на мача. „Викам му Звяра“, написа Погба в социалните мрежи. След като купи Ромелу Лукаку за 70 млн. евро от „Юнайтед“, „Интер“ ще привлече и защитника Матео Дармиан – като свободен агент следващото лято.", "date": "2019.08.12", "title": " Специалния се завърна ударно"}
{"url": "https://trud.bg/%d0%b2%d0%b8%d0%b0%d0%bd%d0%b0-%d1%81%d0%b5-%d0%b2%d1%80%d1%8a%d1%89%d0%b0-%d0%b2-%d0%b1%d0%be%d1%82%d0%b5%d0%b2/", "text": "Един от най-любимите футболисти за феновете на „Ботев“ (Пд) от последните години отново е в отбора. Фернандо Виана се съгласи са подпише кратък договор – само за четири месеца. Нападателят беше един от героите на „жълто-черната“ част на Пловдив, след като спечели купата и суперкупата на България. В първия си престой в „Ботев“ Виана бе играч на отбора само 11 месеца. Но в 41 мача вкара 18 гола, което го прави един от най-успешните в тима за новото време. Силните игри уредиха на Виана договор с „Ал Дафра“ от ОАЕ. Тогава интерес към него имаше и от Западна Европа, но финансовата оферта от Персийския залив беше прекалено изкушителна. Сега ръководството на „Ботев“ иска да разбере в какво състояние е Виана. Затова и договорът му е толкова кратък. В него има опция да бъде продължен. От вторник бразилецът започва тренировки с отбора.", "date": "2019.08.12", "title": " Виана се връща в „Ботев“"}
{"url": "https://trud.bg/%d0%bf%d0%b8%d1%8f%d0%bd%d0%b8%d1%86%d0%b0-%d0%bf%d1%80%d0%b5%d0%b1%d0%b8-%d0%b4%d0%be-%d1%81%d0%bc%d1%8a%d1%80%d1%82-%d0%b6%d0%b5%d0%bd%d0%b0-%d1%81%d0%b8-%d1%81%d0%bb%d0%b5%d0%b4-%d1%81%d1%86%d0%b5/", "text": "58-годишният Атанас Георгиев, който на 8 срещу 9 август   половинката си, ще дочака процеса си зад решетките. Това постанови Варненският окръжен съд, който не уважи молбата на обвиняемия да бъде пуснат от ареста срещу подписка. До драмата в дома на ул. „Ропотамо“ 4 във варненския кв. Аспарухово се стигнало след солиден запой и сцена на ревност, стана ясно в съдебната зала. Атанас живеел там с 51-годишната Йорданка Антонова на семейни начала. Двамата се запознали в социалните мрежи и преди 2 месеца той пристигнал от Пазарджик при варненската си изгора. Нямал постоянна работа, хващал се за ден-два на строителни обекти. Според разследващите двойката редовно употребявала алкохол и често в дома им ставали скандали. Във фаталната вечер Атанас отново се напил и подхванал люта разправия с жена си. „Няколко пъти я питах има ли друг и като каза не, аз я ударих в лицето. Ударих я 3-4 пъти. Бях груб. Ама сам се обадих на другия ден на 122 и на сестра й. Няма да се укрия, как ще се укрия. И преди съм осъждан и не се крия“, каза пред съда Атанас. В досието му дотук има 5 присъди, предимно за кражби. Последната е от февруари миналата година, когато причинил катастрофа с пострадал. Тогава е бил осъден условно с 3-годишен изпитателен срок, в условията на който е извършил убийството. Според първоначалното заключение на патолозите Йорданка е удряна многократно с юмруци и има следи от душене. Конкретната причина за смъртта й ще се разбере от окончателния доклад от аутопсията. На заседанието стана ясно, че чак на другата сутрин Атанас е осъзнал, че жена му е мъртва. В полицията постъпили два сигнала, но не от него, а от дъщеря му и от служители на траурната агенция, извикана да се погрижи за погребението на Йорданка. От прокуратурата съобщиха, че след залавянето на Атанас часове след убийството проба отчела 3,30 промила алкохол в кръвта му. Служебният му защитник неуспешно опита да убеди съда, че клиентът му, който е много слаб физически, не е бил напълно вменяем по време на зверството. Атанас Георгиев е обвинен в умишлено убийство, извършено по особено жесток и мъчителен за жертвата начин и го грози наказание от 15 до 20 г. лишаване от свобода, доживотен затвор или доживотен затвор без право на замяна. Тъй като престъплението е тежко, а мъжът няма постоянен адрес и работа във Варна, съдът прецени, че той може да извърши друго престъпление или да се укрие, ако е на свобода. Определението на ВОС подлежи на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Пияница преби до смърт жена си след сцена на ревност\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0%d0%bf%d0%b0%d0%b4%d0%bd%d0%b0-%d0%b2%d0%be%d0%b4%d0%b0%d1%87-%d1%81-%d0%bc%d0%b5%d1%82%d0%b0%d0%bb%d0%bd%d0%b0-%d0%bf%d0%b0%d0%bb%d0%ba%d0%b0/", "text": "Шофьор нападна водач с метална палка в Пловдив, съобщават от Областната дирекция на МВР. Инцидентът е станал вчера към 23 часа. Служителите на реда предприели незабавна проверка по сигнал от 22-годишен шофьор. Той разказал, че на бул. „Освобождение“ в жк „Тракия“ бил засечен и принуден да спре от непознат водач на лек автомобил „БМВ“, който започнал да го обижда и с метална палка счупил едно от огледалата му за обратно виждане. В ранните часове на днешния ден извършителят – младеж на същата възраст, е отведен за срок до 24 часа в районното управление. Срещу него е образувано бързо производство по чл. 325, ал.3 от НК. Случаят е докладван в районната прокуратура.", "date": "2019.08.12", "title": " Шофьор нападна водач с метална палка"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0-%d1%84%d0%b0%d0%b4%d1%80%d0%be%d0%bc%d0%b0-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d1%80%d0%b5%d0%be%d0%b1%d1%80%d1%8a/", "text": "Шофьор на фадрома от Свиленград загина, след като тежката му машина се преобърна в дере, съобщиха от полицията в Хасково. Инцидентът станал в землището на свиленградското село Дервишка могила. Фадромата почиствала пасище и по време на работа тръгнала по наклон на заден ход. Набрала скорост, водачът не успял да я спре и тя полетяла в дерето. 58-годишният мъж загинал в смачканата кабина. Подобна катастрофа с тежък влечкач ДАФ стана в неделя следобед и на пътя между смолянските села Чокманово и Смилян. Камионът се спускал по нанадолнище не могъл да вземе десен завой и се преобърнал през скат, падайки 50 метра на долен път, водещ за Рудозем. С множество счупвания 47-годишният шофьор В. И. от Смолян спешно е транспортиран в болница „Св. Георги” в Пловдив.", "date": "2019.08.12", "title": " Шофьор на фадрома загина след преобръщане в дере"}
{"url": "https://trud.bg/%d0%b4%d0%b5%d1%82%d0%b5-%d1%81-%d1%82%d1%80%d0%b8%d0%ba%d0%be%d0%bb%d0%ba%d0%b0-%d1%80%d0%b0%d0%bd%d0%b8-%d0%b4%d0%b2%d0%b0%d0%bc%d0%b0-%d1%80%d1%83%d0%bc%d1%8a%d0%bd%d1%86%d0%b8-%d0%bd%d0%b0-%d0%b7/", "text": "Двама румънски туристи са пострадали при инцидент с електрическа триколка в курорта Златни пясъци, съобщиха от варненската полиция. Миналата събота около 22 ч малолетно дете от Норвегия карало триколката по една от алеите в комплекса, но загубило контрол и се блъснало в голяма рекламна табела. Тя паднала върху преминаващите 21-годишна жена и 22-годишен мъж от Румъния. Туристите били откарани в болница с контузни наранявания, но за щастие травмите им не били тежки и след преглед били освободени да се лекуват в хотела си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Дете с триколка рани двама румънци на Златни пясъци"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b0%d0%ba%d1%86%d0%b8%d1%8f-%d0%b7%d0%b0-%d0%ba%d0%be%d0%bd%d1%82%d1%80%d0%be%d0%bb-%d0%bd%d0%b0-%d1%81%d0%ba%d0%be%d1%80%d0%be%d1%81%d1%82%d1%82%d0%b0/", "text": "Двама водачи спипани зад волана много пияни  От понеделник във всички страни-членки на ЕС, се провежда акция за контрол на скоростта. Тя ще продължи до 18 август. По Южното Черноморие под лупа ще се следят пътищата Бургас- Царево и Бургас Несебър, защото те са с най- голям пътникопоток и много от катастрофите са заради висока скорост, съобщи за „Труд“ говорителят на ОД на МВР Цвети Рандева. През уикенда са заловени и задържани двама много пияни водачи зад волана. Първият случай е край Созопол, където служители от Районно управление – Созопол спрели за проверка л.а. „Фиат Пунто”, със сливенска регистрация. Возилото било управлявано от 40 годишен мъж от Кермен, който шофирал след употреба на алкохол с концентрация – 2.22 промила. Задържан е с полицейска заповед за срок до 24 часа. По случая е образувано бързо полицейско производство. В Слънчев бряг, служители от Районно управление – Несебър спрели за проверка в района на кв. «Стадиона» до хотел «Поло Ресорт» 36 годишен софиянец, управляващ лек автомобил «Роувър», със софийска регистрация, като констатирали, че същия шофира след употреба на алкохол с концентрация – 1.95 промила. Водачът също е задържан за срок от 24 часа.", "date": "2019.08.12", "title": " Започна акция за контрол на скоростта по пътищата"}
{"url": "https://trud.bg/%d1%85%d0%b0%d0%ba%d0%bd%d0%b0%d1%85%d0%b0-instagram-%d0%bf%d1%80%d0%be%d1%84%d0%b8%d0%bb%d0%b0-%d0%bd%d0%b0-%d0%b4%d0%b6%d0%b5%d1%81%d0%b8%d0%ba%d0%b0-%d1%81%d0%b8%d0%bc%d0%bf%d1%81%d1%8a%d0%bd/", "text": "Напоследък все повече звездни актриси стават жертви на онлайн хакери. Преди по-малко от две седмици Джесика Алба  , а сега и Джесика Симпсън е потърпевша на кибер атаката. В Instagram страницата й, от нейно име е публикуван пост за giveaway (прев. безплатно раздаване) на 1000 iPhone-а, лаптопи и часовници на Apple, автомобили Tesla и подаръчни ваучери за Amazon и други места. Русата актриса и певица побърза да уточни в Twitter, че профилът й е хакнат и нищо от обещаните вещи няма да бъде раздавано безплатно.", "date": "2019.08.12", "title": " Хакнаха Instagram профила на Джесика Симпсън, раздават безплатни коли"}
{"url": "https://trud.bg/%d0%bf%d0%bb%d0%b0%d0%b2%d0%b0%d0%bd%d0%b5-%d0%bf%d0%be-%d0%bb%d1%83%d0%bd%d0%bd%d0%b0-%d0%bc%d0%be%d1%80%d1%81%d0%ba%d0%b0-%d0%bf%d1%8a%d1%82%d0%b5%d0%ba%d0%b0-%d0%b7%d0%b0-%d0%bf%d1%80%d0%b0%d0%b7/", "text": "За втора поредна година варненци и гости на града ще могат да наблюдават феерия от ветроходни яхти по лунна морска пътека в навечерието на празника на Варна. Флотилията „Под ветрила” ще плава в сряда от 20 ч. до 23 ч. във Варненския залив в организирано ветроходно плаване по пълнолуние. В него ще се включат над 25 ветроходни яхти, като тази година се присъединяват яхти и от Бургас, които идват за участие в регата „Кор Кароли“. Инициативата за ветроходното плаване в навечерието на пълнолуние е на „Ветроходна академия Кор Кароли“, като плаването е любителско и целта е да представи красотата на плаването под ветрила по лунната морска пътека, както и да обедини ветроходните яхти в обща флотилия за плаване по пълнолуние. Ветроходната флотилия ще плава от залив Романтика (срещу Фара на Пристанище Варна) до трета буна и възможно най-близо до брега с вдигнати ветрила, за да могат всички да я наблюдават и да й се наслаждават от плажа, крайбрежната алея и Морската градина. Плаването по пълнолуние е подарък за всички участници, преминали обучение по ветроходство в курсовете на „Ветроходна академия Кор Кароли“. Тя организира това плаване в памет на кап. Георги Георгиев, първия българин направил околосветска обиколка с яхта, като припомня мъдрите му послания: „Да приеме българинът морето в своя бит и да го използва за културен отдих, да разшири още повече областта на неговото приложение.“", "date": "2019.08.12", "title": " Плаване по лунна морска пътека за празника на Варна"}
{"url": "https://trud.bg/%d0%b4%d0%b6%d0%b0%d0%b7-%d0%bf%d0%be%d0%b4-%d0%b7%d0%b2%d0%b5%d0%b7%d0%b4%d0%bd%d0%be%d1%82%d0%be-%d0%bd%d0%b5%d0%b1%d0%b5-%d0%bd%d0%b0-%d0%bf%d0%b8%d1%80%d0%b8%d0%bd/", "text": "И тази година Международният джаз фест в Банско представи на една сцена творчеството на звезди от целия свят. Мейсио Паркер, една от легендите на фънк музиката, представи последния си солов албум “It`s All About Love”. Изключителната китаристка, певица и композиторка Малина Мой и нейният състав, гръцката група „Гаджо дило“ изпълниха джипси джаз в стил Джанго Райнхард. Италианската певица Сара Джейн Гиоти представи едни от най-добрите си парчета.   По традиция Fibank (Първа инвестиционна банка) беше основен спонсор на фестивала за 17-ти пореден път. Специалната VIP джаз вечер на Fibank се състоя на 10-ти август в градината на „Ла Веранда” в Кемпински Хотел Гранд Арена Банско. Събитието започна със стилен коктейл с множество кулинарни изненади, които гостите дегустираха по време на изисканата гурме вечеря. Орлин Горанов и Акага се погрижиха за доброто настроение и изпяха свои авторски парчета и евъргрийни.  Над 200 клиенти, партньори и приятели на банката уважиха събитието, сред които Радо Янков, Владо Николов, Васил Петров, Ути Бъчваров и много други.  След коктейла гостите се насладиха на джаз от световна величина под звездното небе на Пирин, на централния площад в Банско. Джаз и R&B изпълнителят Тони Момрел и Ванеса Хайнес направиха уникално шоу пред многобройната публика.  След полунощ партито продължи в пиано бар Sing Sing на Кемпински. Специална изненада за гостите бяха лондонската джаз и суинг формация Rey Gelato and The Giants. Купонът продължи до зори с изпълненията на Васил Петров.", "date": "2019.08.12", "title": " Джаз под звездното небе на Пирин"}
{"url": "https://trud.bg/%d0%b6%d0%b5%d0%bd%d0%b0-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d0%b4%d0%b0-%d1%81%d0%ba%d0%be%d1%87%d0%b8-%d0%be%d1%82-%d1%81%d1%82%d0%be%d0%bb%d0%b8%d1%87%d0%b5%d0%bd-%d0%bc%d0%be%d1%81/", "text": "Жена на средна възраст изправи на крак полиция и пожарна в опита си да сложи край на живота си, предаде  Тя е застанала на моста на столичния бул. „Константин Величков“ преди отбивката за квартал „Красна поляна“. Според очевидци, жената е в нестабилно психическо състояние. Близо час пожарната и полицията са оградили мястото на инцидента, в опитите си да свалят жената от моста и да спасят живота й. Около 15.30 часа психолог започна разговори с дамата, за да промени намеренията си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Жена заплашва да скочи от столичен мост, психолози я разубеждават"}
{"url": "https://trud.bg/%d0%b1%d0%bd%d1%82-%d1%81%d0%bf%d0%b8%d1%80%d0%b0-%d1%81%d1%82%d0%b0%d0%bd%d0%b8-%d0%b1%d0%be%d0%b3%d0%b0%d1%82/", "text": "Българската национална телевизия официално прекрати най-гледаното си предаване „Стани богат“. За това съобщиха  . От предаването ще бъдат излъчени оставащи по договор и вече заснети броеве. БНТ прави и други промени в програмата си, както обеща Емил Кошлуков още преди да бъде избран за директор на националната телевизия. Предаването „Спортисимо“ е прекратено и няма да има повече излъчвания. „Бързо, лесно, вкусно“, водено от Ути Бъчваров, ще продължи излъчванията си при намалена наполовина цена за реализация на 1 брой от предаването. Повече информация за предстоящите предавания, както и пълната програмна схема за новия телевизионен сезон ще бъде оповестена скоро.", "date": "2019.08.12", "title": " БНТ спира „Стани богат“\t"}
{"url": "https://trud.bg/%d0%bc%d0%bb%d0%b0%d0%b4%d0%b8%d1%82%d0%b5-%d0%bd%d0%b8-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b8%d1%81%d1%82%d0%ba%d0%b8-%d0%bb%d0%b8%d0%ba%d1%83%d0%b2%d0%b0%d1%82-%d0%bd%d0%b0/", "text": "Младите ни баскетболиски стъпиха на върха на европейското до 20 г., дивизия „Б“ в Прищина (Косово). На финала тимът надделя над Финландия с 80:75. И двата отбора се изкачиха в по-горната група от следващия сезон, а българките се връщат в елита след 9-годишна пауза. За последно наш тим става първи на подобен шампионат през 2011-а при момчетата до 18 г. С този успех момичетата на старши треньора Таня Гатева взеха реванш от скандинавките за загубата на старта на първенството. Националката Карина Константинова пък стана част от Идеалната петица на шампионата. Снимка ФИБА", "date": "2019.08.12", "title": " Младите ни баскетболистки ликуват на европейско, дивизия „Б“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%bf%d0%be%d0%b4/", "text": "Българската страна е готова да окаже подкрепа на туркменистански фирми, които желаят да инвестират в България в сектори, в които имаме традиционни предимства и такива, които осигуряват висока добавена стойност и повишена конкурентоспособност на икономиката. Това заяви министърът на икономиката Емил Караниколов на откриването на Българо- туркменистански бизнес форум. Икономическият министър е част от официалната делегация, начело на която е премиерът Бойко Борисов в Туркменистан, за участие в Първия каспийски икономически форум. Българска бизнес делегация е в Туркменистан, за да представи възможностите за инвестиции у нас и конкурентните предимства на страната ни в рамките на кръгла маса и двустранни бизнес срещи. Караниколов подчерта, че официалното посещение в Туркменистан цели да засили диалога и да активизира търговско-икономическите отношения между двете страни. Той изрази готовност да подкрепи всяка конкретна бизнес инициатива, под формата на обмен на бизнес посещения и делегации, провеждане на бизнес форуми, с цел да се помогне на фирмите от двете страни по-добре да опознаят съществуващите възможности за ръст във взаимната ни търговия.", "date": "2019.08.12", "title": " Министър Караниколов: България ще подкрепя туркменистански фирми, които желаят да инвестират у нас"}
{"url": "https://trud.bg/%d0%b7%d0%b0%d0%b2%d1%8a%d1%80%d1%88%d0%b8-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%8a%d1%80%d0%b2%d0%b8%d1%8f-%d1%83%d1%87%d0%b0%d1%81%d1%82/", "text": "Завършен е първият участък от 403-километровия участък от газопровода „Турски поток“, който ще премине през територията на Сърбия от българската граница до град Чуприя, съобщи в понеделник Радио и телевизия „Войводина“, цитирана от  . В момента се работи по изграждането на втората част – от Чуприя до река Дунав. Общо трябва да бъдат изградени четири участъка. Според плановете газопроводът се очаква да бъде завършен до края на годината. При строителството на втория участък ще бъдат използвани над 50 хиляди тона тръби. По-рано министърът на минното дело и енергетиката на Сърбия Александър Антич заяви, че около половината от тръбите, необходими за изграждането на сръбския участък от газопровода „Турски поток“ в размер на 180 хиляди тона, вече са пристигнали в страната. Според него доставките се извършват по вода, тръби пътуват към сръбските пристанища на река Дунав в Нови Сад и Смедерево. Сърбия започна строителни работи по своя газопровод, без да чака да приключи работата по българския участък. На 5 март сръбската енергийна агенция одобри строителството да започне през април. Изграждането на газопровод в Сърбия от границата с България до границата с Унгария е съвместното предприятие на Газпром и „Сърбиягаз Газтранс“ Нови Сад. Сръбският участък на „Турски поток“ ще започне да доставя газ до края на април 2020 г.", "date": "2019.08.12", "title": " Завърши изграждането на първия участък от „Турски поток“ в Сърбия"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bd%d1%82%d1%8a%d1%82-%d0%be%d0%b1%d0%b2%d0%b8%d0%bd%d0%b8%d0%bb-%d0%b3%d0%b0%d0%b3%d0%b0-%d0%b2-%d0%bf%d0%bb%d0%b0%d0%b3%d0%b8%d0%b0%d1%82%d1%81%d1%82%d0%b2/", "text": "Миналата седмица стана ясно, че   на основанието, че песента ѝ „Shallow“ е „изградена“ върху сингъла му „Almost“ от 2012 г. Сега Ронсън за първи път проговори пред Entertainment Tonight, казвайки, че всъщност не той е установил приликата между двете парчета. „ , казва той. В петък нюйоркският адвокат Орин Снайдър, който Гага нае, каза: „ „. Днес Снайдер опровергава твърденията на музиколога на Ронсън, добавяйки: „ „, заяви юристът. „Shallow“ спечели „Оскар“, „Златен глобус“, наградата „Избор на критиците“, 2 „Грами“-та, отличие BAFTA и редица други, с което стана най-награждаваната песен в историята на музиката. Въпреки заканите си, Стив Ронсън все още не е завел официално дело срещу певицата.", "date": "2019.08.12", "title": " Музикантът, обвинил Гага в плагиатство, проговори"}
{"url": "https://trud.bg/%d0%bb%d1%8f%d1%82%d0%be%d1%82%d0%be-%d0%bd%d0%b0-%d0%b0%d0%b4%d0%b5%d0%bb-%d0%b5-%d0%bf%d1%8a%d0%bb%d0%bd%d0%be-%d1%81-%d1%83%d1%81%d0%bc%d0%b8%d0%b2%d0%ba%d0%b8-%d0%b8-%d1%89%d0%b0%d1%81%d1%82%d0%b8/", "text": "Певицата с ангелски глас Адел се радва на горещите летни дни в компанията на приятели и колеги. Заедно с тях, тя пътува из дивата природа в Щатите, спи на палатка и се вози на луксозни яхти. Откакто е сама, 31-годишната британка изглежда много по-щастлива и в добра форма. През април тази година Адел се раздели със съпруга си Саймън Конеки и след това тръгна на уроци по пилатес, благодарение на които  . Още тогава нейн близък приятел сподели пред британски таблоид, че животът на свободна жена й допада и тя се е фокусирала изцяло върху собственото си щастие.", "date": "2019.08.12", "title": " Лятото на Адел е пълно с усмивки и щастие\t"}
{"url": "https://trud.bg/%d0%b4-%d1%80-%d0%b0%d0%bd%d0%b3%d0%b5%d0%bb-%d0%ba%d1%83%d0%bd%d1%87%d0%b5%d0%b2-%d0%bd%d0%b0%d0%b4-90-%d0%be%d1%82-%d1%81%d0%bb%d1%83%d1%87%d0%b0%d0%b8%d1%82%d0%b5-%d0%bd%d0%b0-%d0%bc%d0%be%d1%80/", "text": "Общо 1134 случая на морбили са регистрирани у нас от февруари до 8 август тази година. Епидемията се успокоява, категоричен е главният държавен здравен инспектор Ангел Кунчев,  предаде  . Вече са направени и над 20 000 допълнителни имунизации на деца. „В пика на епидемията – някъде в края на март-април, имахме седмици, в които се регистрираха по 90 нови случая, в момента имаме между 10 и 15, така че значително намаля броят. Тъй като над 90% от случаите са в ромска общност, то очевидно там е и проблемът. Понякога самите общопрактикуващи лекари въпреки желанието си, много трудно намират тези деца на адресите. Много често не намират нито тях, нито родителите“, каза Кунчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Д-р Ангел Кунчев: Над 90% от случаите на морбили са в ромска общност, то очевидно там е и проблемът"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-6-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d0%ba%d0%b2%d0%be%d1%82%d0%b8-%d0%b2%d1%8a%d0%b2-%d0%b2%d0%be%d0%bb%d0%b5%d0%b9%d0%b1%d0%be/", "text": "Първите 6 квоти вече са разпределени за игрите Токио 2020. А победителите в олимпийските квалификации получиха традиционната японска кукла Дарума. Според азиатците тя носи късмет, символ е на постоянство и служи за насърчаване. След като победиха България, бразилците получиха и куклата, която да им дава сила и на игрите догодина. Другите отбор на олимпийския форум ще са САЩ, Русия, Италия, Полша и Аржентина.  Седмата квота е за домакина Япония, останалите пет ще бъдат разигравани в континентални квалификации през януари. В решителните мачове янките победиха Холандия с 3:1, сборная се справи с Иран – 3:0, а олимпийският вицешампион Италия се наложи над Сърбия с 3:0. Шампионът от Монреал 76 Полша надви Словения с 3:1, а Аржентина измъкна от Китай с 3:2. Бяхме близо до класиране, но ни се изплъзна, като една хлъзгава риба – заяви диагоналът Цветан Соколов. – Сега отиваме да играем „руска рулетка“, защото за 8 дни ще направим 7 мача. Но шансове винаги има.  Волейболистите ни изпуснаха отлична възможност да вземат квота за олимпиадата, като поведоха с 2:0 срещу Бразилия, но допуснаха обрат и загубиха с 2:3 (23, 19, -30, -16, -11) във Варна. През януари „трикольорите“ ще имат още един шанс да спорят за място на игрите – на европейската олимпийска квалификация. Но там съперници ще са им 7 тима от ранглистата на континента – Франция, Сърбия, Белгия, Холандия, Словения и Финландия и вероятно Естония. Окончателните състави ще станат ясни след европейското през септември. „Много ще ни е трудно да се класираме за олимпиадата – обяви селекционерът Силвано Пранди. – Сега трябва да видим къде не сме се представили на ниво и да подобрим играта си. Но имаме изградена основа, оптимист съм.“ А на въпрос за мястото му начело на отбора, италианецът отговори така: „Докато от федерацията смятат, че съм нужен на тима, аз съм тук – продължи той. – В някои показатели бяхме по-добри от най-добрите три тима в света. Но остава горчивината от поражението.“ Снимки: СПОРТАЛ", "date": "2019.08.12", "title": " Първите 6 олимпийски квоти във волейбола вече са разпределени"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d0%b5-%d1%80%d0%b5%d0%ba%d0%be%d1%80%d0%b4%d1%8c%d0%be%d1%80-%d1%81-%d0%be%d1%81%d0%b5%d0%bc-%d0%b4%d0%b2%d0%be%d0%b9%d0%bd%d0%b8-%d0%bf%d0%be%d0%b1%d0%b5%d0%b4/", "text": "Ивет Лалова постигна осми дубъл с победи на 100 м и 200 м на европейско отборно първенство. Най-добрата ни състезателка стана първа на дългия спринт, като фиксира 22,99 сек, а преди това ликува и на късия (11,51) във Вараждин (Хърватия). Българката е абсолютен рекордьор по този показател от всички 4 дивизии на шампионата. Ивет бе и най-полезният атлет за отбора ни, като единствена стартира на 3 дисциплини. В състава на щафетата тя бяга на последен пост, а квартетът завърши 7-и. Така нашият тим успя да запази мястото си във втора лига за догодина, като приключи на шесто място с 297 т. В по-долната група изпаднаха Австрия, Кипър, Люксембург, Грузия и Малта, а се изкачи само Естония.  Във втория ден на първенството успех постигна и Мирела Демирева в скока на височина със 194 см. Победителка стана също Радослава Мавродиева в тласкането на гюле със 17,34 м в единствения си успешен опит. Това бе първо състезане за сезона за шампионката на континента на закрито.  Същевременно Полша ликува за първи път в историята на европейско отборно първенство в Супер лигата пред родна публика в Бидгошч.", "date": "2019.08.12", "title": " Лалова е рекордьор с осем двойни победи"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b8-%d0%bd%d0%b8%d0%ba%d0%be%d0%b3%d0%b0/", "text": "Националния статистически институт днес обяви данните за износа на България, според които той е достигнал почти 28 милиарда лева за първите 6 месеца на годината. Това написа във фейсбук министър-председателят Бойко Борисов по повод публикуваните от НСИ данни днес. „Толкова голяма сума от продажба навън в рамките на шест месеца страната ни не е отчитала никога в стопанската си история. Според данните на Националния статистически институт средната брутна месечна работна заплата нараства с 4.3% спрямо първото тримесечие на 2019 г. и достига 1 260 лева“, пише премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Премиерът Борисов: Страната ни никога не е отчитала толкова голяма сума от продажба навън"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%bf%d1%81%d0%b6-%d0%bd%d0%b5%d0%b9%d0%bc%d0%b0%d1%80-%d0%bc%d0%b0%d1%85%d0%b0%d0%b9-%d1%81%d0%b5/", "text": "На феновете на ПСЖ им писна от голямата звезда в тима Неймар и го призоваха да напусне клуба. Това се случи при успеха над „Ним“ с 3:0 в първи мач от новия сезон в Лига 1. Бразилецът не попадна в групата за двубоя. Липсата му обаче не си пролича и парижани записаха класически успех. През цялото лято се въртят спекулации за бъдещето на суперзвездата, насочени около най-вероятните му дестинации – испанските „Барселона“ и „Реал“ (Мадрид).  „Неймар, махай се“, бяха написали запалянковци на ПСЖ на един от транспарантите по негов адрес на „Парк де Пренс“.  Той бе и единственият плакат без нецензурни думи по адрес на бразилеца. В един от другите феновете осмиваха нападателя заради това, че е ял шамари от проститутка. Ултрасите визираха случая с бразилския модел Нажила Триндаде, обвинила го в изнасилване. Впоследствие се появиха и кадри от хотелската стая, в която красавицата удря футболиста, докато той се забавлява.  „Няма никакви новини около неговото бъдеще – каза Томас Тухел, треньор на ПСЖ. – Той е наш играч. Ако го загубим, може би няма да спя спокойно, защото би било трудно да намерим друг с неговите качества. Искам го в отбора си, но трябва да търся решения и без него. Опитвам се да го убедя да остане, но от друга страна, той решава“.  Килиан Мбапе, другата звезда на ПСЖ, заяви категорично, че желае да е съотборник с Неймар и за в бъдеще.  „Няма да ви лъжа, отборът ще е друг без него – каза френският младок. – Искам да остане, но ние трябва да се опитаме да даваме най-доброто от себе си за тима, без значение какво ще се случи“.", "date": "2019.08.12", "title": " Феновете на ПСЖ: Неймар, махай се!"}
{"url": "https://trud.bg/%d0%bb%d0%be%d0%ba%d0%b0%d0%bb%d0%b8%d0%b7%d0%b8%d1%80%d0%b0%d0%bd-%d0%b5-%d0%bf%d0%be%d0%b6%d0%b0%d1%80%d1%8a%d1%82-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d1%81-%d1%88%d0%b8%d1%88/", "text": "Локализиран е   в района на с. Шишманци, съобщиха от пресслужбата на МВР. След 1.10 ч. днес в РДПБЗН –Пловдив е получен сигнал за пожар в незагробена площ на около 1,5 дка в базата на завод за преработване на отпадъци в с. Шишманци край Раковски. Огънят е локализиран от пожарникари, но продължава да тлее в дълбочина на около 10 метра. На място са шест екипа на пожарната с необходимата техника. Съдействие оказват и от фирмата. Очакват се и две водоноски от общинско предприятие „Чистота“. От замерването на въздуха не е установена концентрация на опасни частици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Локализиран е пожарът в района на с. Шишманци"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b1%d1%83%d1%88%d1%83%d0%b2%d0%b0-%d0%b2-%d1%85%d0%b0%d1%81%d0%ba%d0%be%d0%b2%d1%81%d0%ba%d0%be/", "text": "Голям пожар избухна този следобяд в местност, близо до село Брягово, Хасковско, съобщава  . Огънят се разпростира на огромна площ, която все още не е изчислена. Огнището, откъдето тръгват пламъците, е само на няколко метра от първите къщи на селото. Местните жители веднага започнали да гасят пожара, но заради вятъра огънят обхванал близката гора. На мястото има две противопожарни коли.", "date": "2019.08.12", "title": " Голям пожар бушува в Хасковско"}
{"url": "https://trud.bg/%d0%b7%d0%b8%d0%b4%d0%b0%d0%bd-%d0%bf%d0%be%d0%bc%d0%b8%d0%bb%d0%b2%d0%b0-%d0%b1%d0%b5%d0%b9%d0%bb-%d0%b8-%d1%80%d0%be%d0%b4%d1%80%d0%b8%d0%b3%d0%b5%d1%81/", "text": "Зинедин Зидан, треньор на „Реал“ (Мадрид), може да помилва нарочените за гонене Гарет Бейл и Хамес Родригес. Двамата не са желани от наставника и се намират в трансферната листа. Липсата на желаещи да купят офанзивните футболисти обаче може да накарат Зидан да преосмисли решението си. Бейл дори игра в последната контрола на тима. Тя бе срещу „Рома“ в Италия. Двубоят завърши 2:2, но „римските вълци“ победиха след дузпи с 5:4. Уелсецът отбеляза от бялата точка.  „Гарет и Хамес са част от „Реал“ и разчитам на тях – каза Зидан. – Всичко може да се случи, но те ще играят за този отбор. Аз трябва просто да мога да избера подходящите играчи за двубоите, които ни предстоят. Хамес не е участвал в последните срещи, но това може да се промени. Всичко може да се случи в края на трансферния прозорец, но ние трябва да мислим и за предстоящите двубои. Тимът е готов за новия сезон в Ла Лига. Не знам дали ще има трансфери, има време до края на месеца, когато пазарът затваря“.  Един от желаните от Зидан играчи е Пол Погба от „Манчестър Юнайтед“.  Халфът иска да играе за „Реал“ и въпреки че все още сделка няма, световният шампион с Франция не си затвори вратата към „Сантяго Бернабеу“.  „Бъдещето ще покаже какво ще се случи – заяви Погба след успеха над „Челси“ с 4:0. – Много се изговори по темата, но аз ще давам всичко от себе си, когато съм на терена. Може би темата никога няма да се изчерпа, но съм в „Манчестър“, забавлявам се и ще се боря да печелим мачовете си“.", "date": "2019.08.12", "title": " Зидан помилва Бейл и Родригес"}
{"url": "https://trud.bg/%d0%b3%d0%b4%d0%b1%d0%be%d0%bf-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%be%d0%bf%d0%b5%d1%80%d0%b0%d1%86%d0%b8/", "text": "ГДБОП участва в международна операция срещу трафика на деца. Заедно с представители на Национална комисия за борба с трафика на хора са извършили проверки на лица с рисков профил. Проверени са близо 200 души с рисков по отношение трафика на хора профил, както и близо 50 лични документа за самоличност поради съмнение, че са фалшифицирани. Акцията е на територията на летище София и на контролно пропускателните пунктове в страната. В хода на операцията са раздадени над 700 превантивни брошури. Служители на сектор „Трафик на хора“ при ГДБОП – МВР и представители на Националната комисия за борба с трафика на хора са провели и беседи на тема „Трафик на хора“ с ученици от столична гимназия, като са ги запознали детайлно със спецификите на престъплението и с това как да се предпазят от въвличане в ситуация на трафик. Освен България, в „Съвместни дни за действие срещу трафика на деца“ са участвали Австрия, Белгия, Хърватия, Дания, Унгария, Исландия, Латвия, Литва, Холандия, Португалия, Румъния, Словакия, Словения, Испания, Швеция, Швейцария и Обединеното кралство. Експерти по трафика на хора от правоприлагащите структури на всички изброени държави, както и представители на други ангажирани с проблема институции са обединили усилия с цел идентифициране на потенциални жертви на престъплението. В рамките на операцията на територията на Европейския съюз са проверени над 127 000 лица, 63 800 превозни средства и 1 100 локации, сред които частни имоти, търговски обекти, хотели, авто- и ж.п. гари, пристанища, аерогари и гранични контролно-пропускателни пунктове. Проведени са превантивни кампании в учебни заведения с цел повишаване на информираността по отношение трафика на хора. Извършени са 34 ареста на заподозрени в трафик на хора, както и 36 ареста за други извършени престъпления като кражби, нелегална миграция и разпространение на порнографски материали с ненавършили пълнолетие лица. На територията на ЕС са идентифицирани 206 потенциални жертви, 53 от които непълнолетни. Във връзка с това са стартирани 31 нови разследвания по трафик на хора.", "date": "2019.08.12", "title": " ГДБОП участва в международна операция срещу трафика на деца\t"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d0%b4%d0%b6%d0%b8%d0%b4%d0%b6%d0%b8-%d1%85%d0%b0%d0%b4%d0%b8%d0%b4-%d0%b2-%d0%b3%d1%8a%d1%80%d1%86%d0%b8%d1%8f/", "text": "Топ моделът Джиджи Хадид сподели в Instagram профила си, че е била обрана на остров Миконос и няма намерение да го посещава отново. „ „, написа Джиджи. От почивката си на гръцкия остров моделът публикува още редица снимки, на които се забавлява в компанията на сестрите си. И въпреки че някои от последователите й я съжалиха, много други я нападнаха: „Нека да поясня, обвиняваш целия остров, защото са те обрали и в опит за отмъщение се опитваш да разрушиш туризма там, като казваш на хората да не го посещават? И всичко това, заедно със снимка по бикини? Ок“, написа потребител.", "date": "2019.08.12", "title": " Обраха Джиджи Хадид в Гърция\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b8%d1%85%d0%b0-%d1%81%d1%80%d0%be%d0%ba%d0%b0-%d0%bd%d0%b0-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5/", "text": "Общинската епизоотична комисия в Свищов удължи до 13 август, включително, бедственото положение в общината, заради африканската чума по свинете. Приключило е умъртвяването на животните в засегнатия промишлен свинекомплекс в село Българско Сливово. Извънредното положение продължава, защото трябва да бъде направена цялостната дезинфекция на засегнатата промишлена свинеферма и на инфраструктурата в селото. Това е разпоредил с изрична заповед кметът на Свищов Генчо Генчев. Приключихме със загробването на 17 500 животни в свинекомплекса в село Българско Сливово. Продължава изкопаването на ямите, тъй като във вторник започва извозването на фуражите, които са използвани за изхранването на стопанството, а също така и почистването на фермата“, заяви Генчев. Градоначалникът допълни, че военнослужещите от поделението в Белене са освободени, но за охраната на свинекомплекса и площадката за загробване са командировани полицаи от Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Удължиха срока на бедственото положение в Свищов\t"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%ba%d1%8a%d0%bc-%d0%b1%d0%b0%d0%bd%d0%b4%d0%b0%d0%bb%d0%be%d0%b2%d1%81%d0%ba%d0%b8-%d1%89%d0%b5-%d1%82/", "text": "Привърженици на „Левски“ заплашиха бранителя на „Берое“ Иван Бандаловски със саморазправа. Опитният футболист заяви след успеха на неговия тим над „сините“ в събота, че от столичния гранд е останало само името на клуба. Юношата на отбора от години е недолюбван на „Герена“, но сега фенската страница във фейсбук „Сектор Б се забавлява“ стигна дори по-далеч.  „Това, дали „Левски“ е играл добре или не, го решаваме ние, привържениците му. Докато едни селски бекчета, ‘дето не могат чист български да говорят и цял живот чакат мачовете с „Левски“ да се изявят и да им вземат интервю, за да кажат поредната малоумщина, имат право само да си седят в селските отборчета и да си мечтаят да са в такъв клуб, с такива привърженици и с такава история. Защото колкото и загуби да понесем, името, което „само ни е останало“, е по-голямо от всички гнусни, помиярски отборчета взети заедно. Това е футболът.  Ние ще се изправим все някога на крака. И ще ни има още минимум 105 години! Ама вие какво ще правите, ако ви счупим зъбите и пропуснете следващия път да говорите за „Левски“? Нещастни мижитурки!“  Часове, след като бе публикуван статусът, той бе изтрит от социалната мрежа. Не е ясно дали става въпрос за санкция от Фейсбук, или е следствие на крайното мнение към играча на „Берое“.", "date": "2019.08.12", "title": " Фенове на „Левски“ към Бандаловски: Ще ти счупим зъбите"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b0%d0%bd%d0%b0-%d0%b0%d1%82%d0%b0%d0%bd%d0%b0%d1%81%d0%be%d0%b2%d0%b0-%d0%b5-%d0%bd%d0%b0%d0%b7%d0%bd%d0%b0%d1%87%d0%b5%d0%bd%d0%b0-%d0%b7%d0%b0-%d0%b7%d0%b0%d0%bc/", "text": "Със заповед на министър-председателя Бойко Борисов на длъжността заместник-министър на транспорта, информационните технологии и съобщенията е назначена Андреана Атанасова. До този момент, в продължение на пет години, Андреана Атанасова е била член на Комисията за регулиране на съобщенията. Атанасова има над 20-годишен опит в сферата на съобщенията и европейските въпроси, като последователно е работила в Държавната инспекция по съобщенията, Комитета по пощи и далекосъобщения, Министерството на транспорта и съобщенията, Държавната агенция за информационни технологии и съобщения, Постоянно представителство на Република България към Европейския съюз и други. Димитър Геновски е освободен от длъжността заместник-министър на транспорта, информационните технологии и съобщенията по негово искане.", "date": "2019.08.12", "title": " Андреана Атанасова е назначена за зам.-министър на транспорта, информационните технологии и  съобщенията"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-25-%d0%b8%d0%bc%d0%b0-%d0%be%d1%82-%d0%b3%d0%be%d0%bb%d1%8f%d0%bc%d0%b0-%d0%bd%d0%b0%d1%80%d0%ba%d0%be%d0%b1%d0%b0%d0%bd%d0%b4%d0%b0-%d0%be%d0%b1/", "text": "Трима са обвинени като босове Продавали хероин и кокаин на едро, зареждали заведения в цялата страна Седем души са зад решетките, а 25 са обявени за издирване с Европейска заповед за арест като участници в банда за наркоразпространение. Това обяви шефът на спецпрокуратурата Димитър Петров. Акцията срещу една от най-големите групи за дрога у нас се проведе миналата седмица в София, Пловдив и Бургаско и в нея са участвали спецпрокурори и агенти на ГДБОП. „Преди около две години беше разпространена листовка в София с наименование: „Мъжете, които тровят децата ни” със снимки на лица, за които към онзи момент се твърдеше, че са разпространители на наркотични вещества. Част от тези лица са от тази организирана престъпна група, която беше неутрализирана миналата седмица”, обясни Петров. Според обвинението, тартори на групата са трима души, чиито имена или прякори не бяха споменати. По информация на „Труд” един от тях е Радмил Ранов – Радо Ланеца, който беше част от т.нар. „Банда на чуковете”, разбита преди години. За него работели и двама полицаи, които бяха задържани преди 2 години. Негова снимка има и на разпространената листовка. Групата е работила в три направления – продажба на едро на над 50 кг наркотик (хероин, кокаин, екстази и др.), дилърска мрежа и нощни заведения из цялата страна, обясни зам.-шефът на ГДБОП Стоян Темелакиев. Той добави, че някои от дилърите, работещи за бандата, били бити, за да се съгласят. Разследващите са открили, че групата притежава 2 оранжерии за марихуана, едната от които в Русе. „Има данни и за други”, каза Темелакиев. Предполага се, че бандата действа на наркопазара у нас от 4-5 години. На всички 32-ма души вече са повдигнати обвинения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Издирват 25-има от голяма наркобанда (обзор)\t"}
{"url": "https://trud.bg/%d0%b2%d0%b5%d1%80%d1%81%d0%b0%d1%87%d0%b5-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%b7%d0%b0-%d0%b3%d0%b0%d1%84-%d1%81-%d0%ba%d0%b8%d1%82%d0%b0%d0%b9/", "text": "Италианската компания за луксозни стоки „Версаче” бе принудена да поднесе извинения, заради гаф с неин продукт, обявил Хонконг и Макао за независими територии, което предизвика гняв в Китай, предаде Би Би Си. Става въпрос за тениски, на които са изписани различни градове в света, а срещу тях е посочена страната, в която се намират. Например „Милано – Италия” и „Лондон – Великобритания”. Срещу това на Хонконг и на Макао обаче (и двата специални административни райони на Китай) стои „Хонконг” и „Макао”. Китайските социални мрежи бяха залети от вълна на недоволство срещу политически грешния моден продукт. „Извиняваме се за този спор. Обичаме Китай и зачитаме териториалния суверенитет на китайската държава”, посочи „Версаче” в специално изявление. От компанията уточниха, че са спрели продажбите на въпросните тениски, а произведеното вече количество е било унищожено. Художественият директор на модната марка – Донатела Версаче, излезе с подобно извинение, което бе публикувано и в китайската социална мрежа вейбо.", "date": "2019.08.12", "title": " „Версаче” се извини за гаф с Китай\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%bd%d0%b0-%d0%b2%d0%bc%d1%80%d0%be-%d0%b7%d0%b0-%d0%ba%d0%bc%d0%b5%d1%82-%d0%bd%d0%b0-%d1%81%d0%be%d0%bf%d0%be%d1%82-%d0%b5-%d0%b2%d0%b5/", "text": "На пресконференция в град Сопот евродепутатът и заместник-председател на ВМРО Ангел Джамбазки представи кандидатурата на партията за кмет на общината – Веселин Личев. Това съобщиха от пресслужбата на партията. Присъстваха също народният представител Александър Сиди, общинските съветници от ВМРО в Пловдив Стефан Послийски и Нина Гьошева, ген. Димитър Шивиков и местният председател на партията Никола Пингелов. ВМРО се спира на човек, който е доказал себе си като управленец. Убедени сме, че Сопот ще се управлява отново качествено и смислено. Това е осмислен, а не пожарен избор, каза Джамбазки. Според него дори и да влязат в битка с коалиционния си партньор в управлението на национално ниво ГЕРБ за място в балотажа или кандидатите им се изправят един срещу друг на втори тур, ВМРО ще победи. Кандидатът за кмет Веселин Личев благодари за подкрепата и говори за екипа и платформата, която предлага, за да се извади Сопот от застоя и изолацията, в която се намира последните 4 години. По традиция жителите на Сопот държат и ценят ВМРО, защото имаме много обща история, заради подкрепата на барикадите, преди възстановяването на общината и оказаната юридическа помощ при опитите за саморазправа със стачкуващите сопотненци, разкри Личев. Програмата ми е реалистична, конкретна, визионерска, балансирана, с много креативни идеи, амбициозна, динамична, новаторска и очертава пътя за развитието на всички сектори и сфери в развитието на община Сопот. Необходимо е тя да бъде подкрепена от всички граждани и партии. Тя е отворен документ за Вашите предложения и виждания, за да може всеки един от Вас да допринесе със собствените си идеи за едно ново начало за нашето прекрасно място, което аз наричам „духовното сърце на България“. Със сърце, вяра и Бог – за Сопот, завърши представянето си кандидатът за кмет. Ангел Джамбазки сподели още, че бившият кмет на Сопот Веселин Личев е човек с опит и размах. Той притежава качества, които ще върнат общината в нормалния ѝ вид. Убеден съм, че на 27-и октомври ще се поздравим с победа, каза евродепутатът. Народният представител Александър Сиди заяви, че на това състезание ВМРО излиза с едни гърди напред, защото с годините е доказала, че може да бъде стабилен фактор, който да поведе България към по-добро. Вярвам, че г-н Личев и неговият екип са точно това, от което Сопот има нужда, посочи депутатът.", "date": "2019.08.12", "title": " Кандидатът на ВМРО за кмет на Сопот е Веселин Личев"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81-12-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "Вдигнаха парите за програмистите с 19% Най-малко взимат в хотели и ресторанти Заплатите в страната нараснаха с 12% за година. През юни средното възнаграждение е 1253 лв., обявиха от НСИ. Най-голям ръст от близо 19% има на заплатите в сектора „Създаване и разпространение на информация и творчески продукти; далекосъобщения”, където попадат и програмистите. Средната заплата в сектора през юни е 3274 лв. Като се има предвид, че и в този бранш новите кадри взимат доста по-малки суми от колегите си, за да се получи средна заплата за бранша от над 3200 лв. се оказва, че опитните програмисти взимат по 4-5 хил. лв. На второ място по заплати са заетите в сферата на финансите и застраховането, като средното възнаграждение в бранша е 2096 лв. Увеличението на заплатите на финансистите е с 11,5% за година. Третото място е за заетите в сектора „Производство и разпределение на електрическа и топлинна енергия и на газообразни горива”, които взимат средно по 2072 лв. Увеличението на възнагражденията в бранша е с близо 10%, или със 192 лв. за година. Най-ниски са доходите на работещите в хотели и ресторанти. Основната депутатска заплата нараства с 48 лв. и става 3756 лв., тъй като народните представители взимат по три средни заплати за обществения сектор. Ако участват в комисии депутатите ще взимат по 4131 лв., а председателите на комисии ще взимат по 5070 лв., като тук не влизат добавките за стаж. Заплатата на министрите става 4882 лв., а на президента – 7512 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Заплатите нараснаха с 12% за година\t"}
{"url": "https://trud.bg/5-%d0%b4%d0%b5%d1%86%d0%b0-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4%d0%b5%d1%82%d1%81%d0%ba%d0%b8-%d1%86%d0%b5/", "text": "Пет деца загинаха при пожар в детски център в американския щат Пенсилвания. Двама души са били тежко ранени, предаде БГНЕС. По информация на местната пожарна служба жертвите са на възраст между 8 месеца и 7 години. Една от тях е собственичката на къщата, в която родители оставяли децата си, особено когато работели нощни смени. Жената избягала от пламъците и сама тръгнала към болница, но катастрофирала по пътя. В горящата къща оставила и собствените си три деца. Едното е сред загиналите, а другите две момчета тийнейджъри се спасили, скачайки от прозорчите на втория етаж. Другите четири жертви са братя и сестри. Причината за пожара е неизправност в електрическата инсталация. Разследването по случая продължава.", "date": "2019.08.12", "title": " 5 деца са загинали при пожар в детски център в САЩ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-31/", "text": "Редовното правителствено заседание ще се проведе във вторник, 13 август, от 10 ч. при следния предварителен дневен ред: 1. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ПО БЮДЖЕТА НА МИНИСТЕРСТВОТО НА ИКОНОМИКАТА ЗА 2019 Г. ЗА ДЪРЖАВНО ПРЕДПРИЯТИЕ „УПРАВЛЕНИЕ И СТОПАНИСВАНЕ НА ЯЗОВИРИ“  Внася: министърът на икономиката 2. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ / ТРАНСФЕРИ ЗА 2019 Г. ЗА ИЗПЛАЩАНЕ НА МИНИМАЛНИ ДИФЕРЕНЦИРАНИ РАЗМЕРИ НА ПАРИЧНИТЕ СРЕДСТВА ЗА ФИЗИЧЕСКО ВЪЗПИТАНИЕ И СПОРТ.  Внася: министърът на образованието и науката 3. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА ИХТИМАН, СОФИЙСКА ОБЛАСТ.  Внася: министърът на регионалното развитие и благоустройството 4. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И ПРОТОКОЛА ОТ ВТОРАТА СЕСИЯ НА БЪЛГАРО-ПАКИСТАНСКАТА МЕЖДУПРАВИТЕЛСТВЕНА КОМИСИЯ ЗА ИКОНОМИЧЕСКО СЪТРУДНИЧЕСТВО, ПРОВЕДЕНА НА 20 И 21 МАЙ 2019 Г. В ИСЛАМАБАД.  Внася: министърът на икономиката 5. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ И НАУЧНИ ИЗСЛЕДВАНИЯ), ПРОВЕДЕНО НА 4 И 5 ЮЛИ 2019 Г. В ХЕЛЗИНКИ.  Внася: министърът на икономиката 6. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 9 ЮЛИ 2019 Г. В БРЮКСЕЛ.  Внася: министърът на финансите 7. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 15 ЮЛИ 2019 Г. В БРЮКСЕЛ.  Внася: министърът на земеделието, храните и горите 8. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ”, ПРОВЕДЕНО НА 18 ЮЛИ 2019 Г. В БРЮКСЕЛ.  Внася: заместник министър-председателят по правосъдната реформа и министър на външните работи 9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ПРАВОСЪДИЕ”, ПРОВЕДЕНО НА 19 ЮЛИ 2019 Г. В ХЕЛЗИНКИ.  Внася: министърът на правосъдието 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ТЮТЮНА, ТЮТЮНЕВИТЕ И СВЪРЗАНИТЕ С ТЯХ ИЗДЕЛИЯ.  Внася: министърът на икономиката 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ТУРИЗМА.  Внася: министърът на туризма 12. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ОПАЗВАНЕ НА ЗЕМЕДЕЛСКИТЕ ЗЕМИ, ПРИЕТ С ПОСТАНОВЛЕНИЕ № 240 НА МИНИСТЕРСКИЯ СЪВЕТ ОТ 1996 Г.  Внася: министърът на земеделието, храните и горите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Вижте какво ще решава Министерски съвет утре, 13 август 2019 г."}
{"url": "https://trud.bg/%d0%bf%d0%b5%d1%82%d1%80-%d0%ba%d0%b5%d0%bb%d0%bd%d0%b5%d1%80-%d0%b5-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b8%d1%8f%d1%82-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7/", "text": "Единственият кандидат за купувач на американката Central European Media Enterprises (CME) – собственик на българската телевизия bTV. остава чешкият милионер Петр Келнер. Причината е, че медийната компания Discovery Communications се е отказала и вече няма интерес към сделката, пише словашкият вестник Hospodѕrske noviny, позовавайки се на свои източници. Първоначално Келнер имаше интерес да притежава друга медия у нас – „Нова телевизия”. Въпреки, че имаше постигнато споразумение за сделката с шведските собственици MTG, Комисията за защита на конкуренцията не разреши осъществяването на контракта.", "date": "2019.08.12", "title": " Петр Келнер е единственият кандидат за bTV"}
{"url": "https://trud.bg/%d0%be%d1%87%d0%b0%d0%ba%d0%b2%d0%b0%d0%bc%d0%b5-%d0%b8-%d1%80%d0%be%d1%81%d0%b0%d1%82%d0%be%d0%bc-%d0%b7%d0%b0-%d0%bf%d1%80%d0%be%d0%b5%d0%ba%d1%82%d0%b0-%d0%b0%d0%b5%d1%86/", "text": "Медведев каза “да” по три важни теми за България  Черно море трябва да остане зона за туризъм Три важни за България проекта обсъди премиерът Бойко Борисов с руския си колега Дмитрий Медведев – Балкански поток, АЕЦ “Белене” и соупови сделки, свързани с бъдещи доставки на Каспийски газ за България. Срещата на двамата премиери бе в Туркменистан, след приключване на Първия каспийски икономически форум. По време на разговора си на четири очи с Медведев Борисов подчертал, че България води политика, насочена към гарантирането на енергийната сигурност както за страната ни, така и за ЕС. Той припомнил че диверсификацията е важен елемент за гарантирането на сигурността на газовите доставки в Европа и че България работи активно по проектите за газови връзки със съседните страни. Акцент в разговора била и сериозната работа на българското правителство по реализирането на проекта за газоразпределителния център “Балкан”. Премиерът ни заявил интерес към доставките на каспийски газ за хъба, който може да се осъществи чрез суапови сделки. За конкретни варианти на тези сделки с трети страни все още не са водени разговори. На срещата била обсъдена и възможността за реализация на АЕЦ “Белене” при поставените от българската страна условия. Заявления за участие в настоящата процедура за избор на стратегически инвеститор по проекта се приемат до 19 август. “Труд” научи, че се очаква компанията “Росатом”, която е и конструктор на проекта да подаде заявление за участие в процедурата. Според Борисов в нашия регион ще възникне необходимост от производствени мощности, които да генерират чиста електроенергия на достъпни цени. В този смисъл АЕЦ “Белене” можела да се превърне именно в такъв електроизточник. Според Борисов в региона ще възникне необходимост от производствени мощности, които да генерират чиста електроенергия на достъпни цени, отчитайки все по-амбициозните цели за намаляване нивата на вредни емисии във всички сектори на икономиката. В този смисъл АЕЦ “Белене” можела да се превърне именно в такъв електроизточник за региона. По време на срещата с Медведев премиерът ни повторил и тезата си за Черно море: “Винаги съм говорил, че Черно море трябва да остане зона за търговия, туризъм, фериботи, платноходи, газопроводи – зона за мир.” Борисов проявил интерес за развитие на фериботни връзки между пристанище Бургас и руските пристанища Кавказ и Новоросийск за пътнически ро-ро фериботи.   Министърът на икономиката Емил Караниколов:  Имаме рекорден износ за 28 млрд. лв.  Отчитаме ръст на средната работна заплата “Национален статистически институт (НСИ) съобщи, че през първото полугодие има рекорден износ от 28 милиарда лева”, съобщи министърът на икономиката Емил Караниколов. “Има и ръст на средната работна заплата, но тук имаме още много работа и с това не бих се хвалил”, допълни министърът. След Каспийския икономически форум в Туркменистан Караниколов коментира, че години наред е нямало как туркменския газ да достигне европейските пазари поради липса на трасе и коридори. “Проблемът е решен и са налице всички предпоставки да почете туркменски газ към европейските пазари”, заяви министърът на икономиката.  “Както стана ясно от заседание на междуправителствената комисия е да започне анализ за възможностите от страна на Булгартрансгаз и съответната компания в Туркменистан, за да се търсят възможности”, обясни Караниколов.   Енергийният министър Теменужка Петкова:  Има вариант US-турбини за руските реактори  Крайният срок изтича на 19 август “Американски турбини са вариант за руските реактори на АЕЦ Белене”, отговори енергийният министър Теменужка Петкова на въпрос на “Труд”. “Дали е възможно турбините на двигателите на АЕЦ “Белене” да бъдат от друг произход, не руски, още повече, че водещите в тази област “Дженерал Електрик” са заявили участие в проекта, така че всичко е възможно”, подчерта министърът. Тя добави, че за проекта се очаква до 19 август Росатом, както и други компании да депозират своето заявление за участие в този проект. Петкова коментира още, че доставките на природен газ от Туркменистан за България са отдавна на дневен ред между правителствата на двете страни. Тя обясни, че през септември предстои заседание на съвместната комисия за икономическо сътрудничество на България и Русия във Варна, където ще бъдат обсъдени тези въпроси.   Министърът на транспорта Росен Желязков:  Коридор ще свърже Черно море с Персийския залив Водят се преговори за реализацията Коридор ще свърже Черно море с Персийския залив, стана ясно от думите на министъра на транспорта Росен Желязков. Toй уточни, че към момента се работи сериозно с Гърция, Азербайджан, Грузия, Армения и Иран. “В Транспортния коридор от персийските пристанища на Иран до Черно море се говори с няколко държави, включително Иран. Споразумение за този коридор трябва да се ратифицира от ЕК”, обясни Желязков, като допълни, че трябва да се постигне споразумение, което да подпишем следващата година. Той коментира транспортния коридор Каспийско море – Черно море, в чиито рамки към момента от април месец участват 4 държави – Туркменистан, Азербайджан, Грузия и Румъния. “Ние изразихме нашето желание да се включим в този коридор и имаме подкрепата от Туркменистан и Азербайджан, предстоят разговори с Грузия и Румъния”, каза Желязков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Очакваме и „Росатом” за проекта АЕЦ “Белене” (обзор)\t"}
{"url": "https://trud.bg/%d1%81%d0%be%d1%84%d0%b8%d1%8f-%d0%b2%d0%bb%d0%b8%d0%b7%d0%b0-%d0%b2-%d1%82%d0%be%d0%bf-30-%d0%bf%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5-%d0%bd%d0%b0-%d0%b6%d0%b8%d0%bb/", "text": "Будапеща е №1 с ръст от почти 23% София е на 30-о място сред 150 града в индекса Global Residential Index на компания за недвижими имоти, който отразява ръста на цените на жилищата. През последните три месеца на миналата година цените в българската столица са нараснали със 7% на годишна база, показват данни на консултантската компания. Същото повишение е отчетено и в Единбург и Франкфурт, а непосредствено преди София е Берлин с ръст на цените на жилищата от 7,4%. В индекса на консултантската компания по страни България е поставена на 20-о място с повишение от 6,3% на годишна база през четвъртото тримесечие. София се изкачва с две позиции в индекса спрямо третото тримесечие на миналата година, въпреки че тогава бе отчетен по-висок ръст на цените на жилищата от 8,3% на годишна база. През четвъртото тримесечие на миналата година Будапеща е градът с най-силен ръст на цените на жилищата в света с повишение от почти 23% на годишна база. Унгарската столица е в топ десет на индекса през последните пет последователни тримесечия. В топ три попадат още китайският град Сиан с ръст на цените от 22,4% и Ротердам с повишение от 15,7%. Като цяло в повечето градове по света цените на жилищата нарастват. В около 79% от градовете цените са се повишили през 2018 г., което обаче е спад спрямо 87% през 2017 г. Индексът е отбелязал общ ръст на цените на жилищата от 4,3% през последното тримесечие на миналата година спрямо 4,5% в предходното тримесечие. В топ десет през последните три месеца на 2018 г. попадат само азиатски и европейски градове. След Ротердам се нареждат Порто (15,6%), Ахмедабад (15,4%), Циндао (13,2%), Амстердам (13,1%), Загреб (11,8%), Утрехт (11,6%) и Чунцин (11,6%). В Азия Хонконг губи 36 позиции за три месеца и заема 43-о място в класацията, която някога оглавяваше. Несигурността около жилищните инициативи на правителството, спадът с 14% на фондовия пазар през 2018 г. и повишаването на основната лихва през септември 2018 г. задушават търсенето в Хонконг, отбелязва консултантската компания. Ключовите градове в Латинска Америка се изкачват в класацията, като Богота, Сантяго, Мексико Сити и Лима отбелязват ръст от над 6% в контраст с година по-рано, когато три от четирите града регистрираха годишно покачване под 3%. Големи градове в света като Лондон, Дубай, Сидни, Москва, Оукланд и Женева отбелязаха спад на цените на обикновените жилища през 2018 г., но за сметка на това луксозният сегмент се представя добре. Най-слабият жилищен пазар през последното тримесечие на 2018 г. е Торино със спад на цените на жилищата от 13,2%. Следват Сидни и Стокхолм с понижение съответно от 7,8% и 7,1%. Компанията прогнозира, че индексът ще нарасне и през 2019 г., но с по-бавни темпове заради геополитическите проблеми в света.     С 45 на сто се увеличи стойността на имотите През последните 3-4 години се наблюдава и значителен ръст на цените на апартаментите в София. Бързото нарастване на цените на имотите в столицата започна през 2015 г. като най-голямото регистрирано увеличение е 15-16% годишно. Средното увеличение на цените на жилищата в София от 2015 г. насам е с около 45%, коментираха брокери на имоти. Сегментът “луксозни жилища” е стабилен. В него с най-високи цени в София е районът на Докторската градина. Там сградите са предимно старо строителство. Столичният квартал “Изток” остава на по-задна позиция в класацията на най-желаните локации за придобиване на луксозен имот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " София влиза в топ 30 по поскъпване на жилищата\t"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%bf%d0%be%d0%b4%d0%b0%d0%b4%d0%b5-%d0%ba%d0%be%d0%bd%d1%86%d0%b5%d0%bf%d1%86%d0%b8%d1%8f-%d0%b7%d0%b0-%d1%81%d1%82%d1%80%d0%b0%d1%82%d0%b5/", "text": "Иван Гешев – заместник на главния прокурор и кандидат за главен прокурор, подаде днес във ВСС Концепция за стратегическо управление на Прокуратурата на Република България, съобщиха от пресцентъра на ВСС. В съответствие с разпоредбата на раздел II, т. 2 от Правилата за избор на председател на Върховния касационен съд, председател на Върховния административен съд и главен прокурор тя ще бъде публикувана на интернет сайта на ВСС в срок до 3 работни дни от постъпването ѝ.", "date": "2019.08.12", "title": " Иван Гешев подаде Концепция за стратегическо управление на Прокуратурата на Република България"}
{"url": "https://trud.bg/%d0%b4%d1%83%d1%88-%d0%b8-%d0%bf%d0%b5%d0%b4%d0%b8%d0%ba%d1%8e%d1%80-%d0%b7%d0%b0-%d1%81%d0%bb%d0%be%d0%bd%d0%b8%d1%86%d0%b0%d1%82%d0%b0-%d0%b0%d1%80%d1%82%d0%b0%d0%b9%d0%b4%d0%b0/", "text": "Служители на столичния зоопарк доставиха прохладно удоволствие на слоницата Артайда. Тя бе изкъпана заради над 30-градусовите температури днес, като банята на открито привлече интереса и на посетителите в горещия понеделнишки обяд. Но преди същинския душ, гледачите на слона извършиха седмичните процедури за почистване и дезинфекциране на стъпалата. Подмамвайки голямото животно с ябълки, моркови и тиквички, служителите начело с Д-р Иван Цветков с четки и пили за метал излъскаха ноктите на Артайда. Снимки: Денислав Стойчев Артайда е родена през юни 1963 в цирк в немския град Гелзенкирхен. Заради непокорния си характер и нежеланието да изпълнява команди тя е преместена в градския зоопарк, а известен период прекарва и в Москва. През ноември 2004 година пристига в София. Личният ѝ ветеринар, д-р Цветков, сподели колко е важно животното да свикне с едни и същи гледачи и да бъде редовно обгрижвано. Защото не изпълнява ли команди, регулярни манипулации, като тези днес, не могат да се извършват. Поддръжката на ноктите на слоновете не е естетическа прищявка, а важна част от опазването на здравето им. Стъпалата на слоницата са с особено влошено състояние при пристигането ѝ в зоопарка. В началото, хигиенните процедури изисквали животното да бъде упоено и спънато, но това крие по-опасни рискове. През 2007 година у нас пристига световният експерт по слоновете Алан Рукрофт, който обучава служителите да се грижат за педикюра на Артайда чрез пряк контакт и без упойки. 85 килограма сено, фураж и плодове изяжда на ден Артайда. Свободните слонове се нуждаят от доста по-голямо количество храна, тъй като се движат много повече. Но и живеят по-малко. Слоновете в зоопарковете могат да достигнат до 70-80-годишна възраст. Артайда е сама от 2006 година, когато умира слоницата Савитри. Отношенията между двете не били особено гладки, „типично по женски“, шегуват се служителите на зоопарка. След като децата си разотиват от слонската къпалня, гледачите на Артайда споделят и най-мрачния епизод от живота на западногерманското животно. Твърди се, че в младежките си години агресивната слоница е убила човек и това е причината властите да я конфискуват и предадат в зоопарка на Гелзенкирхен. Днес, 56-годишната Артайда – макар често да упорства – е много по-кротка. Все пак, гледачите ѝ са внимателни и за да следва техните команди, те чинно изпълняват нейните прищявки. По ирония, логото на столичната Зоологическа градина е слон с корона. Всяка събота от летните месеци зоопаркът организира демонстрационно хранене. Така посетителите могат да наблюдават открито храненето и да научат за грижите за животните пряко от техните гледачи.", "date": "2019.08.12", "title": " Душ и педикюр за слоницата Артайда"}
{"url": "https://trud.bg/%d0%ba%d0%be%d0%bb%d0%ba%d0%be-%d0%b4%d0%b0%d0%bb%d0%b5%d1%87%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%80%d0%b0%d0%b1%d0%be%d1%82%d1%8f-%d0%b7%d0%b0-%d0%b4%d0%b0-%d1%81%d0%b5/", "text": "Въпрос:  Често ми се налага да извършвам работа извън територията на предприятието и когато попитам за командировъчни пари, от фирмата ми отговарят, че разстоянието не е достатъчно далеч, че да ми се заплащат допълнително и пари за командировъчни. Може ли да ми кажете какво трябва да бъде разстоянието, че да получавам такива пари? С. Пефева, гр. Петрич Отговор:  Ако работникът или служителят изпълнява служебните си задължения извън населеното място, в което е определено мястото му на работата, следва да му бъдат изплащани командировъчни пари. Изпълнението на служебни задачи извън границите на населеното място, което е определено като място на постоянната работа на работниците и служителите, е командироване по смисъла на Кодекса на труда и Наредбата за командировките в страната (НКС). Пълният отговор четете в броя на вестник „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Колко далече трябва да работя, за да се водя в командировка?"}
{"url": "https://trud.bg/60-%d1%85%d0%b8%d0%bb-%d0%bb%d0%b2-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5-%d0%b7%d0%b0-%d1%81%d0%bc%d1%8a%d1%80%d1%82-%d0%b2-%d0%ba%d0%b0%d1%82%d0%b0%d1%81%d1%82%d1%80/", "text": "До 75% завишение за особено страдание като загинал единствен родител Автоматично нарастват с минималната заплата При смърт в катастрофа на мъж на 49 години всеки от наследниците му – съпруга, дъщеря на 7 г. и син на 3 г. ще получат по 60 хил. лв. обезщетение за неимуществени вреди, или за т.н. болка и страдание. Това предвижда проект на методика за определяне на обезщетенията по застраховката „Гражданска отговорност” за пострадали хора, който беше представен на медиите. Ако загиналият мъж има доход от 2000 лв. на месец, наследниците му ще получат и обезщетение за имуществени вреди: 27 686 лв. за съпругата, 63 997 лв. за сина и 51 694 лв. за дъщерята, казаха от консултантската компания, наета от Гаранционния фонд, за да подготви методиката. Така общо наследниците ще получат 323 хил. лв., при 340 хил. лв. реално платени в този случай от застрахователя. В момента съдът определя обезщетения в доста широки граници – от 80 хил. до 150 хил. лв. за болка и страдание за всеки от наследниците. С новата методика обезщетенията за всеки пострадал ще бъдат за имуществени и неимуществени вреди. Имуществените вреди за разноски след нараняването ще се определят на базата на документи като тук влизат разходи за лечение, за помощни средства, за ползване на домашни грижи, за пригаждане на автомобил и апартамент и т.н. Имуществените вреди за загубен доход или загуба на издръжка ще се определят чрез актуерски подход. Като сумите може да бъдат изплащани разсрочено и пожизнено. За оценка на неимуществените вреди за всяко нараняване ще се дават определен брой точки. Тези точките ще се умножават по минималната заплата за да се получи размера на обезщетението. Като е поставен максимален размер от 200 точките за телесни увреждания. Това прави максимално обезщетение от 112 хил. лв. при сегашната минимална заплата от 560 лв. За неимуществените вреди на наследниците на загинал при катастрофа има едно основно базово обезщетение. Допълнително обезщетението може да бъде завишено, ако вредата е особено тежка – например загине единствен родител на дете, загине бременна жена и т.н. Това завишение може да бъде до 75%. При болка и страдание с изключителен характер ще може да има още едно завишение на обезщетението с до 25% – например баща е гледал смъртта на сина си.   72 хил. лв. за живота на дете Има големи разлики в досегашната практика Обезщетението за загинало дете в катастрофа ще бъде 72 хил. лв. за всеки от родителите, ако то е било единственото им, предвижда новата методика. В момента обезщетенията, давани в съдебната практика, са в много широки граници. Като освен това има разлика дали детето е загинало в катастрофа и обезщетението ще бъде изплатено от застраховател, или причината за смъртта е друга. Например за загинало дете в катастрофа за всеки от родителите дават между 140 хил. и 180 хил. лв. Но в реален случай с лекарска грешка присъденото обезщетение е по 50 хил. лв. Именно за да няма такива големи разлики в Кодекса за застраховането беше записано, че методика за обезщетенията трябва да бъде приета.   4800 лв. за лека травма Ако мъж на 75 години при катастрофа получи леки травми – контузии/охлузни рани на глава, гръден кош и гръбначен стълб, с предложената методика за определяне на обезщетенията по „Гражданска отговорност“ ще получи 4480 лв. за болка и страдание, т.е. за неимуществени вреди (8 точки за нараняванията по 560 лв. минимална заплата в момента). В практиката на застрахователите през миналата година този мъж е получил обезщетение от 2000 лв. В този случай обезщетения за имуществени вреди няма, защото човекът е пенсионер и не ходи на работа, т.е. няма загуба на доход. При тежка травма – ампутация на лява ръка на мъж на 31 години с новата методика той ще получи 120 точки за нараняването, или 67 200 лв. за неимуществени вреди. Освен това, ако има годишен доход от 14 хил. лв. заради 60% неработоспособност ще получи обезщетение за имуществени вреди в размер на 168 041 лв. Така общото обезщетение ще бъде 235 241 лв., при реално изплатени от застрахователя 150 хил. лв. При политрамва – ампутация на част от крака, счупване на кости, мозъчно сътресение и няколко рани, пострадалият ще получи максималния брой точки за нараняванията в новата методика – 200. При 560 лв. минимална заплата ще получи максималното обезщетение за неимуществени вреди от 112 хил. лв. При годишен доход от 14 хил. лв. и 60% неработоспособност, ще получи и еднократно обезщетение за загуба на доход от 198 080 лв. Така общо ще получи 310 080 лв., при реално изплатени от застрахователя през 2014 г. 250 хил. лв., показва един от представените пред медиите примери.   „Гражданска“ няма да поскъпне Крайното решение остава в ръцете на съда Задължителната застраховка „Гражданска отговорност“ няма да поскъпне, ако методиката за определяне на обезщетенията за пострадали в катастрофа бъде приета в предложения от консултантите вид, коментираха за „Труд“ шефове на застрахователни компании. Но крайното решение какъв да бъде размерът на обезщетенията пак ще бъде в ръцете на съда. В момента в Кодекса за застраховането е посочен таван на обезщетенията за неимуществени вреди за по-далечни роднини на загинал от 5000 лв. Но в много случаи съдът не се съобразява с този таван и определя по-високи обезщетения. Новата методика ща бъде разписана в наредба. Още в самата методика е предвидено завишение на обезщетението според степента на болката и страданието. А освен това съдът пак ще може да не се съобрази с наредбата и да определи справедливо обезщетение според конкретния случай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " 60 хил. лв. обезщетение за смърт в катастрофа\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d0%b0-%d0%be%d0%b1/", "text": "Съдът във Варна остави за постоянно в ареста 57-годишният Атанас Георгиев, съобщава  . Той е обвинен за убийството на приятелката си.  , където двамата живеели на семейни начала. По всяка вероятност побоят е предшестван от употребата на солидно количество алкохол. 57-годишният Атанас и 51-годишната Йорданка се запознали в социална мрежа, а дружбата им прераснала в съжителство. След пререкание мъжът пребил с юмруци жената до смърт. Пред съда той обяви, че е ударил Йорданка 3-4 пъти с юмруци по лицето. „Той е бил подведен, имал е някакъв конфликт с тази жена, на ревностна основа. Това е на ревностна основа, нещо такова се е получило“, заяви адвокатът на обвиняемия Герасим Ковачев.", "date": "2019.08.12", "title": " Съдът във Варна остави в ареста мъжа, обвинен в убийство на приятелката си"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b4%d0%be%d0%bc%d0%be%d0%b2%d0%b5%d1%82%d0%b5-%d0%bd%d0%b0%d1%80%d0%b0%d1%81%d0%bd%d0%b0%d1%85/", "text": "Чужден­ците на пазара все още са малко Годината стартира с рекорден брой сделки за някои компании Ръстът на цените в Пловдив през първото тримесечие е малко под 8% спрямо същия период на миналата година. А цените на жилищата в Бургас за първи път изпреварват тези във Варна, след като през миналата година се изравниха, сочат данни на компания за недвижими имоти. Преди Варна беше близо до София като цени, но в последните години поизостана, сочат данни на компанията. Цените на жилищата в София през тази годината се движат около 1080 евро за кв. метър като остават без съществена промяна спрямо 2018 г., сочат данни на компанията. През миналата година ръстът на цените в столицата беше с около 4% спрямо 2017 година. Чуждестранен интерес към българския имотен пазар има, но той все още не се е възстановил до нивата отпреди финансовата криза от 2008 г. Много чужденци посещават българските сайтове за недвижими имоти, но не всички от тях стигат до реални сделки. Пазарът в големите градове засега си остава доминиран от българските купувачи. Една от причините за това е, че чужденците не са достатъчно информирани какво предлага България. “Вече има чуждестранни инвеститори, които се изтеглят от страната и може би има нужда от надграждане на икономическия модел на развитие. Изглежда аутсорсингът и привличането на такъв тип инвестиции не са толкова позитивни за нас в дългосрочен план, тъй като не са чак толкова устойчиви”, коментира Полина Стойкова от компанията за имоти. Положителна изненада в началото на 2019 г. е големият обем сделки, които са сключени от някои агенции за недвижими имоти. Сред перспективните места за инвестиции за настоящата и следващата година се открои Пловдив като град, който е активен и в сегмента на наемите. Пловдив е Европейска столица на културата 2019. А освен това като университетски център привлича голям брой млади хора, което не е за подценяване.", "date": "2019.08.12", "title": " В Пловдив цените на домовете нараснаха с 8%\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-458/", "text": "Хайка за алкохол менте по морето Полицаи и инспектори на КЗП взимат проби, тестват водка, джин и уиски за двоен стандарт. Откриха съмнителни и разредени питиета в ресторанти и хотели.         60 хил. лв. обезщетение за смърт в катастрофа Слагат таван на изплащаните суми за неимуществени вреди. Автоматично нарастват с минималната заплата.           Колко далече трябва да работя, за да се водя в командировка? Трудово-правна консултация на „Труд“.             Клоуни спасяват лъжедемокрацията Трифонов е само изпълнител на някаква роля, за която даже не подхожда – анализ на д-р Илия Илиев.             Късните усложнения на диабета обхващат всички органи Всеки е потенциален пациент, независимо какъв е – политик, държавен глава, лекар или локомотивен машинист, казва проф. Иван Поромански, началник на Клиника по гнойно-септична хирургия в УМБАЛСМ „Н. И. Пирогов“, в интервю за „Труд“.             Императорът Силует на Мартин Камбуров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Вижте акцентите в броя на вестник „Труд“ във вторник, 13 август 2019"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%be%d1%82%d0%b1%d0%be%d1%80-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be-t%d0%b0%d0%b5%d0%ba/", "text": "По инициатива на Местната комисия за борба с трафика на хора – гр. Благоевград, националният отбор на България по Tаекуон-До ITF е посланик на кампанията „Заедно срещу трафика на хора/ WE SAY NO TO HUMAN TRAFFICKING“. Ежегодната национална кампания за превенция на трафик на хора с цел сексуална експлоатация се организира от Националната комисия за борба с трафика на хора към Министерски съвет (НКБТХ), съвместно с десетте местни комисии за борба с трафика на хора в страната. В Благоевград бяха проведени редица работни срещи с д-р Марио Богданов, Вицепрезидент на Световната и Европейската Федерации по Таекуон-До и Президент на Българска Федерация по Таекуон-До, в резултат на които е постигната договореност за партньорство между НКБТХ и Българската Федерация по Таекуон-До ITF.  Предстои в периода 24-30 август 2019 г. да се проведе Световното първенство по Таекуон-До ITF в зала „Колодрума“, гр. Пловдив. Състезателите от българският национален отбор ще носят тениски с мотото на кампанията „We say NO to human trafficking”. Междувременно в рекламния видеоклип за домакинството на България също е включено посланието. По време на първенството ще бъдат разпространени и информационни материали на български и английски език, разработени специално за събитието от МКБТХ – гр. Благоевград и Националната комисия. В Световното ще участват представители на над 80 държави, сред които Австралия, САЩ, Канада, Аржентина, Бразилия, Панама, Венецуела, Пуерто Рико, Англия, Уелс, Шотландия, Ирландия, Испания, Франция и други, като се очаква състезателите да бъдат над 1 500. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.12", "title": " Националният отбор на България по Tаекуон-До ITF е посланик на кампанията „Заедно срещу трафика на хора“"}
{"url": "https://trud.bg/%d1%82%d1%80%d0%b8%d0%bc%d0%b0-%d1%80%d1%83%d0%bc%d1%8a%d0%bd%d1%86%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b8/", "text": "Трима души загинаха в градината си, след като мъж, който предавал на живо в социалните мрежи бързото си шофиране на спортна кола, загубил контрол над автомобила и излязъл от шосето в Източна Румъния, съобщава БТА. Жертвите са бременна жена, нейното 3-годишно дете и 79-годишната баба на детето. Пострадал е още един човек, който се намирал в градината. Инцидентът е станал в неделя в село Вакарени на 250 километра източно от Букурещ. 39-годишният шофьор и един пътник също са били ранени. Водачът се опитал да избяга, но бързо бил арестуван. Според румънски медии той бил употребил алкохол. Заподозреният предавал на живо във Фейсбук бързото си шофиране чрез камера, монтирана в автомобила. Видеосподелянето на опасно шофиране в социалните мрежи се превърна в честа практика в балканската страна и причини няколко инцидента. През май 2018 г. осем румънски работници и техният шофьор загинаха в съседна Унгария, след като връхлетяха върху товарен камион в насрещното движение, докато водачът говорел пред камера. Румънското правителство заяви, че възнамерява да приеме извънредно постановление, което драстично ще увеличи глобите за хора, които използват мобилни устройства, докато карат автомобил.", "date": "2019.08.12", "title": " Трима румънци загинаха в катастрофа, излъчвана на живо във Фейсбук (ВИДЕО)"}
{"url": "https://trud.bg/%d0%b3%d1%80%d1%83%d0%bf%d0%b0-%d0%bc%d1%8a%d0%b6%d0%b5-%d1%81%d0%b0-%d0%bf%d0%be%d1%82%d1%80%d0%be%d1%88%d0%b8%d0%bb%d0%b8-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5-%d0%b2-%d1%81%d0%be/", "text": "Група мъже нахлуха в заведение на столичния булевард „Тодор Каблешков” и нанесоха сериозни материални щетие. Нападението било извършено около 18 ч. днес, предава . Неизвестните потрошили масите и разпорили с ножове меката мебел. Пред погледите на клиентите те отправили заплахи към собственика на заведението.", "date": "2019.08.12", "title": " Група мъже са потрошили заведение в София"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d0%b4%d0%b0%d0%bd%d1%8a%d1%86%d0%b8%d1%82%d0%b5-%d0%b2%d1%8a%d1%80%d1%85%d1%83-%d0%b8%d0%bc%d0%be%d1%82%d0%b8/", "text": "Собствениците на имоти в Гърция ще плащат около 2,07 милиарда евро данък върху собствеността тази година спрямо 2,64 милиарда през 2018 г., а половината от тях, около 3 милиона, ще плащат до 10 евро на месец, информира  . По-голямата част от данъчните плащания – около 1,5 милиарда евро, ще бъдат извършени от 1,42 милиона собственици, които ще плащат най-малко 500 евро всеки. Властите очакват през 2019 г. поне 2 милиона собственици на имоти да плащат от 0 до 100 евро данък върху собствеността, 3 милиона от 100 до 500 евро, 1,3 милиона от 500 до 2 000 евро и 120 000 над 2 000 евро. На върха на скалата има 100 собственици на имоти, които са платили над 100 000 евро данък през миналата година. През 2019 г. сметките им ще намалеят с между 10 000 и 40 000 евро. От друга страна, малко над милион собственици плащат по-малко от евро. Около 650 000 собственици, които са платили от 50 до 100 евро миналата година, ще плащат до 30 евро по-малко. 58 000 компании ще платят общо 450 милиона евро. От тях 7 000, които плащат над 10 000 евро всяка, ще бъдат таксувани общо 366 милиона.", "date": "2019.08.12", "title": " Гърция намалява данъците върху имотите"}
{"url": "https://trud.bg/%d0%b1%d0%b0%d0%b1%d1%85-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b7%d0%b0-%d1%81%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d1%81%d0%b8%d1%87%d0%ba/", "text": "Във връзка с подадени сигнали за изхвърляне на отпадъци от свинско месо на нерегламентирани места, Българската агенция по безопасност на храните (БАБХ) напомня, че съгласно чл. 133, ал.2, т. 5 от Закона за ветеринарномедицинската дейност, кметовете и кметските наместници следва да организират обезвреждането на странични животински продукти. В определените от закона мерки е включено предпазването на околната среда от разпространение на зарази по животните и хората. Регламентът и контролът при загробването на животни минава през епизоотичните комисии, кметовете и кметските наместници, които определят местата за обезвреждане на страничните животински продукти. Българска агенция по безопасност на храните извършва проверки, относно изпълнението на прилаганите мерки за ограничаване разпространението на Африканската чума по свинете. Всички експерти на БАБХ в страната са в постоянна комуникация с областните епизоотични комисии с цел прилагане на превантивни мерки за недопускане на зарази, вследствие на нерегламентирано унищожаване.", "date": "2019.08.12", "title": " БАБХ призовава за спазването на всички определени от закона мерки, свързани със загробването на свинете"}
{"url": "https://trud.bg/12-%d0%bc%d0%bb%d1%80%d0%b4-%d1%89%d0%b5%d1%82%d0%b8-%d0%be%d1%82-%d0%b1%d0%b5%d0%b4%d1%81%d1%82%d0%b2%d0%b8%d1%8f-%d0%b2-%d1%81%d0%b0%d1%89/", "text": "Щети за 1,2 млрд. долара са нанесли бурите и наводненията на инфраструктурата в 24 американски щата през първата половина на тази година, съобщи АП. Агенцията е анализирала публикуваните информации на щатските власти и е включила щетите по автомобилните пътища, мостовете, компаниите за обществени услуги, хидротехническите съоръжения, сградите на държавни учреждения и обществените паркове. Посочената сума от 1,2 милиарда долара може да нарасне в близко време, тъй като редица щати не са приключили оценките от пораженията от последните природни стихии и най-вече от урагана „Бари”.", "date": "2019.08.12", "title": " $1,2 млрд. щети от бедствия в САЩ"}
{"url": "https://trud.bg/41-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d1%82%d1%8a%d1%80%d1%81%d0%b8-%d1%81%d0%b5%d0%b2%d0%b5%d1%80%d0%bd%d0%b0-%d0%b0%d0%bb%d0%b1%d0%b0%d0%bd%d0%b8%d1%8f/", "text": "Земетресение с магнитуд 4,1 по Рихтер разтърси следобед Северна Албания, предаде Танюг, цитирана от БТА. Трусът е усетен най-силно в района на град Фуша-Араз. Земетресението е предизвикало паника сред населението. Някои хора са напуснали домовете си.", "date": "2019.08.12", "title": " 4,1 по Рихтер разтърси Северна Албания"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b8-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d0%b0-%d0%be%d0%b1%d1%81%d1%8a%d0%b4%d0%b8/", "text": "Британският премиер Борис Джонсън и американският президент Доналд Тръмп обсъдиха по телефона Брекзит, търговски и икономически въпроси, предаде БТА, като се позова на „Даунинг стрийт“ 10. „Те обсъдиха глобални икономически въпроси и търговията и премиерът съобщи на президента последните новини около Брекзит“, обяви говорител на Джонсън. Съветникът на Тръмп по въпросите на националната сигурност Джон Болтън е на посещение в Лондон, където се очаква да се срещне с Борис Джонсън. „Президентът на САЩ желае успешно излизане от ЕС и ще подкрепи Великобритания с двустранно споразумение за свободна търговия“, каза Болтън, цитиран от Ройтерс.", "date": "2019.08.12", "title": " Борис Джонсън и Доналд Тръмп са обсъдили Брекзит по телефона"}
