{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b1%d0%b5%d0%b7-%d0%b0%d0%bd%d0%be%d0%bd%d0%b8%d0%bc%d0%bd/", "text": "До 20 януари 2020 година държавите-членки на Европейския съюз трябва да приемат петата директива, свързана с прането на пари и финансирането на тероризма, заяви във Варна евродепутатът Емил Радев, предаде  . „Няма възможност вече за откриване на анонимни банкови сметки, анонимно да се наемат сейфове, свързахме регистрите, да са ясни собствениците на компаниите, на тръстовете и от тук нататък, когато има дадено финансиране, много добре да виждаме кой е крайният притежател на тази компания и какво се цели с това финансиране. Също така предлагаме директивите да стават регламент за пране на пари, така че да няма разлика в прилагането на това законодателство в различните държави-членки“.", "date": "2019.09.22", "title": " Евродепутатът Емил Радев: Без анонимни банкови сметки и сейфове от 2020 г."}
{"url": "https://trud.bg/%d0%bf%d0%b8%d0%bb%d0%be%d1%82-%d0%b2%d0%b5%d0%bd%d1%87%d0%b0-%d0%bc%d0%bb%d0%b0%d0%b4%d0%b0-%d0%b4%d0%b2%d0%be%d0%b9%d0%ba%d0%b0-%d0%bd%d0%b0-%d0%ba%d1%80%d0%b8%d0%bb%d0%be%d1%82%d0%be-%d0%bd%d0%b0/", "text": "Пилот венча влюбените Поли и Мартин на крилото на самолет Ту – 154. Нетрадиционната церемония събра близки и приятели на младоженците навръх днешния национален празник – Деня на независимостта в Авиомузея. 230 души станаха свидетели на церемонията, организирана от бургаска сватбена агенция, пише  Бургазлийката Поли и софиянецът Мартин избрали да си кажат заветното „да“ на крилото на самолета, заради професията на младоженеца. Мартин е пилот на самолет. Поли е работи в „Човешки ресурси“ е IT компания. Двамата живеят и работят в София. За най-щастливия ден в живота си обаче те избраха родния град на булката. А за да бъде ритуалът пълен, от сватбената агенция решили човекът, който ще извърши ритуала да бъде облечен, като пилот. 230 гости от страната и цял свят дойдоха с автобуси, осигурени от общинския превозвач „Бургасбус“, както и с автомобили до Авиомузея, който е на територията на „Летище Бургас“, за да съпреживеят празника на Поли и Мартин.", "date": "2019.09.22", "title": " Пилот венча млада двойка на крилото на самолет Ту – 154"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0-%d0%bf%d0%b5%d1%82%d0%b8%d0%bb%d0%b5%d1%82%d0%ba%d0%b0-%d0%b5-%d0%b1%d0%b8%d0%bb%d0%b0-%d0%bd%d0%b0%d0%b9-%d0%b3%d0%be%d1%80%d0%b5%d1%89/", "text": "Периодът, обхващащ годините от 2015 г. до 2019 г., е бил най-топлият петгодишен период, откакто са започнали да се правят статистики в тази насока, според доклад на Световната метеорологична организация. Документът беше публикуван днес в навечерието на срещата на върха за климата, която ще се проведе утре в ООН, съобщава БТА. Докладът е въз основна на предварителни оценки, тъй като периодът все още не е приключил. Съпоставено с предишния петгодишен период, през настоящата петилетка средните температури са били по-високи с 0,2 градуса по Целзий. А в сравнение с периодите през 1850-1900 г. температурите през петилетния период са били с 1,1 градуса по Целзий по високи.", "date": "2019.09.22", "title": " Последната петилетка е била най-горещата в историята"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b2%d1%85%d0%be%d0%b4%d0%b0-%d0%bd%d0%b0-%d1%81/", "text": "Мъж загина при катастрофа на входа на София, на виадукта на Околовръстен път в посока Казичене, съобщи БТВ. Сигналът е подаден в 15:50 ч. към Спешната помощ – София. Шофьор на бус самокатастрофира, удря се в мантинелата и колата се обръща. Вероятната причина е да му е прилошало и да е загубил контрол над автомобила. ,Водачът на буса е умирял на място. С него са пътували 50-годишен мъж и 14-годишно момче. Първият е транспортиран в УМБАЛ „Св. Анна“ с охлузвания и травми на гръдния кош. Детето е в „Пирогов“ с охлузвания по ръцете.", "date": "2019.09.22", "title": " Мъж загина при катастрофа на входа на София"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d0%b5%d1%86-%d0%be%d1%82%d1%80%d0%be%d0%b2%d0%b5%d0%bd-%d1%81-%d0%bd%d0%be%d0%b2%d0%b8%d1%87%d0%be%d0%ba-%d0%b2-%d0%b5%d0%b9%d0%bc%d1%81%d0%b1/", "text": "Британецът Чарлз Роули, пострадал от контакт с нервно-паралитичното вещество „Новичок“ в Еймсбъри миналото лято, възнамерява да заведе дело срещу Русия и да поиска обезщетение в размер на около един милион британски лири, пише The Mirror. Както твърди британецът, инцидентът значително е повлиял на живота му, така че той „иска справедливост“. Адвокат на Роули е Патрик Магуайър. Той обмисля за своя клиент възможността да заведе дело срещу Русия. Според адвоката Роули продължава да страда „от сериозни странични ефекти“, след като отровната субстанция е попаднала в тялото му. На сутринта на 4 юли миналата година британската полиция съобщи за инцидент в Еймсбъри, при който двама души са били „изложени на неизвестно вещество“ и са хоспитализирани в критично състояние. По-късно от Скотланд Ярд бе съобщено, че мъжът и жената са били отровени със същото вещество като бившия полковник от ГРУ Сергей Скрипал и дъщеря му Юлия.", "date": "2019.09.22", "title": " Британец, отровен с „Новичок“ в Еймсбъри, ще съди Русия"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d1%81%d0%bf%d0%be%d1%80%d1%82%d0%b0-%d0%ba%d1%80%d0%b0%d0%bb%d0%b5%d0%b2-%d0%b8-%d1%80%d0%b0%d1%85%d0%b8%d0%bc%d0%be%d0%b2-%d0%be%d0%b1/", "text": "На 20 и 21 септември министърът на младежта и спорта Красен Кралев посети Азербайджан, за да подкрепи националния ансамбъл на България по художествена гимнастика на завършилото днес Световното първенство в Баку.  В рамките на своето посещение, министър Кралев проведе и първата си официална среща с азербайджанския министър на младежта и спорта Азад Рахимов, на която присъства и посланикът на Република България в Азербайджан Николай Янков, съобщиха от ММС. На срещата бяха обсъдени възможностите за развитите на сътрудничеството между България и Азербайджан в областта на младежта и спорта, както и за засилване на контактите между националните спортни академии на двете страни. До края на годината се очаква делегация от България, включваща заместник-министър, експерти от министерството и представители на НСА „Васил Левски“, да посети Азербайджан, като дискутира на място със своите азербайджански колеги потенциалните области за двустранно сътрудничество. Министър Кралев изрази увереност, че избирането на българския евродепутат г-жа Мария Габриел за еврокомисар по иновациите и младежта ще отвори нови възможности за взаимодействие с азербайджанската страна в сферите на младежта и спорта. По време на разговора двамата министри споделиха своя опит в организирането и провеждането на международни първенства и изграждането и поддържането на спортна инфраструктура.", "date": "2019.09.22", "title": " Министрите спорта Кралев и Рахимов обсъдиха сътрудничеството между България и Азербайджан"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd%d0%b8-%d1%81%d0%b0-%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%b7%d0%b0-%d0%b7%d0%b0%d0%bb%d0%be%d0%b6%d0%bd%d0%b8%d1%86%d0%b8/", "text": "Руските моряци, взети за заложници на 15 август близо до бреговете на Камерун, са освободени, съобщава РИА Новости, позовавайки се на официални дипломатически източници. В момента те се намират в Германия и в най-скоро време ще отпътуват за Русия. На 15 август в района на пристанище Дуала в Камерун пирати нападнаха плаващия под флага на Антигуа и Барбуда кораб „Мармалайта” и взеха за заложници част от екипажа. Сред тях, освен руснаците, бяха един украинец и четирима филипинци.", "date": "2019.09.22", "title": " Освободени са държаните за заложници в Камерун руски моряци"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d1%8f%d0%bc%d0%b0-%d0%bd%d0%b0%d0%bc%d0%b5%d1%80%d0%b5%d0%bd%d0%b8%d0%b5-%d0%b4%d0%b0-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%b8%d1%80%d0%b0%d0%bd/", "text": "Президентът на САЩ Доналд Тръмп няма намерение да се среща с иранското ръководство в кулоарите на Общото събрание на ООН. Той каза това в неделя пред репортери в Белия дом, преди да замине за Хюстън. „Нищо никога не се изключва напълно, но нямам намерение да се срещам с Иран“, каза той. „Нямаме никакви намерения, нищо не е установено. „На Общото събрание на ООН ще имам много срещи с чуждестранни лидери, около 15, но Иран не е сред тях.“ Иранският президент Хасан Роухани ще отпътува за Ню Йорк в понеделник, за да присъства на 74-ата сесия на Общото събрание на ООН. Иранската страна също заяви, че преговори със САЩ не са планирани.", "date": "2019.09.22", "title": " Тръмп няма намерение да се среща с иранското ръководство"}
{"url": "https://trud.bg/%d0%bf%d1%80%d0%be%d1%84-%d0%bf%d0%bb%d0%b0%d0%bc%d0%b5%d0%bd-%d0%bf%d0%b0%d0%b2%d0%bb%d0%be%d0%b2-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%be%d1%81%d1%82%d1%82%d0%b0-%d0%b5-%d0%bf/", "text": "„Това е празник на българите, не само на България. Самата идея на Независимостта е обединението на всички българи, а не просто промяната на статута на държавата“. Това каза пред   историкът проф. Пламен Павлов. Според него младите поколения знаят все повече за Деня на Независимостта, но има и доста нюанси, които не се знаят. „Тогава е имало 8 министри и трима са българи от чужбина, двама са бесарабски българи – министър-председателят Александър Малинов и военният министър Данаил Николаев. Днес бесарабските българи чакат с години да получат български паспорт“, коментира историкът. Според него един от уроците за днешните политици трябва да е, че е нужна приемственост и традиция. „Този акт е обявен в историческата и духовна столица на България (Велико Търново), за да се покаже, че не сме една нова държава, възникнала в резултат на добрата воля на някого, освободена от някой друг и призната от някакви велики сили“, уточни професорът.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Проф. Пламен Павлов: Независимостта е празник на българите, не само на България"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%b7%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0%d0%bd%d0%b5%d1%82%d0%be/", "text": "„Когато има лишаване от живот, тогава няма пълна справедливост, няма как да се върнат нещата”. Това коментира вътрешният министър Младен Маринов по  . Той подчерта, че съдът трябва да има възможност по конкретно тежко престъпление дали да приложи съкратеното производство. Според него при тежките убийства „като че ли никога не може да се намери пълна справедливост и пълно възмездие“. „Логиката на закона е да се намери справедливост и това да стане бързо, да има ефективна присъда”, обясни министърът. По думите му има определени ситуации, в които е допустимо съкратеното производство. „Целта е когато има достатъчни доказателства и деецът си признае, да се избегне дългият период на съдебно следствие, което отдалечава налагането и изтърпяването на наказанието”, обясни Маринов. „Важно е да се постига максимално чувство на справедливост в обществото. Това действа превантивно”, смята министърът. Той обясни, че освободеният предсрочно Джок Полфрийман, очаква да му бъде издаден паспорт и да бъде изведен от България. Той коментира и киберсигурността. „Киберсигурността, както и физическата сигурност, изискват една постоянна грижа и постоянно обновяване на средствата и методите, по които се постига. Киберсигурността е по-специфична, явява се нов елемент”, каза Маринов. И допълни, че след атаката на НАП, киберотделът на ГДБОП много бързо са стигнали до извършителите. МВР не опитва насилствено да влезе в жилището, в което вече денонощие   57-годишния мъж, каза още вътрешният министър. По думите му засега няма данни той да се опитва да посегне на живота си. „Към момента не предприемаме действия по проникване в жилището на барикадиралия се в “Овча купел“ мъж, тъй като няма данни той да застрашава чужд или собствения си живот. Този човек е с психически отклонения. Той разговаряше с близките си цяла нощ. Имаше разговори и психолог на МВР. Към този момент не е изведен, колегите се грижат той да не избяга от жилището си без да бъде видян“, завърши Младен Маринов.", "date": "2019.09.22", "title": " Министър Маринов за освобождаването на Полфрийман: Важно е да се постига чувство на справедливост в обществото"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%be-%d1%81%d0%b5%d0%bb%d0%be-%d0%b1%d1%80%d0%b0%d0%bd%d0%b8-%d1%81-%d0%b0%d1%80%d1%82%d0%b8%d0%bb%d0%b5%d1%80%d0%b8%d1%8f-%d0%bd%d0%b8%d0%b2%d0%b8/", "text": "Градобойните оръдия са снаряжени от ВиК тръби с по-голям диаметър, запушени в долния край с дървено трупче или консервна кутия Притиснато между горите на Широка планина от север и Язова планина от юг, село Превела – на 30 км от Монтана, е впило къщи в каменистата земя и се мъчи със зъби и нокти да оцелее. Хората се борят с бедност и безработица, нивите и градините – със сухата пръст и природните стихии. За да си опазят прехраната и спокойствието за утрешните дни, местните жители дори са създали собствена артилерия. Дулата на самоделните оръдия – тип черешово топче, не са насочени към пътищата и вражески части, а право в небето. Мястото, откъдето дебнат природните бедствия и най-страшното от тях – градоносните облаци. Повечето от жителите на Превала, останали в бащините домове след 30 години промени и премеждия, преживяват със земеделие в личните дворове и парчетата ниви между скали и дървета. Затова, зададе ли се тъмен облак над чукарите, треперят като клони на трепетлика. Ледените парчета съсипват многомесечен труд и отглежданата с мъка и обич продукция за трапезата и децата по градовете. И за да ги опазят, балканджиите зареждат самоделните топчета и гърмят по черните сенки на небосклона. “Тук земята е малко, реколтата – ценна и затова се грижим за нея като за най-голямо богатство. Ние сме на края на България, никой не се сеща за нас. В района няма и ракетни площадки за борба с градушките. Затова сами се пазим.”, казва кметът на Превала Иван Вълчаров. Градушките са били бич за стопаните в балканското село от стари времена. Още когато барутът и пушкалата не са били познати, хората гонели градоносните кавалкади с магии и молитви. Клетвите срещу ледените бомбардировки още се помнят и ползват в селото, разказват балканджиите. “От бабите си знаем, че трябва да вземем брадва, да насочим острието є към облака и да викаме с всички сили: Малеее, у-у-у-у… Свети Ранджеле, развърни го!”, споделя Рада Тодорова. Словата от колоритния торлашки диалект са магическият призив към свети Рангел – архангел Михаил Душевадец, да върне обратно пълния с лед облак и да спаси селото. Женските гласови атаки срещу градоносните облаци имали успех, твърдят старите хора. След тях облаците често подминавали селото, а гласовитите булки преграквали и млъквали поне за седмица, смеят се дядовци. Ролята на жените в борбата с природните стихии в Превала обаче сериозно намаляла след първите десетилетия на миналия век. Мъжете се върнали от Първата световна война по домовете си с рани, медали и с пушки под шинелите. И вместо с викове почнали да плашат ледените облаци с гърмежи. Към пукотевицата при градоносна опасност се присъединили и ловците. По времето на комунизма обаче властта обрала незаконните пушки, а после и забранила на авджиите да гърмят в населено място. И тогава местният ловец и ВиК специалист Любомир Тодоров, създал Превалската артилерия. Градобойните оръдия са снаряжени от ВиК тръби с по-голям диаметър, запушени в долния край с дървено трупче или консервна кутия. Топчето се насочва към пълзящия над селото тъмен облак и в гърлото му се мята запалена мощна пиратка. Трясъкът е като на истинска гаубица, а пушекът обвива улици и къщи с гъста мъгла. Първият гърмеж обаче е само сигнал за масирана оръдейна атака към небесата. В селото са подготвени към 20 оръдия и зададе ли се опасност, мъжете ги измъкват изпод навесите и над Превала се понася страшна канонада. Тогава, уплашени, облаците свръщат настрани. “Това не е магия, а наука. Резонансът от изстрелите и създадените въздушни вълни изтласкват облаците с лед встрани от селото”, уверяват местните жители. Откакто Превала обстрелва градоносните нашественици със самоделните топчета град в района не е удрял, потвърждава и кметът Вълчаров. Последната страшна градушка, съсякла ниви и градини до корен, била в далечната 1982 г., спомнят си най-старите балканджии. Бедствието тогава е запомнено не само заради тежките загуби на стопаните, а и със сценката, разиграла се в двора на баба Гроздена. Докато всички оплаквали със сълзи чушки, домати, картофи и лозя, баба Гроздена се смеела доволна и нареждала “Бий, дедо Боже, да се до капчица затърка, тая пуста пукница!”. Старицата се радвала, че градушката накълцала на салата гроздето и няма да има вино за мъжа и зетя є, които толкова обичали да си пийват, че дори имали в резерва шише, спуснато с въже в дупката на външната тоалетна, наречена в Северозапада “нужник”. След тая паметна градушка селото застанало нащрек и почнало да дебне денонощно облаците над връх Типчен и Църни връх. Зададе ли се издут от ледени парчета тъмен великан, някой подава сигнал и пукотевицата почва. Описанието на градоносен облак в планинското село е по-колоритно и от гърмежа на топчетата. “Първо тунти, тунти, после се зацърни и като тресне и като лисне, та отнесе”, обясняват балканджиите. Опазената от ледената сеч реколта е истинско съкровище за Превала. С картофи, чушки и домати от градините хората в селото преживяват зимата, а цели кервани с буркани заминават за градовете у нас и в чужбина. “Селото някога е било с 1800 жители. Сега сме останали към 400. Имаме много хора в Испания, Италия и Германия, лете и есен си идват да видят родините, пък и да си вземат зимнина. Не че там гладуват, но друго е продукцията от родния дом”, разказва кметът Вълчаров. Той е сред най-опитните ловци и артилеристи и има в дома си две оръдия. Едното насочено към връх Типчен, другото към Църни връх. Но освен топчия, кметът е и върл пазител на местните традиции. Учител по образование, Вълчаров е създал фолклорна трупа, съхранила торлашки песни, танци и обичаи, с които гостуват по сцени в региона, страната, че и зад граница. В началото на юни в Превала всяка година се прави събор, за който пристигат деца и внуци от близо и далеч и почват веселби, песни и хора. Заради пълните с диви плодове поляни в селото е изградено вече по европроект малко предприятия за сладка. С пари от Европа е създаден и ландшафтен парк “Широка планина”. Наскоро германец е поискал да направи и работилница за изделия от ковано желязо. Всяко лято в Превала се провеждат и мотосъбор, и рок фестивал, които огласят с гръм и трясък по-силно и от самоделните топчета планината. “Може да сме малко и забравени от всички, ама не се предаваме нито на мизерията, нито пред стихиите!”, заявяват балканджиите.", "date": "2019.09.22", "title": " Балканско село брани с артилерия ниви и градини\t"}
{"url": "https://trud.bg/%d1%80%d0%b8%d1%8f%d0%b4-%d0%b8%d0%bd%d1%84%d0%be%d1%80%d0%bc%d0%b8%d1%80%d0%b0-%d1%82%d0%be%d0%ba%d0%b8%d0%be-%d0%b7%d0%b0-%d0%bf%d1%80%d0%b5%d0%b4%d1%81%d1%82%d0%be%d1%8f%d1%89%d0%b8-%d0%bf%d1%80/", "text": "Държавната нефтена компания на Саудитска Арабия Saudi Aramco е информирала японската нефтена компания JXTG Nippon Oil & Energy за готвени изменения при доставките на горива, предаде БГНЕС. От октомври Saudi Aramco ще промени доставяния досега лек петрол на средно тежък или тежък, без да се обяснява причината за това. Японската страна предполага, че доставчикът се нуждае от повече време от предвиденото за ремонт на рафинериите за производство на лек петрол. В началото на септември Япония обяви, че разполага със запаси, които ще й стигнат за 230 дни. Властите разглеждат възможността за използване на този резерв при обезпечаването на нормалния живот на гражданите и работата на предприятията. През 2018 г. Саудитска Арабия е доставила около 40% от закупувания от Япония нефт. След атаките срещу нейни нефтени обекти на 14 септември Саудитска Арабия заяви, че намалява добива почти двойно. Дни по-късно саудитският министър на енергетиката съобщи, че доставките са възобновени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Рияд информира Токио за предстоящи промени в доставките на нефт"}
{"url": "https://trud.bg/%d0%bd%d0%b0-91-%d0%b3-%d0%bf%d0%be%d1%87%d0%b8%d0%bd%d0%b0-%d1%85%d0%be%d1%82%d0%b5%d0%bb%d1%81%d0%ba%d0%b8%d1%8f%d1%82-%d0%bc%d0%b0%d0%b3%d0%bd%d0%b0%d1%82-%d0%b1%d0%b0%d1%80%d1%8a%d0%bd-%d1%85/", "text": "На 91 години почина хотелският магнат Барън Хилтън, предаде Асошиейтед прес, като се позова на информация от близките му. Магнатът, основател на Американската футболна лига и първи собственик на отбора по американски футбол „Лос Анджелис чарджърс“, е починал в четвъртък от естествена смърт в дома си в Лос Анджелис, съобщи семейството му. Уилям Барън Хилтън, роден в Далас през 1927 г., разширява създадената от баща му Конрад верига от хотели и през 30-годишното си управление като главен изпълнителен директор я превръща в лидер в бранша. През 2007 г. американската корпорация „Блекстоун груп“ купи 2800-те хотела от международната верига, в това число известният „Уолдорф Астория“, за 26 милиарда долара. Барън Хилтън има осем деца, 15 внуци и четирима правнуци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " На 91 г. почина хотелският магнат Барън Хилтън"}
{"url": "https://trud.bg/%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%be%d1%81%d1%82%d1%82%d0%b0-%d0%ba%d0%b0%d1%82%d0%be-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82/", "text": "Оповестяването на акта е в църквата „Св. 40 мъченици“ в Търново Начинът, по който е обявена на 22 септември 1908 г., показва колко много са израснали българските политици в сравнение с акцията за Съединението от 6 септември 1885 г. Отбелязваме началото на нашата история със създаването на Първата българска държава от 681 г. от хан Аспарух и продължаваме да проследяваме историческото си развитие според държавността – Първа, Втора и Трета българска държава, та до днес. А периодите, в които държавата ни е изчезвала, просто изпадат от националното съзнание на българите. Ако се вгледаме в по-старата си история, ще видим, че там не става дума за независимост, а да държавност. Идеята за независимост се ражда в Европа едва в зората на модерната епоха, когато се появява и принципът на държавния суверенитет с Вестфалския договор през 1648 г. Независимостта окончателно се утвърждава като важен елемент от международните отношения през ХIХ век. По същото време, когато на Балканите на мястото на Османската империя една след друга се появяват християнските държави, една от които е и възстановената в нов облик българска държава. Под независимост се разбира признатото от водещите държави, наречени тогава Велики сили, право на съответната държава да решава самостоятелно всички въпроси от външнополитическо и вътрешнополитическо естество. Но това право на самостоятелност не е подарено, а трябва да се извоюва – то може да се постигне чрез дипломация на международната арена, но често се налага използването и на военни средства. Това последното е валидно с особена сила за модерните държави, получили право на самостоятелно съществуване, след като са се откъснали от големите континентални империи в Европа, а и от колониалните империи по света. Достатъчно е да си припомним Войната за независимост на Съединените щати от британската корона. В нашия край на Европа виждаме повтарящ се модел на създаване на независими държави – войни на Великите сили, най-често Русия, срещу Османската империя, след които на съответните национални територии е дадена автономия или са създадени непълноправни нови държави, все още свързани с Османската империя, преди при следващ конфликт да получат своята независимост. Такъв е и българският случай. Като всички останали, нашата държава е очертана на европейската политическа карта в момента, когато е отделена, макар и запазила трибутарна (Княжеството) или по-тясна зависимост (Източна Румелия) от бившия си поробител. Това по-общо въведение ми беше необходимо не само за да поставя българската независимост в контекста на историческото време, а и за да обясня, защо важната за държавността независимост остава в сянката на Освобождението и Съединението. Те предизвикват големите промени в живота и самочувствието на българите, докато Независимостта има значение преди всичко за политическата класа и дипломатите, а в съзнанието на редовите българи не оставя ярки следи. Но върху българските политици и дипломати от началото на ХХ век, когато държавата вече е навлязла в третото си десетилетие, продължава да тежи невъзможността да бъдат равноправни в контактите си с другите държави. А и останалите европейски държави очакват България да обяви независимост. След появата u през 1878 г., след отхвърлянето на наложеното от Берлинския договор разделение на Княжеството от Източна Румелия независимостта е естествената следваща стъпка. Въпросът е единствено кога и как ще стане това. Начинът, по който е обявена Независимостта на 22 септември 1908 г., показва колко много са израснали българските политици в сравнение с предишната акция за утвърждаване на държавността – Съединението от 6 септември 1885 г. Тогава, когато държавността е едва на 7 години, българските националреволюционери, водени от Захари Стоянов, са готови да се изправят сами срещу целия свят, защото са убедени, че справедливостта е на страната на българите. Оказва се обаче, че промените зависят повече от международните правила, отколкото от справедливостта, и самостоятелната акция се оказва толкова рискована, че е на ръба да се провали, ако не беше чудото на националния ентусиазъм на българите и готовността им за саможертва в Сръбско-българската война. Много по-различни са действията на вече опитните български политици 23 години по-късно. Те подготвят обявяването на Независимостта внимателно, съобразявайки се с международната ситуация и с интересите на другите държави. Внимателно наблюдават ставащото в Османската империя, възползват се от Младотурската революция, която отклонява вниманието на империята от статута на отдавна отделилата се българска държава, съобразяват се и с желанието на Австро-Унгария да присъедини окончателно Босна и Херцеговина. И предприемат координирана акция, благоприятно обстоятелство за което е и произходът на княз Фердинанд, който ще стане цар (втори след руския). С други думи, българските политици доказват своята готовност за независимостта. Внимателно е намерен и поводът – непоканването на българския дипломатически представител в Истанбул на прием, използва се и стачката в турската железницата на барон Хирш в Южна България, за да бъде тя присвоена от българската държава. Знаково е и оповестяването на акта – в църквата „Св. 40 мъченици“ в Търново, столицата на старото българско царство. Манифестът за независимостта, прочетен от княз Фердинанд, е дело на министър-председателя Александър Малинов и в него има поне три знаменателни фрази. Първата припомня Освобождението: „По волята на незабвенния Цар Освободител, великият братски руски народ, подпомогнат от добрите ни съседи, поданиците на Негово Величество Румънския Крал и от юначните българи, на 19 февруарий 1878 год., сломи робските вериги що през векове оковаха България, някогаж тъй велика и тъй славна“. Втората отговаря на въпроса защо: „Фактически независима, Държавата Ми се спъва в своя нормален и спокоен развой от едни узи, с формалното разкъсване на които ще се отстрани и настаналото охлаждане между България и Турция“. А третата очертава новото положение: „Въодушевен от това свято дело и за да отговоря на държавните нужди и народното желание, с благословението на Всевишния, ПРОВЪЗГЛАСЯВАМ СЪЕДИНЕНАТА НА 6 СЕПТЕМВРИЙ 1885 ГОДИНА БЪЛГАРИЯ ЗА НЕЗАВИСИМО ЦАРСТВО и заедно с народа Си дълбоко вярваме, че този Ни акт ще намери одобрението на Великите сили и съчувствието на целия просветен свят“. Добрата подготовка осигурява международното утвърждаване на независимостта. След известна съпротива Турция се съгласява с нея, макар и срещу огромна и непосилна за България компенсация. Русия се намесва в българска защита, като анулира задълженията на Турция от Руско-турската война. Вярно е, че за сметка на това България се задължава да изплати дълга, но за огромния период от 75 години, което така и не става. С обявената българска независимост обаче идва голямата отговорност – българският политически елит трябва да покаже, че може да я използва за развитието и просперитета на държавата и народа. И тук нещата се объркват, защото само пет години по-късно България преживява първата си национална катастрофа, а след още пет години – и втората. Оказва се, че отговорността да си независим е по-голямо предизвикателство от извоюването й.", "date": "2019.09.22", "title": " Независимостта като отговорност"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0%d1%81%d1%82%d0%b0%d0%b2%d0%b0%d0%bc-%d0%bf%d1%80%d0%b5%d0%b4-%d1%85%d0%be%d1%80/", "text": "Заставам пред хората с готови проекти за развитие на София, зад които стои много работа и ясни източници на финансиране. Това каза кметът на София Йорданка Фандъкова пред Нова телевизия. По думите й днес София ще отдаде дължимото на хората, които са постигнали Независимостта. От 11.00 часа на пл. „Александър Първи“ ще се проведат честванията по повод 111 години от обявяването на Независимостта. „Аз дойдох с два автобуса на градския транспорт. Днес движението е по-спокойно. Историческият център е затворен. За пореден път София се включва в инициативата Ден без автомобили. Целта е да обърнем внимание на алтернативите за движение – за това, че можем да оставим автомобилите и да използваме градски транспорт. Автобусите са нови, удобни и достъпни. Миналата година сменихме автобусите на линия 84 с газови от най-висок екологичен клас. Подменихме 90% от автобусите в движение. Това е реалната стъпка към по-чистата околна среда“, посочи тя. „С премиера Бойко Борисов водим разговори, обсъждаме и взимаме решения. Говорим за ситуацията, за това, което сме постигнали и за възможностите за развитие на града. Моите условия като кандидат за кмет на София винаги са свързани с проектите за развитието на града. Никога средствата не идват даром. Трябва много да се работи, да се подготвят проекти и да се защитават и г-н Борисов отлично знае това“, добави Фандъкова. „Опитът винаги е полезен, както положителният, така и пропуските стига да си взимаме поука и да знам как да коригираме работата си. За 10 години винаги се допускат грешки. Хората не очакват оправдания, а очакват да дадем решенията и да поправяме тези грешки и да вървим напред. Заставам пред хората с готови проекти, зад които стои много работа и ясни източници на финансиране“, добави Фандъкова. „Реконструкцията на ул. „Граф Игнатиев“ беше абсолютно необходима. Хората помнят как изглеждаше улицата. Днес трамвая се движи по-тихо в нормите на шума. Плочките преди бяха разбити. Беше ми неудобно, като минавах по тази улица. Направихме няколко грешки. Изпълнителите поеха ангажимент да изпълнят проекта 2 пъти по-бързо от предвиденото в проекта. Обявихме го така, хората имаха очаквания, но стана ясно, че това не е възможно. Подменяха се водопроводи и това създаде проблеми. Днес улицата изглежда по друг начин. Създадоха се неудобства, но днес има резултат“, каза още кметът. По думите й освен грешките, има и сериозни резултати в промяната на града в последните 10 години. „Градският транспорт беше сред приоритетите и всички усилия дадоха резултат и продължаваме да работи в тази посока“, допълни тя. Тя каза още, че до няколко седмици ще започне разширението на Южната дъга от АМ „Тракия” до квартал „Младост”. Продължава и изграждането на метрото. „То намалява трафика с 20% в районите, през които преминава”, каза още столичният кмет. „Основните ми опоненти в кампанията преди местния вот са популизмът, лъжите и манипулациите. Те вече започнаха, макар че кампанията все още не е”, заяви Фандъкова. Тя отрече твърденията на Мая Манолова за това, че важни обществени поръчки се отварят точно преди изборите и подчерта, че те ще приключат след вота на 27 октомври. „Ценовите оферти не са отворени на 9 септември, както твърди Манолова. Това ще се случи най-рано през ноември”, категорична бе Фандъкова. И заяви, че винаги е защитавала сериозно всеки един проект, който общината е реализирала. На въпрос чия подкрепа ще търси при евентуален балотаж на предстоящия местен вот, Фандъкова заяви, че ще разчита на „всички хора, които искат промяната да продължи с още по-ускорени темпове”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Йорданка Фандъкова: Заставам пред хората с готови проекти за развитие на София"}
{"url": "https://trud.bg/%d1%81%d0%bb%d1%8a%d0%bd%d1%87%d0%b5%d0%b2%d0%be-%d0%b2%d1%80%d0%b5%d0%bc%d0%b5-%d0%b4%d0%bd%d0%b5%d1%81-%d0%bc%d0%b0%d0%ba%d1%81%d0%b8%d0%bc%d0%b0%d0%bb%d0%bd%d0%b8%d1%82%d0%b5-%d1%82%d0%b5%d0%bc-8/", "text": "Времето ще е слънчево. Ще се появи слаб южен вятър и с него ще се затопли. Максималните температури ще са между 21 и 26 градуса. По Черноморието също ще е слънчево. Ще духа слаб вятър, преди обяд от запад, след пладне от юг-югоизток. Максималните температури ще са между 19 и 22 градуса, температурата на морската вода е 22-23 градуса. Вълнението на морето ще е 1-2 бала.", "date": "2019.09.22", "title": " Слънчево време днес, максималните температури достигат 26 градуса"}
{"url": "https://trud.bg/%d1%81%d0%b0%d1%89-%d0%b8%d0%b7%d0%bf%d1%80%d0%b0%d1%89%d0%b0%d1%82-%d0%b2%d0%be%d0%b5%d0%bd%d0%bd%d0%b8-%d0%bf%d0%be%d0%b4%d0%ba%d1%80%d0%b5%d0%bf%d0%bb%d0%b5%d0%bd%d0%b8%d1%8f-%d0%bd%d0%b0-%d1%81/", "text": "Президентът на САЩ Доналд Тръмп одобри изпращането на американски военен контингент, който да засили противовъздушната и противоракетната отбрана на Саудитска Арабия след атаките над обекти от петролната инфраструктура на Кралството, за които Вашингтон категорично обвини Иран, предава Ройтерс. От Пентагона заявиха, че ще изпратят не много на брой войници – по-малко от хиляда – и че действието ще има чисто отбранителен характер. Той също така подробно планира да ускори доставката на военно оборудване както за Саудитска Арабия, така и за Обединените арабски емирства. „Ройтерс“ преди това съобщи, че Пентагонът обмисля да изпрати противоракетни батареи, дронове и повече изтребители. Съединените щати също обмислят да оставят самолетоносач в региона за неопределено време. „В отговор на искането на Кралството президентът одобри разполагането на американски сили, които ще имат отбранителен характер и ще се съсредоточат предимно върху въздушната и противоракетната отбрана“, заяви министърът на отбраната на САЩ Марк Еспер на брифинг. „Ще работим и за ускоряване на доставката на военна техника на кралство Саудитска Арабия и ОАЕ, за да подобрим способността им да се защитават“. Решението на Пентагона изглежда затвори вратата за нанасяне на ответни удари срещу Иран след атаката, която разтресе световните пазари и разкри големи пропуски във въздушната отбрана на Саудитска Арабия. Тръмп заяви по-рано в петък, че вярва, че неговата сдържаност досега е показала „сила“, защото вместо това той е наложил нови икономически санкции на Техеран. Защото най-лесното нещо, което мога да направя е да кажа: „Добре, давайте, ударете 15 различни важни неща в Иран“… Но аз не искам да правя това, ако мога да го избегна“, каза американският лидер. Но това разполагане на нови войници може допълнително да раздразни Иран, който отговори на предишното изпращане на американски войски миналата година с разбиране. Техеран отхвърля обвинениятя, че е отговорен за атаките в Саудитска Арабия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " САЩ изпращат военни подкрепления на Саудитска Арабия след атаките"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f-%d1%81%d0%bf%d0%be%d1%80%d0%b5%d0%b4-%d1%86%d0%b8%d0%b3%d0%b0%d0%bd%d0%b8/", "text": "Cрещат се две акули:  – Да знаеш к’во парче изядох вчера… Още имам силикон между зъбите…  – Браво, браво… Аз пък изядох един рокаджия!  – Е к’во си му яла на тоя рокаджия – само кости и капси…  – Абе кости и капси… Ама да знаеш к’ъв черен дроб имаше… *** Една мутра отива в бар и вижда две момичета. Обажда се на друга мутра и казва:  – Намерих две момичета.  – Хубави ли са?  – Стават като пийнеш.  След малко се звъни на звънеца в дома на другата мутра. Той отваря, вижда приятеля си с момичетата и казва:  – Брато, аз толкова много не мога да пия! *** Циганче пита баща си:  — Тате, какво е това демокрация?  Бащата:  — Демокрация е, когато всички бели работят, а ние получаваме социални помощи ей така.  — Е това не ги ли дразни?  — Дразни ги, ама това вече е расизъм. *** Бай Ганьо, французина и американеца отишли в едно заведение. Американецът казал:  – Моята жена е тиха, кротка и нежна, като лъвица.  Французинът рекъл:  – А моята е кротка, тиха и нежна, като газелка.  Бай Ганьо въздъхнал:  – Тя и моята е едно говедо… *** Ега ти късмета – в купа сено да ме хвърлят върху иглата ще падна! *** – Иванова, съпругът ви е голям мръсник!  – Защо, Георгиева, какво ви е направил?  – Ми или момче, или момиче… *** Много пиян мъж се прибира в къщи, звъни на вратата, жена му отваря, а той:  – Какво гледаш ма, влизай!!! *** Шефът на митницата събрал всичките си подчинени и им казал:  – Вижте сега – на служебния паркинг няма кола, по-евтина от 100 000 лв. Излагаме се! Заповядвам от утре всички да идвате на работа с рейс!  На другия ден шефът идва на работа и поглежда към паркинга да види дали заповедта му е изпълнена. И какво вижда: паркингът пълен с автобуси! *** – Имаш ли фейсбук?  – И да и не.  – Как така?  – Фейс имам, но книгите ги продадох. *** Влиза мъж в аптеката и пита:  – Има ли чушки?  – Нe.  – А сух салам?  – Не.  – Сигурно и консерви с копърка няма?  – Няма… Това е аптека и не търгуваме с такива продукти…  – Кофти търгувате тука….  – Защо не застанеш ти зад прозорчето и да видим как ще търгуваш по-добре?  – Съгласен!  Разменили си местата. Мъжът застанал зад прозорчето, а аптекарят седи отвън и пита:  – Има ли чушки?  – Има!  – А черен хайвер!?!  – Има!  – Добре, дай по сто грама от двете!  – А рецепта имаш ли? *** Пияница пребил полицай и звъни на 112 в полицията. Те вдигат и той казва:  – Ало, това 112 ли е?  Те му отговорили:  – Да!  И той им казва:  – Е вече сте 111… *** Намерила една жена вълшебната лампа на Аладин. Потъркала я и както е традицията от нея изскочил джина.  – Какво ще желае госпожата?  – Много обичам мъжа си. Искам за него да съм най-важното нещо. Искам винаги да спи до мен. Още като се събуди и веднага на мен да обръща внимание. Да не спира да ме докосва и навсякъде да ме взима с него.  И джинът я превърнал в смартфон… *** Нощ. Съпруг кара жена си да правят секс. Накрая тя се съгласява:  – Добре, обаче ако загасиш лампата.  – Защо?  – Има един фактор, който намалява възбудата ми на светло.  – Какъв е този фактор?  – Виждам те. *** Служител в офис пита свой колега:  – Мите, ти още ли си тук? Нали трябваше да тръгнеш по-рано за погребението на тъщата!  – Да, но първо работата, после удоволствието. *** България обявява война на Китай. Китайските военни обсъждат ситуацията:  – Колко са тия българи?  – Седем милиона…  – И в кой хотел са отседнали? *** В казармата:  – Който разбира от компютри да вдигне ръка!  – Аз!  – Аз!  – Аз!  – Чудесно, пристигна един камион с офис техника, отивайте да разтоварвате! *** Мъж отива у дома в тоалетната с мобилния телефон в джоба си, вади телефона и звъни на домашния номер – вдига жена му..  Жената:  – Ало!  Мъжът (шепнешком):  – Коте, обичам те….  Затваря, бързо излиза от тоалетната и пита:  – Скъпа, кой звънеше?  – Ами тука една приятелка… *** Трима студенти от различни факултети спорят какъв ли е бил „авторът“ на човешкото тяло. Първият настоява:  – Бил е електроинженер! Вижте как само са свързани невроните, синапсите!  Вторият не му се дава:  – Не! Бил е механик! Вижте мускулите и ставите – като съвършена машина!  Третият обаче спечелил спора. Той казал:  – Глупости! Бил е архитект. Кой друг гений ще сложи канализацията на едно място с площадката за забавления и отдих?! *** – Мъжо, гледам една от кокошките е омърлушена, дали да не я заколим?!  – Ами, ако мислиш, че това ще я развесели. *** Момче седи с блондинка в колата:  Той:  – Да пусна ли климатика?  Тя:  – Пусни, аз слушам всичко! *** Студенти си лежат по леглата в стаята. Единият казал:  – Искате ли да си гледаме прасе в стаята! Ще си имаме салами, пържоли, наденици…  Вторият казал:  – Не… много е мръсно!  Третият огледал бъркотията в стаята и казал:  – Нищо бе! То ще свикне! *** Блондинка:  – Аз мога да спирам времето!  – Как?  – Вадя батерийката на часовника… *** Пиян мъж се прибира вкъщи. Отваря вратата и какво да види? Жена му с точилка в ръка. Когато вижда това, пияният радостно възкликва:  – О, милата и баница ще ми прави! *** Как се сбогуват известните писатели?  „Айде и ще се видим в учебниците!“ *** Таксиджия качва чисто гола жена. Тя сяда на задната седалка, а шофьорът непрекъснато я наблюдава в огледалото.  – Ти какво гледаш, бе – никога ли не си виждал гола жена?  – Абе виждал съм, само че ми е интересно откъде ще извадиш пари да си платиш сметката?! *** – Девойко, вие ли чакате принца на бял кон да дойде?  – Аха.  – Е, ето ме, дойдох!  – А мега яко! А принца къде е? *** Един човек отишъл при местния свещеник и се изповядал:  – Прости ми, отче, защото съгреших. През Втората световна война скрих един евреин на тавана си.  – Това не е грях. – отвърнало отчето.  – Направил си голяма добрина.  – Но аз го накарах да ми плаща по трийсе долара за всяка седмица.  – Признавам, че това не е много великодушно, но си го направил за добра кауза.  – Благодаря ти, отче. Това е огромно облекчение за мен. Имам само още един въпрос.  – Какъв?  – Да му кажа ли, че войната е свършила? *** Вуте хванал златната рибка. Имал три желания:  – Да умре на комшията кравата.  – Добре…  – Да умре и на другио комшия кравата.  – Добре…  – Да умре и мойта крава.  – Е, що и твойта, бе – попитала рибката.  – Да нема от къде да си купят млеко!", "date": "2019.09.22", "title": " Какво е демокрация според цигани?"}
{"url": "https://trud.bg/%d0%bc%d0%b0%d0%bb%d0%b8%d0%bd%d0%b0-%d0%b5%d0%b4%d1%80%d0%b5%d0%b2%d0%b0-%d0%b3%d0%b5%d1%80%d0%b1-%d0%b3-%d0%b6%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%89%d0%b5-%d1%81/", "text": "Нашата цел и нашата кауза е свързана с подобряване на живота в София, заварихме град на кризите, нямаше област в живота, който да не беше в криза. Помним отпадъците, препълнените депа и контейнери; помним как не се раждаха деца в нашия град, детските градини, терените им, бяха продавани, заменяни и загубени безвъзвратно. След 3 успешни мандата вече говорим за качество на живот, затова искаме да направим нужното, да дадем необходимото на нашите съграждани. Това заяви по   Малина Едрева, председател на ПГ ГЕРБ в Столичния общински съвет (СОС). „Много скоро ще чуем програмата на г-жа Фандъкова, по закон е на 27 септември, това ще го решим много скоро и ще бъде обявено“, поясни магистърът по „Биология и химия“ от Пловдивския университет, като увери, че кметът на София ще се яви на всички предстоящи дебати, не само срещу Мая Манолова. Относно критиките срещу управлението Малина Едрева изтъкна, че се радва на недоволството. „Това е разделителната линия в крайна сметка. Недоволството е важна страна от развитието и прогреса, недоволството е това, което дава нерпекъснато обратна връзка за очакванията“, каза Малина Едрева. „Работата на управленците, на политиците, е да управляват очакванията на хората. Това недоволство го разбираме и много внимателно следим. Важно е за нас да следим къде сме направили пропуски, аз се радвам на недоволството – това не е опасно. От друга страна, да, когато си дълго в управлението, това води до навик.“ Тя обаче припомни: „Ние сме вече в етап, в който градът започва да работи за качество на живот. След като бяха преодолени кризите, вече можем да говорим за това. Това, което общината в голяма степен дължи на своите граждани, са услугите и улеснението във всичко, което трябва да свърши администрацията. Досега бяхме отворени към инфраструктура, днес е време за такава работа в администрацията, която да е в подкрепа на хората – дигиталният град“, изтъкна Малина Едрева. „Кампанията е вече доста ожесточена. Г-жа Фандъкова е човек, който умее, който знае, който е прагматик и който е почтен. Не бих искал да давам оценка на другите кандидати. Важно е г-жа Манолова, когато прави изявления, да влиза в конкретиката им“, призова Малина Едрева.", "date": "2019.09.22", "title": " Малина Едрева, ГЕРБ: Г-жа Фандъкова ще се яви на всички предстоящи дебати за София"}
{"url": "https://trud.bg/google-%d0%bf%d0%bb%d0%b0%d0%bd%d0%b8%d1%80%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d1%8f-%d0%be%d1%82-3-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%b2-%d0%b5%d0%b2/", "text": "Google планира да инвестира 3 милиарда евро за разширяване на своите центрове за данни в Европа през следващите две години, предаде БГНЕС. Изпълнителният директор на компанията Сундар Пичай заяви, че общата инвестиция в интернет инфраструктурата в Европа от 2007 г. насам възлиза на 15 милиарда евро. На среща с финландския премиер Анти Рине в Хелзинки, той подчерта, че инвестициите ще осигуряват работа на 13 000 души в ЕС всяка година. Google „прави още една голяма крачка към най-мощното снабдяване с възобновяема енергия в историята“ – споразумения, включващи 18 нови енергийни договора, 10 от които в Европа, подчерта собственикът на компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Google планира инвестиция от 3 млрд. евро в Европа"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%be%d0%b1%d0%b5%d1%89%d0%b0-%d0%be%d1%82%d0%b3%d0%be%d0%b2%d0%be%d1%80-%d0%bd%d0%b0-%d0%bd%d0%b0%d0%bf/", "text": "Саудитска Арабия ще отговори с необходимите мерки на нападенията от преди седмица срещу нейни големи петролни съоръжения. Това обяви външният министър на кралството Адел Ал-Джубейр, предаде БНР. Рияд и Съединените щати обвиняват Иран за атаките с ракети и дронове. Джубейр допълни, че нападенията, които засегнаха 5% от световното производство на петрол, са извършени от север. Саудитското разследване на случая продължава. Техеран отрича да е замесен в нападенията, за които отговорност поеха бунтовниците хуси в Йемен. Вчера Съединените щати обявиха, че заради нападенията ще изпратят свои войски в Саудитска Арабия. Американският министър на отбраната Марк Еспър изтъкна, че разполагането е с „отбранителен характер“ и точният брой на войските все още не е определен. Според Асошиейтед прес, Доналд Тръмп е решил засега да не бъде нанасян военен удар срещу Иран. От своя страна, Техеран обяви, че ще преследва и унищожи, цитирам, „всеки агресор, който нанесе дори ограничен удар срещу страната“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Саудитска Арабия обеща отговор на нападенията срещу петролните й съоръжения"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b8-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%86%d0%b8-%d1%81%d0%b5-%d1%87/", "text": "Със Света литургия, отслужена от Великотърновския митрополит Григорий, започнаха националните чествания за независимостта на България, чиито домакин е Велико Търново. В църквата „Свети 40 мъченици” дойдоха министрите на туризма Николина Ангелкова, на транспорта Росен Желазков и на културата Боил Банов. Сред гостите са депутати от Великотърновския избирателен район, областният управител проф. Любомира Попова, председателят на общинския съвет Венцислав Спирдонов, кметът на старата столица инж. Даниел Панов, общински съветници, ректорите на Великотърновския университет „Св. св. Кирил и Методий“ и на Националния военен университет „Васил Левски“, представители на институции. „Тук – в църквата, строена от великия цар Иван Асен II, чувството на национална гордост е особено силно. В едно се преплитат миналото, настоящето и високо вдигнатият поглед към бъдещето. Независимостта е сред онези велики достижения на нашия народ, които ни дават сила, зареждат ни и ни мотивират. Честит празник!” – поздрави гражданите по случай 111 години независима България инж. Даниел Панов. Митрополит Григорий отслужи и водосвет и поръси бойното знаме на НВУ „Васил Левски”, както и знамената на държавни институции, учебни заведения и неправителствени организации. От храма „Свети 40 мъченици” празнично шествие ще отведе гостите на хълма Царевец, където ще се състои военен ритуал по издигане на националното знаме на Република България и ще се поднесат официалните слова. Празничната програма включва шоу-спектакъл в центъра на Велико Търново на участниците в ХІІІ Международен фестивал на военните оркестри, екскурзоводски тур „По стъпките на българската държавност” и фолклорен концерт на Николина Чакардъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Министри, депутати и общественици се черкуваха в храма „Свети 40 мъченици”"}
{"url": "https://trud.bg/%d0%b1%d0%bb%d0%b8%d0%b7%d0%be-20-%d1%80%d0%b0%d0%bd%d0%b5%d0%bd%d0%b8-%d0%b8-300-%d0%be%d1%82%d0%bc%d0%b5%d0%bd%d0%b5%d0%bd%d0%b8-%d0%bf%d0%be%d0%bb%d0%b5%d1%82%d0%b0-%d0%b2-%d1%8f%d0%bf%d0%be%d0%bd/", "text": "Най-малко 19 жители на префектура Окинава в Южна Япония пострадаха при преминаването на тайфуна „Тапа“ съвсем близо до района, предаде ТАСС, като се позова на японската телевизия Ен Ейч Кей. Японските авиокомпании бяха принудени да отменят повече от 300 полета между Окинава и главния остров Хоншу. Промените в разписанието засегнаха и югозападния остров Кюшу, към който се придвижи тропическата буря. Силните ветрове, с които е съпроводен тайфунът, е повредил далекопроводи в Окинава. Без електричество са около 1800 домакинства. Според синоптиците „Тапа“ ще достигне Кюшу тази вечер. Тапа е 17-ият тайфун, формирал се тази година в Тихия океан. Скоростта на вятъра в центъра му достига 35 м/сек., а поривите -50 м/сек. При преминаването на тайфуна „Факсай“ в началото на септември в Япония загинаха трима души и бяха ранени повече 60. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Близо 20 ранени и 300 отменени полета в Япония заради тайфуна „Тапа“"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b0-%d1%81%d1%82%d1%80%d0%b0%d1%81%d1%82-%d0%b2-%d1%80%d0%b0%d0%bc%d0%b1%d0%be-%d0%bf%d0%be%d1%81%d0%bb%d0%b5%d0%b4%d0%bd%d0%b0-%d0%ba%d1%80%d1%8a%d0%b2/", "text": "Режисьор е Ейдриън Грюнберг Силвестър Сталоун обяви, че слага заключителната глава на сагата за своя екшън герой Джон Рамбо с “Рамбо: Последна кръв”. Произведението е пето в поредицата и ако наистина е последно, очакванията се покачват, особено сред феновете на жанра и на Слай. “Рамбо: Последна кръв” е и една от най-големите, горещи и обсъждани световни премиери на седмицата, а и месеца. Историята е в стила на предишните филми, някои я определят като предвидима, но притежава достатъчен гръбнак, за да се изгради последната глава от поредицата за Рамбо. В новия филм Габриела (Ивет Монреал) е племенница на Рамбо, която е отвлечена от южноамерикански картел. Както обикновено, това не се харесва на главния герой и не след дълго Рамбо е по петите на лошите, опитвайки се да спаси племенницата си, превръщайки собствения си дом в бойно поле. В “Рамбо: Последна кръв”, който е сниман и в София, ще видим още Паз Вега, Адриана Бараза, Оскар Хаенада и Серджио Перис-Менчета. Режисьор на е Ейдриън Грюнберг, който е по-известен с работата си по успешния сериал “Наркос” и крими драмата с елементи на екшън “Мъж под прицел”.", "date": "2019.09.22", "title": " Испанска страст в „Рамбо: Последна кръв“"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bb%d1%8e%d0%b1%d0%b8%d0%bc%d0%b8%d1%82%d0%b5-%d0%bc%d0%b0%d1%80%d0%ba%d0%b8-%d0%bd%d0%b0-%d1%80%d0%b0%d0%bf%d1%8a%d1%80%d0%b8%d1%82%d0%b5/", "text": "Огромни джипове, наточени спортни коли и безкрайно дълги лимузини дефилират във видеоклиповете на рапърите. Изпълнителите на хип-хоп хитове често възпяват определени марки и модели автомобили. Едно американско издание и софтуерна компания си направиха труда да анализират текстовете на песни от този жанр през последните 40 години. Оказва се, че любимите коли на рапърите са Mercedes и BMW, които са по-често споменавани в хитовете им от Ferrari и Lamborghini. Статистиката показва, че за Mercedes се пее най-много на хип-хоп сцената. Общо 1998 пъти е споменавано името на германската марка по различни начини – като AMG, като Benz, като Mercedes и като Maybach. Цитирани са реплики от песни на английски език, например „…тогава с Лоренцо ще офейкаме с Бенц-о“. На второ място в своеобразната класация е BMW с 1162 споменавания в рапърски хитове. На трета позиция е Ferrari, чието име присъства 844 пъти в хип-хоп текстове. Следва Cadillac, която е най-възпяваната от всички американски марки. А след това идва Lamborghini, което в песните се римува с „бикини“ и Худини, а в кратката си форма Lambo е съчетано с екшън героя Рамбо. Друго подобно любопитно римуване е на Honda с „анаконда“ или с Джейн Фонда, както и на Range Rover с „hangover“ (махмурлук). От масовите марки на най-голяма популярност сред рапърите се радва Chevrolet. Извън този жанр това е най-често споменаваното автомобилно име в американските песни. От японските марки най-напред в класацията е Lexus, но явно някои хип-хопъри не познават добре гамата на тази марка, защото я свързват с модела Land Cruiser, който всъщност е на Toyota.", "date": "2019.09.22", "title": " Разкриха любимите марки на рапърите\t"}
{"url": "https://trud.bg/%d0%b9%d0%b5%d0%bc%d0%b5%d0%bd%d1%81%d0%ba%d0%b8%d1%82%d0%b5-%d0%b1%d1%83%d0%bd%d1%82%d0%be%d0%b2%d0%bd%d0%b8%d1%86%d0%b8-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0/", "text": "Йеменските бунтовници са предупредили чуждестранни дипломати, че Иран подготвя ново нападение след атаката с ракета и дрон срещу саудитски петролни инсталации преди седмица, съобщава „Уолстрийт джърнъл“, позовавайки се на информирани източници. Информацията е била предадена на саудитски и американски представители. Лидери на бунтовниците казали, че вдигат тревога за възможно нападение, след като били подложени на натиск от Иран да участват в него, посочват източниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Йеменските бунтовници предупреждават за скорошно ново нападение от Иран в Саудитска Арабия"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d1%81%d1%8a%d0%b2%d0%b5%d1%82%d0%b2%d0%b0%d1%82-%d0%ba%d0%b0%d0%ba-%d0%b4%d0%b0-%d0%b4%d0%be%d0%b6%d0%b8%d0%b2%d0%b5%d0%b5%d0%bc-%d0%b4%d0%be-80-%d0%b3/", "text": "Японски геронтолози стигнаха до извода, че почти 100% шанс да оцелеят до 80 г. имат тези, които се движат енергично на 70 години, както и в младостта. Експертите говориха за резултатите от своята работа на откритата руско-японска конференция в Москва, пише „Росийская газета“. От 1997 г. японските учени изучават скоростта на ходене при хора на възраст от 60 до 80 години. Анализът на резултатите позволява да заключим, че човек може да разчита на дълголетие, ако на възраст 70 години поддържа темпо на ходене от 1,5 метра в секунда. Ако на тази възраст човек с обичайно темпо на ходене преодолее не повече от половин метър в секунда, тогава вероятността той да живее още 10 години е само 15-35%. Освен това при мъжете този показател е по-малък, отколкото при жените. „Темпото на ходене може да служи като добър показател, който позволява точно да се прогнозира продължителността на живота на конкретен човек. Колкото по-бързо се движи човек в обичайния за себе си режим, толкова по-дълго ще живее“, обясни председателят на Японския национален център по гериатрия и геронтология. Учени от Канада също изтъкнаха „ходенето като ефективен начин да се живее по-дълго.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Лекари съветват как да доживеем до 80 г."}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%be%d1%82%d0%be-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%bd%d0%b0-%d0%b2%d0%b8%d1%86%d0%b5%d0%bf/", "text": "Заместник министър-председателят и министър на външните работи Екатерина Захариева пристигна на летище „Кенеди“ в Ню Йорк. Тя ще участва в 74-ата сесия на Общото събрание на ООН, съобщи пресслужбата на МВнР. По-късно днес Екатерина Захариева ще отбележи Деня на независимостта заедно с българската общност в Ню Йорк на тържество в Генералното ни консулство. Програмата на министъра, свързана с Общото събрание на ООН, започва на 23 септември с двустранни срещи, сред които с външния министър на Косово Беджет Пацоли, с министъра на външните работи на Оман Юсеф бин Алауи бин Абдула, с външния министър на Индия Субрахманиям Джайшанкар, както и с външния министър на Таджикистан Сироджиддин Мухриддин. Екатерина Захариева ще разговаря и с две дами – външни министри от Африка. Тя ще се срещне с първата жена – външен министър на Судан г-жа Асма Абдулла. Външният ни министър ще разговаря и министъра на външните работи на Гана г-жа Шърли Айоркор Ботчуей. Гана е една от най-важните страни в Западна Африка, динамично развиваща се и с добри икономически показатели през последните години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Започна работното посещение на вицепремиера Екатерина Захариева в централата на ООН"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%b0-%d0%b1%d1%8a%d0%bb%d0%b3%d0%b0%d1%80/", "text": "„На 22 септември 1908 г. с достойнство и дързост българската държава зае своето пълноправно място на международната политическа сцена. За едва 30 години след Освобождението израсна поколение държавници, което с воля и последователност формулира и проправи пътя на националния ни идеал. В онези тежки дни страната ни съумя да стане регионален лидер и да догонва с бързи темпове империи и кралства от целия континент“. Това написа в официалния си профил във фейсбук президентът Румен Радев по повод 111 г. от обявяването на независимостта на България. „Днес сме изправени пред своя собствен 30-годишен вододел. Три десетилетия след началото на прехода нашият път напред преминава през също толкова значими предизвикателства, очакващи своето решение. И преди столетие, и днес независима България означава справедливост, развитие, европейска перспектива. От нас зависи дали ще се задоволим с настоящето си положение или ще се борим, подобно на предците ни, за да моделираме собствената си историческа съдба. Нека с разум и самочувствие да работим за изграждането на модерна България. Честит празник!“, пише държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Президентът Радев: Независима България означава справедливост, развитие и европейска перспектива"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b0%d1%80%d0%bc%d0%b8%d1%8f%d1%82%d0%b0-%d0%bc%d0%be%d0%b6%d0%b5-%d0%b4%d0%b0-%d1%80%d0%b5%d0%b0%d0%b3%d0%b8%d1%80%d0%b0-%d1%81/", "text": "Ще бъдат ли изпратени 2000 военни на границата с Турция и каква е ситуацията с мигрантския наплив. Това коментира пред   вицепремиерът и министър на отбраната Красимир Каракачанов. „Никой не казва, че ще бъдат изпратени само на границата с Турция, нелегални мигранти преминават и през гръцката граница. Има си разчети, които са направени. Има си план, ако се наложи, армията може да реагира с жива сила, със съоръжения, с техника, полеви кухни, медицински кухни и т.н,“, каза министърът. Каракачанов коментира и изключването на партия „Атака“ коалиция „Обединени патриоти“. „От „Атака“ не можаха да преглътнат гласовете на ВМРО. Когато твой коалиционен партньор вземе 150 000 гласа и вкара двама евродепутати, това трудно се преглъща. Защото политика не се прави от кръчмата, прави се реално в институциите и когато някой върши работа, хората го виждат“, каза военният министър. Ангел Джамбазки, който е кандидат на ВМРО за кметския пост в София, е най-подготвен, той е подходяща кандидатура, бил е общински съветник, в момента е най-активния български евродепутат. Млад, енергичен човек, който има конкретни решения за проблемите на София, категоричен е Каракачанов. От своя страна, Ангел Джамбазки отправи упрек пред БНТ към съдията и системата, пуснала на свобода предсрочно австралиеца Джок Полфрийман, осъден за убийството на българския студент Андрей Монов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.22", "title": " Военният министър: Армията може да реагира с жива сила при наплив на мигранти на границата"}
