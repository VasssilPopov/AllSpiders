{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82%d1%8f-%d0%b1%d0%b0%d0%bd/", "text": "Възстановено е движението по път II-19 Симитли – Разлог в участъка Предел – Разлог. Това съобщиха от Агенция „Пътна инфраструктура“. По-рано в района стана  , при която пострадаха пет души, двама от които тежко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Възстановено е движението по пътя Банско-Разлог след тежката катастрофа"}
{"url": "https://trud.bg/%d0%bf%d0%be%d1%81%d0%be%d0%bb%d1%81%d1%82%d0%b2%d0%be-%d0%bd%d0%b0-%d0%ba%d0%bd%d0%b4%d1%80-%d0%b1%d0%b8%d0%bb%d0%be-%d0%bf%d0%be%d1%80%d1%82%d0%b0%d0%bb-%d0%b7%d0%b0-%d1%82%d0%b5%d1%85%d0%bd%d0%be/", "text": "Северна Корея е придобивала технологии за ракетно-ядрената си програма с помощта на посолството си в Берлин, заяви вчера шефът на германското вътрешно разузнаване Ханс-Георг Маасен, предаде Би Би Си. Той подчерта, че много от опитите на Пхенян в тази насока са били осуетени, но не може да даде гаранция, че всички са били засечени. Маасен не поясни, какви точно технологии са били доставяни в мисията на КНДР в Берлин, но посочи, че те могат да бъдат използвани за граждански и за военни цели. “От наша гледна точка става въпрос и за ракетната, но и за ядрената програма на Северна Корея”, каза топ разузнавачът. В същото време поверителен доклад на ООН изчисли, че Пхенян е спечелил 200 млн. долара миналата година от забранен със санкции износ на стоки. С помощта на фалшиви документи страната продавала въглища, които уж са добити в Китай и в Русия. Експертите засекли и продължаващо сътрудничество в оръжейната сфера със Сирия и Мианма. Отделно в свое разследване Си Ен Ен изобличи Мозамбик като основен сътрудник на КНДР в заобикалянето на санкциите на Съвета за сигурност на ООН. Двете страни поддържали военно сътрудничество и обучение и съвместни компании за риболов на стойност милиони долари.", "date": "2018.02.04", "title": " Посолство на КНДР било портал за технологии\t\t\t"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%bf%d1%80%d0%b5%d0%b6%d0%b8%d0%b2%d1%8f%d0%b2%d0%b0-%d0%bd%d0%b0%d0%b9-%d1%81%d0%b8%d0%bb%d0%bd%d0%b0%d1%82%d0%b0-%d1%81%d0%b8-%d1%81%d0%bd%d0%b5%d0%b6%d0%bd/", "text": "Москва преживява най-силната снежна буря от началото на наблюденията. Съобщава се за поне един загинал и петима ранени. Има стотици паднали дървета и прекъснати електропроводи. Сериозно е затруднено движението на градския транспорт, нарушен е въздушният трафик на летищата, информира БНТ. За 24 часа в руската столица натрупа 43 сантиметра сняг, което е повече от половината от количествата за цял месец. 14 000 машини почистват града. Прогнозите за тази вечер са валежите да продължат, температурите да паднат на -10° и да задухат ветрове със скорост 20 м/сек. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Москва преживява най-силната си снежна буря (ВИДЕО)"}
{"url": "https://trud.bg/%d0%b1%d0%be%d0%ba%d1%81%d1%8a%d1%82-%d0%bf%d0%be%d0%b4-%d0%b2%d1%8a%d0%bf%d1%80%d0%be%d1%81-%d0%b8%d0%b3%d1%80%d0%b8%d1%82%d0%b5-%d1%82%d0%be%d0%ba%d0%b8%d0%be-2020/", "text": "Боксът може да бъде изваден от олимпийската програма за Токио 2020, както и от младежките игри през 2018-а, обяви президентът на МОК Томас Бах. Най-мощната спортна организация започна разследване срещу ръководството на Международната федерация (АИБА). От МОК не приемат твърдения на АИБА, че по време на игрите Рио 2016 не е имало манипулиране на срещи. Освен това висшите олимпийци вдигнаха жълт картон и на узбека Гафур Рахимов, който е свързан с организирана престъпност, но въпреки това бе избран за временен президент на АИБА.  Миналата година досегашният шеф на боксовата организация Чинг-Куо Ву (Китайско тайпе) бе принуден да напусне поста си заради корупция и финансова нестабилност. „Изключително сме притеснени за AIBA и избора, който беше направен – заяви Бах. – Получихме доклад от ръководителя на Етичната комисия и от спортния директор на МОК, които потвърждават решението ни да спрем финансовата си помощ за боксовата асоциация.“  И даде на АИБА до 30 април да направи нов детайлен доклад. Извънредният изборен конгрес на организацията е насрочен за месец ноември в Москва.", "date": "2018.02.04", "title": " Боксът под въпрос за игрите Токио 2020"}
{"url": "https://trud.bg/%d0%b1%d0%bb%d1%83%d0%bc%d0%b1%d1%8a%d1%80%d0%b3-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d0%ba%d1%80%d0%b8%d0%b2%d0%b0-%d0%ba%d1%80%d0%b8%d1%82%d0%b5%d1%80%d0%b8%d0%b8%d1%82/", "text": "България се стреми да се присъедини към еврозоната, както и към Шенгенското пространство и покрива критериите за напредък и в двете области. И в двата случая обаче резервираното отношение по този въпрос в някои по-богати страни от Европейския съюз забавят процеса, отбелязва „Блумбърг“ в статия под заглавие „Стратегическият ъгъл на Европа здраво се бори да се присъедини към ядрото“, информира  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Блумбърг: България покрива критериите за Еврозоната и Шенген"}
{"url": "https://trud.bg/%d1%81%d0%b5%d0%bb%d1%81%d0%ba%d0%b0-%d1%81%d0%b5%d0%b4%d1%8f%d0%bd%d0%ba%d0%b0-%d1%81%d1%8a%d0%b1%d1%80%d0%b0-%d0%b6%d0%b5%d0%bd%d0%b8-%d0%b8-%d0%bc%d1%8a%d0%b6%d0%b5-%d0%b2-%d0%ba%d1%80%d1%8a%d0%b6/", "text": "Че животът тече и извън натрапчивия новинарския поток, има други по-кротки измерения, в които делниците са тихи, изпълнени със спокойствие и все пак съзидателни и за общността, разказва Анета Кирчева. Тя е читалищен секретар в търговищкото село Пробуда. Едно от онези български села, в които училище и детска градина вече няма. Няма и пенсионерски клуб, а от близо 600 жители 1/3 са зад граница. Пробуда обаче е будна, както обичат да се шегуват местните, будна с нейния си живот и в нейните си делници. Селото е на главния път София – Варна, само на 10-на минути от областния град Търговище. Сигурно затова все по-често и млади избирали да живеят там, също както и Анета. Преди 10-на години с мъжа й решили да заживеят на село. “Искахме спокойствие. Нямаме връзка с Пробуда, освен че тук имахме приятели и се запалихме покрай тях да се местим и ние. Сега ходя до града, нищо че е на няма 8 км, само в краен случай. Хубаво си е на село. Имаме си къща, двор, градинка, близки съседи и приятели. И занимания си имаме. Кой казва, че животът на село е скучен и празен. Като ти е скучно в душата, където и да идеш, все така ще се чувстваш. Който е свикнал да работи, да е сред хора, да си намира каузи, все ще го прави, където и да отиде”, казва 42-годишната Ани. Че можеш да намериш свой смисъл и цел, където и да си, го доказват и съселяните й, с които си направили своя фолклорна група, наречена “Българско автентично”. Според Ани това име е твърде претенциозно за едва проходилите им идеи. Тя нарича групата кръжок. В него се занимават с правене на кукли кукери и маски. В този кръжец първо били Ани и съселянките й Донка, Фатме, Русанка, Дженка. Събирали се всеки четвъртък да обсъдят селските новини, общинските, пък и националните. Да споделят коя какво е свършила у дома. Пиели кафе, черпели се със сладки. Идвали при Ани, защото си нямали пенсионерски клуб. Повечето били гражданки, завърнали се на село. Медицинска сестра, счетоводителка, строителен техник, икономист. Включили се още Катя, Марийка, Донка. Те пък преди били инженер химик, пощаджия, готвач. “Плетенето не ни влече. Обаче си намерихме друго занимание”, смее се Ани. През 2016 г. в съседно село решили да правят празник с кукерски маски. Мъжът на Ани – Кирчо, който бил строител, ненадейно се вдъхновил и направил две. Облекли деца в костюми за обичая и идеята много се харесала на хората в Пробуда. Така тръгнали и първите кукери да обикалят селото, за да гонят злите зли, та да влязат пролетното обновление и плодородието. Първите кукери били двама възрастни и пет деца. Между тях и ромски, каквото е преобладаващото население там. “Обичаят не е характерен за нашия край, но хората го харесаха. Събрахме се на Сирни Заговезни. Кукерите играха, халва се яде, в българските къщи и прошка се даваше от стари на млади. Огньове грейнаха из селото. Хубав празник стана и решихме да го правим всяка година”, разказва читалищният секретар. За да сбъднат идеята обаче трябвало да подготвят реквизита – маски и костюми. Така седянката от четвъртъците станала кръжок и жените запретнали ръкави. Хем оправят техния си новинарски поток, хем режат, кроят, шият, лепят…Докато готвели празника, решили да сътворят и кукли кукери, които да пуснат за продажба с благотворителна цел. Парите ще влязат в читалището за подготовката на различните местни събития и празници, защото финансите разбираемо не им достигат. Идеята за творчеството на тема кукери и обредните танци запалила и мъжете. Първи се включил съпругът на Ани. До вчера строителят не бил хващал игла, но сега вещо майсторял куклите. Идвало му отръки. Пък и сезонът сега го затварял у дома, нито строежи има, нито работа на двора, а не бил свикнал да стои със скръстени ръце. Така ударил мъжко рамо на женски кръжец пък и разнообразил темите за обсъждане. Той пък запалил по идеята Добрин Добрев от Търговище, който е сред най-активните самодейци в района. Жепеецът вече е част от седенките в четвъртък, както подкрепя и други читалищни инициативи в селата Буховци, Макариполоско и други. В групичката очакват и новозаселилия се Васил Денев, който заедно със съпругата си купил къща в Пробуда и щял да се нанася тази година. Семейството било новобрачно. Били около 30-годишни, но и те избрали уюта на простия, пък и по-евтин живот на село. На минути са от града, работните места, големите магазини, пък е тихо и спокойно. Васко щял да води и кукерите тази година. “Има с какво да привлечем и младите при нас на село. Тука има къщи по 10 – 20 000 лв., къде в града ще намериш такива цени на имоти, а сме на главен път. Много от младите роми, пък и не само те, цели фамилии направо, са зад граница. Вкарват парите тука. Правят се нови домове, ремонтират се старите, обновява се мястото”, хвали селото си Ани. Тъй като децата били около 50-на, ги карали или в града, или в село Макариополско. Детската градина я затворили през 2016 г. и от читалището помолили Общината в Търговище да им даде я ползват. Така станали и новодомци. Пък и повече хора заприиждали. И не се делeли на етноси – българи, турци и роми. Все са си пробудчани. Като чули местните, че в читалището правят кукерски маски и са нужни кожи, защото всичко се гласи с традиционни материали, дали стари шуби или кожуси, за да се осигурят кожи. Други донесли вълна, трети каквото имат под ръка у дома. “И празници си правим общи. На Гергьовден се събираме много хора, защото празникът се тачи и от трите етноса. И люлки връзваме. Направихме си и наш празник на чесъна, защото някога тука са били най-големите масиви в околията. 500 дка е имало. Е, сега са едва 10-12 дка, но поминъкът не е загинал и все още си има традиции. Пък чесънът влиза в много гозби и си е старо народно лекарство във всяка къща”, допълва картината от Пробуда Ани.", "date": "2018.02.04", "title": " Селска седянка събра жени и мъже в кръжок за кукерски маски\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5%d0%b7-%d0%bf%d1%80%d0%be%d1%85%d0%be-2/", "text": "Възстановено е движението по път II-55 Гурково-Велико Търново през Прохода на Републиката. Това съобщиха от Агенция „Пътна инфраструктура“. ТИР с турска регистрация и лек автомобил „Опел Зафира“ са се сблъскали челно в участъка между градовете Гурково и Велико Търново малко преди 13 часа. При инцидента загинаха трима души, а дете е в критично състояние в старозагорската болница. Пътният инцидент е причина Проходът на Републиката да бъде затворен за движение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Възстановено е движението през Прохода на Републиката"}
{"url": "https://trud.bg/%d1%85%d1%80%d0%b0%d0%bd%d0%b8%d1%82%d0%b5-%d0%bf%d0%be%d0%b5%d0%b2%d1%82%d0%b8%d0%bd%d1%8f%d0%b2%d0%b0%d1%82/", "text": "Храните са поевтинели през януари. Това показват данните за цените на едро на Държавната комисия за стокови борси и тържища. Най-голям е спадът в стойността на плодовете и зеленчуците. С 9 % намалява цената на вносните домати през изминалата седмица и те са се търгували за 1,47 лв/кг. С 9 на сто поевтинява и зелето. Портокалите също се продават с 6,3% по-евтино за 1,24 лв/кг. Другите цитрусови плодове обаче поскъпват. Цената на лимоните се вдига с 2,3 на сто, а на мандарините с 4,2 на сто. Бананите също се продават с 1,3% по-скъпо. Въпреки цялостния тренд се повишава и цената на зелените салати с 4,8 на сто и на морковите с 4,1 процента. Сред храните, които поевтиняват са киселото мляко с 1,2 % и прясното мляко с 2,6%. Яйцата също поевтиняват с 4 на сто. В същото време обаче сиренето поскъпва с 3,1 %. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Храните поевтиняват\t\t\t"}
{"url": "https://trud.bg/%d1%80%d0%b5%d0%b0%d0%bb-%d0%be%d1%82%d0%bd%d0%be%d0%b2%d0%be-%d1%81%d0%b5-%d1%81%d0%b3%d1%80%d0%be%d0%bc%d0%be%d0%bb%d1%8f%d1%81%d0%b0/", "text": "Остават едва 10 дни преди битките на „Реал“ с ПСЖ на осминафиналите в Шампионската лига. Краят на кризата в Мадрид обаче не се вижда кога ще свърши. „Кралския клуб“ отново се сгромоляса. Този път в 89-ата минута при гостуването на борещия се спасения „Леванте“. 60 секунди преди края на мача „Реал“ водеше с 2:1, но 33-годишният Джампаоло Пацини попари звездната селекция на Зинедин Зидан. „Няма да се уморя да повтарям, че първенството не е свършило – каза наставникът, чието бъдеще зависи от изхода на мачовете с ПСЖ. – Все още има доста точки, за които да играем, така че трябва да намерим постоянство. Трудно е да приемеш такъв резултат, особено когато си бил по-добрият отбор на терена.“ „Барселона“ продължава да води с 19 точки на „Реал“. Каталунците завършиха 1:1 като гост на „Еспаньол“. Снимка: Twitter", "date": "2018.02.04", "title": " „Реал“ отново се сгромоляса"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d0%bd%d0%be%d0%b2-%d0%b4%d0%be%d0%ba%d1%83%d0%bc%d0%b5%d0%bd%d1%82/", "text": "В момента обсъждаме създаването на документ за борба срещу насилието, заедно с Вишеградската четворка и Обединеното Кралство, в който да не присъстват спорните термини „социален пол”, „трети пол” и „нестереотипните роли на пола, съобщи евродепутатът от ВМРО Ангел Джамбазки. Инициаторите предлагат да отпаднат тези скандални понятия, които се отхвърлят категорично от мнозинството българи. Според Джамбазки Истанбулската конвенция е ратифицирана от Турция, където миналата година има 7000 случаи на убити жени от съпрузите им, т.е. Ратифицирането не е довело до желаните резултати. „За мен, безспорната част от документа е, че насилието над жени и деца трябва да бъде осъждано, но под това легитимно заглавие наистина се развихри разговора за джендър идеологията. Това предложение го обсъждаме много сериозно с т.нар. Вишеградска четворка и Обединеното Кралство в рамките на ЕП и е много възможно в рамките да бъде предложен документ, който да е различен. В него да отпаднат тези „нестереотипните роли на пола”. Ние ще предложим документ, който да е безспорен.”, обясни евродепутатът. Междувременно Сергей Станишев отрече ПЕС да е окавал натиск на БСП по повод Истанбулската конвенция. Според него с парите за провеждането на референдум за конвенцията могат да се изградят 20 кризисни центъра за пострадали от насилие в страната.   Лидерът на ВМРО Красимир Каракачаов не остана длъжник на колегата си от Обединените патриоти Валери Симеонов, който в петък нараче идеята на Каракачанов да се проведе референдум за гей браковете „глупотевина”. И според когото „ВМРО малко истерясват, за да събират медийни диведенти”. „Ако Симеонов беше пожелал да коментираме темата, преди да се изплющи по медиите, щях да му обясня. Аз не мога да разбера дали е против референдума или за нещата, за които искам да се проведе той“, заяви Красимир Каракачанов. И допълни: „Ако някой смята,че може да ми бъде ментор… Ако някой смята, че не съм прав, нека ми го каже лично, а не през медиите. Който иска да се свърже с мен, има начин. Не може мой партньор да ме критикува през медиите.”, каза още Каракачанов. Той бе категоричен, че полът е биологична категория, а не социална. Според него обществото трябва да отговори одобрява ли еднополовите бракове или ги отхвърля. „Нека бъдем честни, в центъра на Европейския съюз са християнските ценности. В Европа и в България има демографски срив. Трябва да се постараем да върнем нормалността в семействата.”, заключи Красимир Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Евродепутати подготвят нов документ срещу насилието (обзор)\t\t\t"}
{"url": "https://trud.bg/2095057-2/", "text": "През 2017 г. туризмът е донесъл на турската хазна приходи в размер на 26,3 млрд. долара, според данни на Турската статистическата служба, предава Anadolu Agency. През миналата година приходите от туризма в Турция са се увеличили с 18,9% в сравнение с 2016 г. , когато печалбите са били в размер на 22,1 млрд. долара. 77,4% от тях идват от чуждестранни туристи. Турция е била посетена от 38,6 млн. чужденци през 2017 г., което е ръст от 23,1% спрямо предходната година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Турция с 26,3 млрд. долара от туризъм за година"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b4%d1%80%d0%b5%d0%b7%d0%b4%d0%b5%d0%bd-%d0%bd%d0%b0-%d0%b2%d0%b8%d0%bd%d0%b5%d0%bd-%d1%82%d1%83%d1%80-%d1%83-%d0%bd%d0%b0%d1%81/", "text": "Кметът на Дрезден пристига за винен тур у нас. Дирк Хилберт ще е неофициално в България през август и заедно с група немски туристи ще обиколи родни забележителности и винарски изби. Това съобщи по време на изложението “Зелена седмица” в Берлин, организаторът на визитата инж. Лъчезар Босев. Бизнесменът вече над 15 години продава български вина в Германия и организира пътешествия с дегустации по родните винарни. Там от родните вина се търсят основно червените сортове, въпреки че по време на социализма са се наложили на този пазар със сладките полусухи бели вина, обясни Босев. В Берлин продукция на български производители могат да се открият основно с специализираните винени магазини. Интересът към страната ни се засилва през последните години, не само заради уникалните вина, които предлагаме на изгодна цена, но и защото все още сме непозната и интересна дестинация, обясни той. Затова и голяма част от любителите-енолози се включват в обиколките на избите у нас. Програмата на винения тур, в който ще вземе участие и немският градоначалник ще започне от София и продължава към една от емблемите на българския туризъм – Рилския манастир, който е включен в списъка на световното културно наследство на ЮНЕСКО. Любителите на виното ще продължат към най-малкия град у нас Мелник и ще опитат прословутите местни вина, които според легендата са били любими и на английския премиер Уинстън Чърчил. Екскурзията, която включва още дегустации в региона предвижда и посещение на Роженския манастир и продължава към Банско. Освен планинския курорт кметът на Дрезден ще има възможност да види църквата “Св.Св. Теодор Тирон и Теодор Стратилат” в Добърско с уникалното изображение в нея на Исус Христос в космическа ракета. Пътуването продължава към региона на известното с минералните си извори село Огняново, в който също са предвидени винени дегустации. Нощувката ще е в бъдещата европейска столица на културата Пловдив. Гостите ще могат да се запознаят и с долината на розите и тракийските гробници край Казанлък, където също да опитат местни вина. В програмата е включена и гробницата край Старосел, отново с включени дегустации, посещение на възрожденската Копривщица и връщане в първоначалната точка на пътуването София. В българската столица групата ще посети катедралата “Александър Невски”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Кметът на Дрезден на винен тур у нас\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-110/", "text": "Годишно институциите дават между 60 и 70 млн. лв. на НПО-та. Партийно, семейно и фирмено свързани организации изработват правила за усвояване на пари от хазната. Фондации играят като наблюдатели и бенефициенти.         Очакванията са ръстът на брутния вътрешен продукт да се забави. Инфлацията може да надхвърли 1,5% – седмичният анализ на финансиста Димитър Чобанов в рубриката „Капитал и пазари“.     Контролният орган GREVIO, който ще следи за спазването на Истанбулската конвенция, има наднационални права и пълномощия – коментар на д-р Любомир Калудов.             Ако споразумението между Турция и ЕС се провали и бежанският поток се отприщи, той не може да бъде спрян от българска страна, казва Елена Йончева, депутат от ПГ на „БСП за България“ в интервю за „Труд“.       Не е важно какво те ще кажат, а да не се чуе какво иска да каже противникът. След дебатите у зрителите остава чувство за празнота – ТV Панорама с Иван Гарелов.       Силует на Джина Лолобриджида. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Вижте акцентите в броя на вестник „Труд“ в понеделник, 5 февруари 2018"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bf%d0%b0%d1%80%d0%bd%d0%be%d1%82%d0%be-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5-%d0%ba%d0%b2-%d1%81%d0%bb%d0%b0%d1%82%d0%b8%d0%bd/", "text": "Четири столични квартала са без парно и топла вода заради   в следствие на бурни вятър вчера. Това са жилищните комплекси „Яворов“, „Гео Милев“, „Редута“ и част от „Слатина“. От „Топлофикация-София“ уверяват, че ще се работи до отстраняване на проблема. Аварийните екипи заваряват тръбите, което ще приключи до полунощ, след което ще се пристъпи към възстановяване на парното. Топлоподаването в столичните квартали „Гео Милев“, „Слатина“ и „Яворов“ ще бъде възстановено рано сутринта в понеделник, съобщи Елизабет Павлова от „Топлофикация – София“, предаде  . Възстановено е електрозахранването навсякъде в Благоевградска и Софийска област, което беше прекъснато заради бурния вятър. Това съобщиха от електроразпределителното дружество в Западна България – ЧЕЗ. На места все още е възможно подаване на по-ниско напрежение, но става дума за отделни къщи, съобщи Борислава Луканова от дружеството. 5 екипа на Столична община продължават да работят по отстраняване на последствията от бурята, съобщи за „Хоризонт“ директорът на Дирекция „Аварийна помощ и превенция“ Красимир Димитров. 28 са сигналите от граждани за възникнали проблеми: „Повечето са за паднали дървета, изкоренени от бурята. В „Младост“, „Симеоново“ остават районите без ток, в „Гео Милев“, „Малинова долина“, в „Нови Искър“, в район „Витоша“ също имаше, но в момента постепенно се отстраняват“, каза Красимир Димитров от Столична община. Жълт код за потенциално опасно време е обявен за Югоизточна България. Предупреждението за силен вятър и обилни валежи важи за областите Кърджали, Хасково, Ямбол и Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Пускат парното в столичните кв. „Слатина“ и „Гео Милев“ рано сутринта"}
{"url": "https://trud.bg/50-%d0%bc%d0%bb%d0%bd-%d0%bb%d0%b2-%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d0%b7%d0%b0-%d0%bb%d0%b5%d1%87%d0%b5%d0%bd%d0%b8%d0%b5/", "text": "Близо 50 млн. лв. лева годишно заплаща Здравната каса за интензивното лечение на пациентите и това е един от най-големите преразходи в бюджета. Това съобщи управителят на НЗОК проф. Камен Плочев. Според него 34 млн. лв. са необходими за покриване на новите 13 молекули от Мораториума за лекарствата тази година, а парите ще се осигурят чрез отстъпките за лекарства. „Искаме да направим един период на проучване – да видим дали наистина са ефективни, наистина ли това са нови молекули и кое ги прави толкова скъпи”, подчерта Плочев. Няма лимит за пациентите, които се нуждаят от лечение с новите молекули през тази година, стана ясно още. „В обществото неправилно се излезе със становището, че отново внасяме бариери, като даваме тези молекули на университетски клиники. Никой няма да бъде лишен или да бъде разкарван, стига клиниката или болницата, която провежда това лечение да отговаря на критериите, които касата изисква за сключване на договор за лечение на онкологични, хематологични, ревматалогични и други заболявания“, обясни професорът. Освен за лекарства, най-голям преразход в бюджета на Касата има за интензивно лечение. „Поразен съм от откровеността, с която министър Ананиев представи своята визия за нов модел на здравеопазване,която напълно съвпада с мнението на ПГ на БСП”. – каза пък депутатът от БСП проф. Георги Михайлов в коментар на провелия се дебат за бъдещето на общинските болници.Той припомни предишния от май 2017 г., който бе посветен на цялото българско здравеопазване. „Тогава БСП издигна идеята за създаване на надпартиен модел на управление и финансиране на здравеопазването. След 10 месеца сериозни дебати, стигнахме до идеята за създаването на нов модел, който да върне вярата на българските граждани в здравната система”, подчерта Михайлов.", "date": "2018.02.04", "title": " 50 млн. лв. на година за лечение\t\t\t"}
{"url": "https://trud.bg/%d0%b3%d1%80%d0%b0%d0%bd%d1%82%d0%b0%d0%b4%d0%b6%d0%b8%d0%b8-%d1%82%d0%be%d1%87%d0%b0%d1%82-%d0%b7%d1%8a%d0%b1%d0%b8-%d0%b7%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d0%b1%d0%b0%d0%bd/", "text": "Скоро ще станат ясни 15-те избраници в Съвета за развитие на гражданското общество, които ще държат торбата с държавни пари, предназначени за НПО-та и ще казват на кого и по колко да се дава. Неговият състав ще бъде функция на правилата за избор, които създава работната група. Предвижда се квотен принцип за членове на съвета, няма ограничения за гласуване на организациите с национални мрежи, което облагодетелства определени НПО-та, чиито представители участват в работната група. Такава работна група закона за НПО не предвижда като процедура при изработването на Правилника и правилата за избор. Създаването й трябваше да е доказателство, че НПО-тата са оставени да се саморегулират. Съставът на групата и протоколите от заседанията й обаче показаха друго – че партийно обвързани организации са монополизирали сектора и еднакво добре играят хем като наблюдатели на харченето на пари, хем като бенефициенти. В петък предстои последното заседание на работната група към Министерски съвет, която пише правилник за работа на Съвета. От протоколите на заседанията й става ясно, че дебатите са предимно за пари, свързаност, конфликт на интереси. В чл.4 на проекта за правилник е записано, че съветът „определя приоритетите и приема правилата и процедурите, както и разпределя средствата за насърчаване и финансова подкрепа на проекти с обществено значение на юридически лица с нестопанска цел за осъществяване на общественополезна дейност”. Членове на работната група вече изказаха опасения, че бъдещият съвет ще се опита да контролира всички публични средства за НПО-та. Те се получават по три форми за пряко финансиране – субсидии, грантово финансиране и закупуване на услуги (възлагане, договаряне и др.) Годишно само от държавните институции тези средства са между 60 и 70 млн. лв. Грантови схеми, реализирани чрез целеви фондове има към няколко министерства. Те са за подкрепа на определени области – култура, изкуство, социални дейности. Примери за такива фондове са: Национален фонд „Култура” към Министерството на културата; фонд „Социална закрила” и „Красива България” към МТСП. Общините също разпределят такива средства, но за размера им няма данни. Работната група бе организирана на 11 декември. На срещата в МС се отзоваха представители на 70 НПО-та, от които бяха излъчени 22-ма, които да изготвят правилника за работа на съвета. Обявата за създаване на работната група се появи в Портала за обществени консултации и за кратко на този, на неправителствените организации. Много от НПО-тата научиха късно за нея. Най-осведомени се оказаха организации, чиито донори са „Америка за България” и фондации на Сорос, както и активисти на „Да, България”. Повечето от класираните в работната група са партийно, семейно и фирмено свързани, предупреди в декларация един от участниците в групата – Национална асоциация „Българско Черноморие”. Освен това имената на голяма част от участниците в групата присъстват и в държавни и обществени съвети, както и в комитети по наблюдения (Любен Панов, Надя Шабани, Ива Таралежкова, Тома Белев и др.). Нещо повече – същите тези хора дават и становища за парите на други донори като „Америка за България”, Фондация „Чарлс Стюърт Мот”, Норвежкия грант, Исландския грант и др. Когато тези активисти не са на държавна работа (Надя Шабани бе шеф на агенцията за закрила на децата, Павел Антонов бе съветник в екоминистерството), те аутсорсват услуги в държавната администрация чрез своите НПО-та. Има и още нещо, което свързва въпросните членове на работната група – те са и партийци от „Да, България” – едни са в ръководството й (Атанас Славов) , а други бяха кандидати за депутати (Тома Белев).    Адриана Стоименова – Център за Психологически изследвания и национални представителни организации на хора с увреждания  Албена Симеонова – Фондация за околна среда и земеделие – Никопол  Александър Кашъмов – Програма достъп до информация  Атанас Славов – Институт за пряка демокрация  Биляна Гяурова – Вегертседер – Български институт за правни инициативи  Валентин Тодоров – Балканско атонско сдружение  Веселина Кавръкова – WWF България  Димитър Канариев – Национална асоциация „Българско черноморие“  Ива Таралежкова – Форум гражданско участие  Илина Мутафчиева – Национален младежки форум  Илияна Николова – Фондация „Работилница за граждански инициативи“  Красимира Величкова – Български дарителски форум  Любомира Колчева – Фондация „ЕкоОбщонст“  Любен Панов – Български център за нестопанско право  Милена Миланова – Българска асоциация за персонализирана медицина БАПЕМЕД  Михаил Бояджиев – Фондация „Глобални библиотеки“  Надя Шабани – Български център за нестопанско право  Николай Дойнов – Съюз на народните читалища  Павел Антонов – Блулинк  Павел Савов – Българска асоциация за реинтеграция и спорт  Райчин Рачев – Фондация „Бъдеще 21 век“  Тома Белев – Асоциация на парковете в България  Ралица Величкова – Администрация на Министерския съвет  Мария Цанкова – Администрация на Министерския съвет   Протоколите от заседанията на работната група, която изработва правилника на съвета показват, че Атанас Славов, влизащ в нея по линия на Институт за пряка демокрация е един от най-активните. През 2014 г. заради Славов в Министерството на правосъдието гръмна скандал. Оказа се, че човекът на Христо Иванов е назначен за държавен експерт без необходимия петгодишен професионален стаж. Славов напуска МП в края на 2015 г. и бе приютен в политическия кабинет на тогавашния вицепремиер и вътрешен министър Румяна Бъчварова. В момента Славов е в ръководството на партията на Христо Иванов „Да, България”. В групата е и Биляна Гяурова-Вегертседер, която наследи поста изпълнителен директор на фондацията на Христо Иванов – Български институт за правни инициативи (БИПИ). От същия кръг са Красимира Величкова (Български дарителски форум). Величкова е била мениджър „Финансирания и развитие“ във фондация „Работилница за граждански инициативи“ откъдето се е класирала друга участничка в работната група – Илияна Николова. От същия кръг е и Илина Мутафчиева (Национален младежки форум), Ива Таралежкова от Форум „Гражданско участие”, Надя Шабани и Любен Панов от „Български център за нестопанско право”. Впрочем, освен че участват от едно и също сдружение в работната група Шабани и Панов са съпрузи. Любопитно е, че МС спира избора си на Ралица Величкова от Дирекция „Модернизация на администрацията”, която влиза по-късно в работната група. Величкова е била програмен директор на същия център на Панов-Шабани за нестопанско право. Другият представител на МС е Мария Цанкова, която бе назначена за шеф на правителствената преслужба по времето на служебния премиер Огнян Герджиков. Освен Панов-Шабани има и още една семейна двойка в работната групата към МС, която пише правилата за съвета. Тя е на Тома Белев и Веселина Кавръкова. Те оформят другия значим лобистки кръг на зеления октопод, който също е мощно представен в работната група. Белев е влязъл като председател на Асоциацията на парковете в България, макар че през декември 2017 г., съдът постанови, че незаконно се представя за такъв и няма право да заема председателския пост в сдружението. Решението на магистратите е окончателно, след като Белев не го обжалва. Веселина Кавръкова представлява WWF-България. От същата задруга е и Павел Антонов от БлуЛинк, онлайн платформата, която свързва сдруженията от зеления октопод. В холдинга на „зелените” е и Любомира Колчева от фондация „ЕкоОбщност”. Под натиска на двете големи лобита в работната група правилата за избор на съвет предвиждат квоти 3:3:3:3:2. Това означава, че ще има по трима представители работещи за утвърждаване на гражданското общество, на духовните ценности, за подкрепа на хора с увреждания, за защита на човешките права или на околната среда. Двама ще са представителите на други организации. Лобистите от работната група засега отхвърлят идеята да се попълват декларации за свързаност, а националните мрежи имат най-голям шанс да се класират в Съвета.   Над 1 милиард евро безвъзмездно финансиране получават НПО от Европейската комисия всяка година, като не е ясно какво се случва с тези пари, пише в предложение за резолюция на Европейския парламент, внесено в средата на март 2017 г. Според проектодокумента, който е отхвърлен на два пъти с гласовете на групите на „Зелените” и социалистите в ЕП, контролът над парите за неправителствения сектор в ЕС е много слаб. В проекторезолюцията ЕК е призована и да вкара ясни критерии за финансирането на НПО, тъй като явно в момента изискванията не са достатъчни. Идеите са да има отчетност колко души работят в неправителствената оргнизация, кои са те, както и участието на това НПО в други по-големи такива. „Да са ясни съответните връзки за членство, подробности за участието и връзките между мрежите и размера на средствата от ЕС, изпратени на други организации. Трябва и включване в Регистъра за прозрачност на ЕС, както и изискване за разкриване на информация относно договореностите за финансиране. И по-специално за основните финансови донори и имената на организациите, частично или напълно съфинансирани от ЕС, включително точна информация за съответните суми”, се посочва в текста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Грантаджии точат зъби за държавна баница\t\t\t"}
{"url": "https://trud.bg/%d0%b0%d0%bf%d0%b0%d1%88%d0%b8-%d0%b7%d0%b0%d0%b4%d0%b8%d0%b3%d0%bd%d0%b0%d1%85%d0%b0-%d1%86%d1%8f%d0%bb%d0%b0-%d1%84%d0%b5%d1%80%d0%bc%d0%b0-%d1%81-%d0%bf%d0%b5%d1%80%d0%bd%d0%b0%d1%82%d0%b8-%d0%b8/", "text": "Неизвестни крадци разбиха птицеферма в монтанско село и отмъкнаха над 50 птици и един тон храна за тях. Ударът е бил извършен през нощта на петък срещу събота в края на миналата седмица. Апашите пробили тухлена стена на селскостопанска постройка в двора на М. К. /69 г./ в село Мърчево и измъкнали отвътре 40 кокошки и петли и 13 пуйки. После прибрали от фермата и 800 кг царевица, 200 кг жито, 50 кг смески за храна на птиците и 6лед лампи и изчезнали. Със сигурност ударът е бил предварително подготвен и крадците са били с превоз, коментираха криминалисти. По случая е образувано досъдебно производство.", "date": "2018.02.04", "title": " Апаши задигнаха цяла ферма с пернати и тон зърно"}
{"url": "https://trud.bg/%d0%ba%d1%83%d0%bb%d0%b8%d1%82%d0%b5-%d0%bd%d0%b0-%d0%ba%d1%80%d0%b5%d0%bc%d1%8a%d0%bb-%d0%b8-%d0%ba%d1%80%d0%b8%d0%bb%d0%b0%d1%82%d0%b0-%d0%bd%d0%b0-%d0%b1%d0%b5%d0%bb%d0%b8%d1%8f-%d0%b4%d0%be%d0%bc/", "text": "Kонфронтацията в американския елит се изостри с идването на Доналд Тръмп и влияе върху глобалната икономика и света като цяло. А „студената гражданска война“ в САЩ е основен политически процес, който засяга всички страни, и променя естеството на политическите и икономическите кризи. Вътрешна политическа борба съществува във всички страни. Като борбата за власт между „Кулите на Кремъл“. Но степента на изостряне на борбата и фактът, че това се случва на територията на световния хегемон, прави борбата между крилата на Белия дом много по-важна за света, отколкото борбата за власт между „Кулите на Кремъл“, въпреки че това също е важно. Този процес не е ограничен до територията на САЩ, а намира отзвук в целия свят. Годишната равносметка от президентството на Тръмп сега се обобщава от опонентите му и неговите поддръжници. „Историческата дисфункция в американската политика е определена от президентството на Тръмп.“ Така изглежда първата година на Тръмп в очите на противниците му. Но неговото президентство е не само нарушени функции на държавния апарат, въпреки че те съществуват. Има обективни изисквания в развитието на съвременния американски свят и в този момент това е борбата между двете политически сили: традиционния ляв либерализъм и консерватизма. Границата на конфликта вече не е между републиканци и демократи, както е нормално за реално съществуваща двупартийната политическа система. Идва краят на тази ера и тя вече не може да изтласка своите кандидати до висшите държавни постове не само в Америка.  Цялата бутафорност на системата е, че не успя дори нея да опази. Изборът на Доналд Тръмп е точният резултат на този нов, напълно обективен политически процес. Нов в смисъл, че този процес всъщност разруши традиционната двупартийна система, която вече не отразява истинската политическа действителност и не отговаря на истинските политически процеси. Дори не е представителна. Отхвърлянето на старата двупартийна система е спешно изискване на историческия момент,  а Тръмп, съзнателно или не, отговори на това изискване… Критиците на Тръмп вярват, че в дългосрочен план това ще доведе до загуба на лидерство на САЩ на световната сцена и смятат, че „Тръмп е вреден, не само за Републиканската партия и за консерватизма, но и за конституционната система за управление  на САЩ. Той нарушава неписаните (!) закони, а действията му на международната сцена са вредни за държавата”. В действителност, ситуацията и причинно-следствените връзки в нея изглеждат точно наобратно. Най-голямата вреда на държавата носи борбата на загубилия ляв либерален клан срещу легитимно и законно избрания президент. Борба, която загубилата партия, не се отвращава да използва, дори и абсурдните обвинения, че Тръмп е бил избран, благодарение на чужда намеса. Именно тази идеология за външна манипулация носи вреда на държавата, подкопава вярата на гражданите в способността на Вашингтон да се изправи срещу всяка чужда намеса и да защити правата и свободите на гражданите на САЩ. И това е основната функция на всяка държава. Да се противопоставя на всякакви опити за намеса в нейните вътрешни работи. А неспособността на световния лидер да изпълнява това подкопава лидерската му позиция и международния му авторитет. „Студената гражданска война“ вътре в американския елит парализира държавната машина и спира нейните функции, както това се случи след спирането на финансирането й. Заради изгоди в политическата борба бяха заложени интересите на държавата. Противниците на Тръмп също вярват, че „основният проблем на президенството на Тръмп е слабата бюрокрация. Той не обръща внимание на малките детайли на публичната администрация, които са важни за политическия процес.“ Но как неговата бюрокрация ще стане силна, ако срещу нея се използват всички възможни  методи за унищожаването й? И как Тръмп да обръща внимание на „малките детайли на държавната администрация“, когато не му е дадена възможност да се занимава с големите детайли на държавната администрация? „Поведението на Тръмп обезцени значението на поста президент на САЩ … и след три години на управление, вероятно за възстановяване няма да има нищо“ според „Вашингтон пост”.  Противниците на Тръмп се държат така, сякаш света е в застой и всичко трябва да бъде „като от времето на баба ми““. Но в света има радикална промяна във вектора на развитието на обществото от индустриална към развлекателна индустрия. От производството като цяло към потреблението като цяло. Светът се е преместил в различна парадигма на съществуване. В центъра на обществото застанаха цели, като потреблението и забавленията на отделни лица и страни. Измерва се нивото на потребление и величието на шоуто и с него се гордеят. Ето защо президенти и премиери стават професионални шоумени като Доналд Тръмп и професионални красавци като Макрон. И тази световна тенденция ще продължи да се задълбочава и ще бъде лесно да се предвидят резултатите от предстоящите западни, а и незападни демократични процедури. Времето на „сериозните“  политици мина, идва времето на шоумените и тв звездите като Опра Уинфри, единодушно посочена за наследник на Тръмп и отговаряща на правилната политическа тенденция. Глобализацията не направи света единен. Напротив, раздели го на йерархични нива за достъп до суровини, енергия и кредити и на всички нива тече борба. И докато американския елит не намери нови инструменти за възстановяване на контрола върху вътрешната си политика, тази борба ще се влошава. Но какви ще са новите инструменти за управление, все още не е ясно.", "date": "2018.02.04", "title": " Кулите на Кремъл и крилата на Белия дом\t\t\t"}
{"url": "https://trud.bg/%d0%b8%d1%80%d0%b8%d0%bd%d0%b0-%d1%84%d0%bb%d0%be%d1%80%d0%b8%d0%bd-%d0%bd%d1%8f%d0%bc%d0%b0-%d0%bc%d1%8a%d0%b6-%d0%ba%d0%be%d0%b9%d1%82%d0%be-%d0%b4%d0%b0-%d0%bc%d0%b5-%d0%b5-%d0%b8%d0%b7%d0%b4/", "text": " – Всеки път го посрещам различно, но винаги с настроение и заедно с най-добрите ми приятели, а също така с очакване за една по-хубава година, защото рожденият ми ден е в началото на годината. Пожелавам си най-вече здраве. Като цяло всичките ми рождени дни се характеризират с много танци, емоция и много смях.  – Преди 4 години с моя приятелка отидохме до Тенерифе, за да отпразнуваме там рождения ми ден. Ще запомня преживяването с това, че много ме беше страх, като летяхме от Мадрид за Тенерифе. Бяхме на някакъв огромен самолет на два етажа, на който не му се виждаха крилата – толкова беше голям! Като излетяхме и той като взе да се клати над океана – имаше вятър, турбуленция и тогава казах на моята приятелка – хей сега, каква нелепа смърт – вестниците ще напишат – за рождения си ден Ирина Флорин изядена от акулите в океана!  – Да, той създаде прототип на ел. автомобил и много държи да карам такъв. Тези превозни средства тепърва ще навлизат, дори се дотират от държавата и ако решиш да си вземеш електромобил, общината ти плаща една част от сумата, а ти доплащаш останалата.  – Не съм уверена, че съм разбрала на 100-процента, защото ако човек знае със сигурност какво е любов – ще му е ужасно скучно. Смятам, че дори знам само няколко процента какво е, но съм щастлива, защото имам още какво да разбирам.  – Любовта е много свързана със страданието, защото тя е едно усещане, което търси някаква сигурност, някакво разбиране и е много обсебващо като чувство. За себе си обаче мога да кажа, че не страдам за любовта и някак си съм възпитала това чувство в себе си. Научила съм се да приемам човека отсреща такъв, какъвто е, без да го обсебвам и без да имам кой знае какви големи изисквания към него. Най-важното е, че нямам почти никакви очаквания от този човек и затова винаги съм щастлива. Нещастни са хората, които имат големи изисквания, те не изживяват любовта си, а просто постоянно имат някакви очаквания и изисквания – това много ги тормози и тогава няма връзка, тя се разпада.  – Не съм влюбена, но съм щастлива, аз съм винаги щастлива.  -От новите изпълнители харесвам Вензи, допада ми неговата емоционалност и мисля, че той за в бъдеще може да изпее още по-хубави песни, но това вече зависи от продуцента му. Харесвам също Дара и нейната енергия, както и Михаела Филева и Кристиан Костов.  – Тогава много обичахме да се събираме с китара и с барабани. Правехме партита, но аз бях много умерена като студентка, по-скоро в последните 15 години станах по-голямо диване, отколкото като по-млада. Много обичам да ходя по клубовете и да танцувам с приятели.  – Развълнува ме това, че когато стана атентатът срещу “Шарли Ебдо” във Франция, всички напълниха фейсбук с “Же сюи Шарли”, а когато загинат 50-100 човека в Близкия изток, никой не си променя статуса във фейсбук.  – Случвало ми се е да ме оберат на улицата – беше тъмно, също така веднъж ме блъснаха със сак, но не смятам, че това е нещо кой знае какво – просто се случват тези неща. Имала съм телефонен терор, също и в месинджър и къде ли не, но аз имам начин да се справям с такива неща – блокирам, игнорирам, това се случва с всеки.  – Аз съм за това, да има наистина законово право за защита на жените и децата, но в Конвенцията има и някои неща, които не приемам, затова в този случай бих казала, че не съм за Истанбулската конвенция.  – Да, той е свободен човек. Харесва ми, че е широко скроен, открит и точно затова е успешен. Мисля, че ако актьори, изпълнители и публични хора се открият, че са хомосексуални, защото има много такива – този проблем въобще ще изчезне. Хората ще разберат, че това са едни нормални хора, а според мен това прикритие създава тези проблеми с неразбирането.  – “Биг брадър” е изключителен социален експеримент и това беше може би най-големият ми мотив да вляза вътре, защото страховете, които изпитвах преди това бяха една голяма мотивация да тръгна срещу тях. Исках да разбера защо се страхувам от това да съм вътре в къщата. Реално нямаше от какво да се притеснявам, защото нямам някакви дълбоки и скрити тайни, които да извадят за мен, но може би се притеснявах от това, че трябва да живея с толкова хора, които не познавах в една стая и как ще се адаптирам. Научих, че човек трябва да се изправя срещу страха си, за да успява. Иначе Пламен Медаров остана най-големият ми приятел от шоуто, както и Мира Радева. Медаров в началото ми беше леко странен и прикрит, защото имаше и мисия, която аз много бързо схванах и се сприятелихме истински още в къщата, макар, че той ме предаде на два пъти, но аз разбрах защо го направи – защото искаше на всяка цена да спечели. Така или иначе, той е единственият човек, с кого останахме много близки от къщата. – За това трябва да питате тях, но мъжът трябва да е много силен, много любопитен и много успял, за да приеме до себе си една умна, успяла, добре изглеждаща жена. Обикновено мъжете търсят жени, на които могат да бъдат полезни по някакъв начин, за да се чувстват повече мъже. Общо взето не е лесно на умните, красиви и успели жени да си намерят достойни мъже. И приемащи ги най-вече.  – Много хубава тема отвори, защото винаги е имало такъв упрек към мен – тя е с Кеворк Кеворкян, тя е с Алекс Нестор или с не знам си кой. Е, добре де, аз къде да го срещна шлосера? Човек среща любовта в средите, в които се движи. Мен не са ме канили да пея в завода за шлосери до сега, както и в завода за водопроводчици, но влюбването или става, или не става, не те пита какъв си – дали си журналист, дали директор на телевизия или директор на водопад. Когато се появи емоция, другото няма значение. Аз съм имала много мъже, които не са били известни – е, чак много не са, но съм имала мъже, които не са били публични личности.  – Не съм се интересувала от това и мога да кажа, че досега мъж не ме е издържал, освен бащата на сина ми, който ни е помагал много и още ни помага, когато има нужда, но няма мъж, който да каже, че ме е издържал.  – Да, запазихме приятелство. Поначало нашата връзка беше много особена, беше много по-различна от всякакви други връзки, които съм имала, защото Кеворк е по-особен човек. Имахме една изключителна, много пълноценна и много готина връзка, аз много го уважавам и той е един невероятен човек. Той ме обогати с разговорите, които сме водили, както и с многото запознанства с интересни хора. Кеворк ме запозна например с поета Любомир Левчев и съпругата му Дора и много пъти сме се срещали с тях.  – Да, имам една песен, посветена на Кеворк – “Неон”, от албума “Копринена жена”. Като цяло имам няколко песни, които съм ги правила в периоди, когато съм била влюбена в някого.  – Навремето имаше някакъв нелеп слух, че съм пазарувала с фалшиви двадесетолевки в ЦУМ. Друг смешен случай беше, когато писаха, че Борислав Михайлов ме е водил във Виена да ми присаждат коса. Смее се.  – По принцип българите са си сексапилен народ. Красотата е относително нещо, но има много хора, които харесвам. Григор Димитров например ми е сексапилен – наистина един секси млад мъж.  – Споделям го, понеже я познавам добре и знам, че тя има много дълга връзка с Васко, който е много готин и доста по-млад и аз много им се кефя. За мен лично обаче няма такава тясна връзка – една жена е красива, когато е обичана и обича мъжа, с когото е. Вече дали ще е по-млад, това зависи от предпочитанията й.  -Надеждата и вярата! Изключително голям оптимист съм и имам много мечти за себе си. Не съм подвластна на материалните неща и не страдам от това, че някой има повече от мен, за мен животът има друга страна, която ме прави щастлива като приятелите и работата ми. Много съм щастлива, че през миналия януари животът ме срещна с Крум Георгиев, с когото вече работим заедно.  – Вярвам в доброто у хората.    Ирина Флорин е едно от емблематичните имена в родната музика. Певицата дължи необичайната си фамилия на факта, че по бащина линия има една четвърт румънска кръв. Завършила е Консерваторията в класа на проф. Георги Кордов заедно с едни от най-популярните ни изпълнители, като Георги Христов, Кристина Димитрова, Етиен Леви, Нели Рангелова и Веселин Маринов. Големият й пробив идва с песента „Цвят лилав”, автори на която са популярната текстописка и журналист Даниела Кузманова и колегата й Стоян Михалев. Талантливата певица успява да изгради свой собствен стил и много държи на стойностните текстове, като някои от най-въздействащите в кариерата й са на поетесата Ина Григорова. Освен на музикалната сцена Ирина жъне успехи и като дизайнер. Първата й авторска колекция печели престижното отличие „Златна игла” за дебют.", "date": "2018.02.04", "title": " Ирина Флорин: Няма мъж, който да ме е издържал"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d0%be/", "text": "Цел на турските въоръжени сили в Сирия могат да станат и американски военни, облечени в униформата на кюрдските Сили за защита на народа /СЗН/, заяви турският вицепремиер и говорител на правителството Бекир Боздаг, предаде ТАСС, позовавайки се на телевизия Си Ен Ен-Тюрк. „Ако кюрдските сили не напуснат Манбидж, то ние ще влезем в този град, а също ще тръгнем на изток от Ефрат. Цел са и военни на САЩ в униформи на СЗН“, каза Боздаг. Той съобщи, че за 16 дни от началото на операция „Маслинова клонка“ в района на Африн в Северна Сирия турските сили са унищожили 932 терористи. Турската армия обяви на 20 януари началото на операцията „Маслинова клонка“ в района на сирийския град Африн срещу сирийските кюрдски Сили за защита на народа (СЗН) и Партията на демократичния съюз (ПДС), които Анкара смята за терористични организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Турски вицепремиер: Американски военни могат да станат цел на въоръжените ни сили в Сирия"}
{"url": "https://trud.bg/5-%d0%b5%d0%ba%d0%b8%d0%bf%d0%b0-%d0%be%d1%82-%d0%b0%d0%b2%d0%b0%d1%80%d0%b8%d0%b9%d0%bd%d0%b0-%d0%bf%d0%be%d0%bc%d0%be%d1%89-%d0%b8-%d0%bf%d1%80%d0%b5%d0%b2%d0%b5%d0%bd%d1%86%d0%b8%d1%8f/", "text": "Пет екипa на дирекция „Аварийна помощ и превенция“ са реагирали днес до 11.00 часа на 26 сигнали за паднали клони, дървета, ламарини от обшивки на покриви, огради и наклонени билбордове, съобщиха от Столична община. През изминалата нощ екипите са отстранили паднали клони върху пътните платна под моста на Захарна фабрика, на бул. „Евлоги и Христо Георгиеви“ и при Руското посолство, в природен парк „Витоша“ и при Драгалевския манастир. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " 5 екипа от „Аварийна помощ и превенция“ отстраняват последствията от силния вятър в София"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d1%81%d0%bb%d0%b5%d0%b4-%d1%81%d0%bf%d0%b5%d1%86%d0%b0%d0%ba%d1%86%d0%b8%d1%8f-%d1%81%d1%80%d0%b5%d1%89/", "text": "Трима души бяха арестувани при специализирана полицейска операция срещу крадци на автомобили в София днес. Униформени отцепиха хале на автоморга в кв. „Малинова долина“, собственост на известния в криминалните среди Ицо Турчина, информира  . Той е задържан многократно за автокражби – за последно, през септември при подобна ситуация. Той преди дни беше отменен наложеният му домашен арест във връзка с това разследване. Преди 3 г. в негова автоморга бяха открити части от 107 различни коли. По първоначална информация вътре в обекта днес е бил намерен краден автомобил, който арестуваните са разфасовали. Сред задържаните е и собственикът на халето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Трима арестувани след спецакция срещу автокрадци в София"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bc%d1%83%d1%82%d1%80%d0%b5%d0%bd%d1%81%d0%ba%d0%b8%d1%82%d0%b5-%d0%b2%d1%80%d0%b5%d0%bc%d0%b5%d0%bd%d0%b0-%d0%bd/", "text": "Мутренските времена не се връщат. Това заяви министърът на вътрешните работи Валентин Радев пред  . „През 2016 година имаше 79 убийства. От тях са разкрити 67. През 2017 година – 95, а от тях са разкрити всички без едно, тоест 94. Виждате как работи полицията. Като министър съм доволен, защото виждам активността, виждам желанието, с което хората работят. Като гражданин искам убийствата веднага да се разкриват, но не стават веднага нещата. Трябва да бъдем перфектни, трябва да намерим доказателства, така че те да издържат. Трябва да се знае, че всеки, който наруши закона, рано или късно ще понесе неговата тежест.“, каза Валентин Радев. Ще усилим работата на собствената ни лаборатория, добави още Радев: „Ще има преструктуриране в Института по криминалистика. Колегите са много добри, но понякога експертизите са толкова много, че се налага да използваме и частни лаборатории както в случая с шесторното убийство в Нови Искър.“, заяви вътрешният министър. Няма по-добре пазена граница от българската. Такава е оценката на министрите на вътрешните работи в ЕС и това е очевидно, коментира вътрешният министър. „Ние построихме такава механична ограда за близо 30 километра. Сега я насищаме с европейски средства, които използваме за камери, лазери. Днес сутринта дежурният ми докладва: 0 мигранти на вход, 0 мигранти в страната, 0 мигранти на изход, а такъв натиск имаше през 2014, 2015 година.“, коментира още Валентин Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Валентин Радев: Мутренските времена не се връщат"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%bf%d0%b5%d1%81-%d0%bd%d0%b5-%d0%b5-%d0%be%d0%ba%d0%b0%d0%b7%d0%b2%d0%b0%d0%bb-%d0%bd%d0%b0%d1%82%d0%b8%d1%81/", "text": "Председателят на ПЕС Сергей Станишев отрече ПЕС да е оказвал натиск върху БСП по повод на Истанбулската конвенция. „Когато има разминаване трябва ясно да се чуят аргументите и да се изразят позициите. Ако това е политически натиск, значи председателят на Националния съвет на БСП не е видяла достатъчно политически натиск. Това са детайли, макар че е важно да се каже, че тази доста емоционална реакция се предизвика от един прост факт, че тази резолюция на ПЕС, която е приета на Съвет на 1-ви декември е обсъждана над 1 месец и на няколко етапа и нито една партия от нашето семейство не е възразила по този текст в подкрепа на Истанбулската конвенция. Затова позицията, която прие Националният съвет, се възприема като обръщане на 180 градуса, затова има и реакция.“, каза Сергей Станишев пред  . „Истинският проблем е, че насилието в България над жени е обществен проблем. Аз се учудвам как досега, за един месец, тази бурна дискусия, струпване на авторитети от двете страни на барикадите, и никой не се беше сетил да отиде в един кризисен център, да поговори с български жени, които са били малтретирани. В цялата държава има общо 20 кризисни центъра. С парите, които се предвиждат за този референдум, може да се направят около 20 такива пълноценни кризисни центъра“  посочи още той. Станишев беше категоричен, че в конвенцията не става дума за трети пол и еднополови бракове. „Нито еднополови бракове, нито трети пол ги няма в конвенцията, нито задължително сексуално образование на децата и едва ли не децата да си определят пола – това го няма там. Разбира се, аз виждам, че всички партии, без изключение в поведението си по отношение на тази конвенция, подписана от 45 държави, търсят политическия дивидент и мислят как ще се слеем с народа. Не е почтено да се подхранват страховете на хората и да се стига до истеризиране. Виждам, че дори управляващата партия, която официално подкрепя тази конвенция, и те се скриха.“, каза председателят на ПЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Сергей Станишев: ПЕС не е оказвал натиск върху БСП за Истанбулската конвенция"}
{"url": "https://trud.bg/%d0%be%d0%ba%d0%be%d0%bb%d0%be-17-%d0%bc%d0%bb%d0%bd-%d0%b3%d0%be%d0%b4%d0%b8%d1%88%d0%bd%d0%b8-%d0%b2%d0%b8%d0%bd%d0%b5%d1%82%d0%ba%d0%b8-%d0%b7%d0%b0-%d0%bb%d0%b5%d0%ba%d0%b8-%d0%b0%d0%b2%d1%82/", "text": "Близо 3,2 млн. броя са винетките за различните видове и категории превозни средства в търговската мрежа, съобщиха от АПИ. От тях около 1,7 млн. бр. са годишните винетки за леки автомобили. Стикери се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове.  на винетки е публикуван на интернет страницата на АПИ. Агенция „Пътна инфраструктура” апелира шофьорите, които не са успели да закупят нужния им винетен стикер да сигнализират на e-mail: press@api.bg . Днес – 4 февруари 2018 г., не е постъпила нито една заявка за винетни стикери от обект за крайна дистрибуция в София. На 3 февруари са постъпили и изпълнени 3 заявки за годишни винетки за леки автомобили за три търговски обекти в столицата. За първи път годишната винетка за всички превозни средства важи за срок от една година от датата на купуването й, т. е. ако шофьор си купи стикер например на 3 март 2018 г., когато тръгва на път за Националния празник и трите почивни дни, то той ще важи до 2 март 2019 г. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Около 1,7 млн. годишни винетки за леки автомобили има в търговската мрежа"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%bc%d0%b0%d0%bb%d0%ba%d0%b0%d1%82%d0%b0-%d1%80%d0%b8%d0%b6%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%ba%d1%80%d0%b0%d0%bb-%d0%bc%d0%be/", "text": "Бургаският съд остави в ареста Симеон Стоянчов-Малката Рижа след извънредно заседание сутринта в неделя. Стоянчов пак се проявил след кратко време затишие. Той откраднал мотор марка „Кавазаки“ от момче в жк „Меден рудник“, като изрично го предупредил, че ако се оплаче в полицията „ще го счупи от бой“. Мярката за неотклонение беше гледана при засилени мерки за сигурност. Рижата се яви в съда окован с белезници и вериги на краката, по сандали и с три четвърти панталони. Той обясни на съдиите, че доброволно са му дали мотора, като нарече собственика и приятелите му „дребни меденруднишки рибки“. Рижата каза също, че не е престъпник, а работи на строеж срещу 30 лева дневен надник. Това бил целият му живот. Вечер спял в общежитие в жк „Славейков“ срещу 12 лева и така прекарвал дните си. В края на заседанието Стоянчов видимо се изнерви и застана неуважително с гръб към съда. В началото пък, докато го водеха в съдебната зала, нарече журналистите „пъпеши“. Стоянчов и групата му нашумяха още преди години като „бандата с ножчетата“. Те се появиха от комплекс „Изгрев“ и станаха известни с това, че намушкват опонентите си с малки ножчета. Сега Рижата вече живее в друг комплекс, защото се скарал с баща си. Последното му излизане от затвора е преди година и половина. Малката Рижа е осъждан за потрошаване на имущество в полицейско управление, хулиганство, грабеж и побой. Брат му Калоян, известен като Голямата Рижа, бе застрелян от експолицая Петър Лисичков на кръстовище в жк „Меден рудник“ след скандал. Лисичков тогава бил на мотор и на кръстовището избухнала разпра за предимство между него и Голямата Рижа, който заедно със свои авери бил в автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Оставиха Малката Рижа в ареста, крал мотор"}
{"url": "https://trud.bg/%d0%b8%d0%b2%d0%b0%d0%bd-%d0%b8%d0%b2%d0%b0%d0%bd%d0%be%d0%b2-%d0%bc%d0%be%d0%b4%d0%b5%d0%bb%d1%8a%d1%82-%d0%bd%d0%b0-%d1%81%d1%80%d0%b0%d1%81%d1%82%d0%b2%d0%b0%d0%bd%d0%b5-%d0%bd%d0%b0-%d0%b4%d1%8a/", "text": "Моделът на срастване на държавата с една партия е характерен за цялата страна и Септември е поредното доказателство за това по какъв начин се управлява – чрез шуробаджанащина. Това каза Иван Иванов от БСП пред  . „Има срастване на всички нива в държавата. Не се ли вземат необходимите мерки в тази посока, това няма да са единствените случаи. Моделът „Кумгейт“ е моделът на управление на държавата и той се налага през последните 8 години доста интензивно във всички сфери на обществения живот.“ Отновно държавния бюджет Иванов заяви: „Когато се гласуваше държавният бюджет се отвори една голяма пропаст между нас и управляващите в позициите за желание на финансиране на определени сектори. В един момент се оказа, че всичко това, което сме предлагали е възможно, но въпросът е защо се прави по този начин и с какви мотиви господин Борисов раздава с лека ръка тези средства. Всички бяха свидетели как тези пари до последния момент бяха задържани и в неясна за нас и за българския период ситуация те започнаха да ги раздават буквално на калпак.Най-редното и най-нормалното е Сметната палата да се произнесе по този въпрос.“ Никого не покриваме с политически чадър, на никого не оказваме политическа закрила, докато той не докаже правотата си, коментира Данаил Кирилов, председател на правната комисия в парламента и депутат от ГЕРБ. „При случая в Септември кметът ще има възможността да се защитава, да представя доказателства, да обяснява конкретни факти и обстоятелства съобразно обвиненията, които ще му бъдат предявени. Добре е да се изчака да видим какво е решението на съда, т.е. правно-процесуалните аргументи е добре да бъдат преди политическите. Ние също представяхме доказателства за този избирателен район – за Пещера или Батак. Около ден, два след това настъпи пълна тишина по този случай, а при нас продължиха да идват доказателства за незаконни сделки в съседните общини, така че се надявам законът да се прилага еднакво и равно. Трябва да има прозрачност.“, каза Кирилов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Депутатът от БСП Иван Иванов: Моделът на срастване на държавата с една партия е характерен за цялата страна"}
{"url": "https://trud.bg/%d0%bf%d0%bb%d0%be%d0%b4%d0%be%d0%bb%d0%b5%d1%87%d0%b5%d0%bd%d0%b8%d0%b5%d1%82%d0%be-%d1%81%d0%bf%d0%b0%d1%81%d1%8f%d0%b2%d0%b0-%d0%be%d1%82-%d0%b1%d0%b5%d0%b7%d0%bf%d0%bb%d0%be%d0%b4%d0%b8%d0%b5/", "text": "Отговорността за новия живот започва още с първата мисъл за бебе. Пътят е пълен с изпитания, но всяко от тях зарежда бъдещите родители с щастие и оптимизъм. Ролята на плодолечението е в изхвърлянето на токсините от майчиния и бащиния организъм организъм и създаването на чиста утроба за новия живот. Бременността след прилагане на програмата протича без проблеми. 25-годишният ми опит показва, че при тези жени не се наблюдават отоци, анемия, албумин в урината, високо кръвно налягане, еклампсия и други тежки усложнения, характерни за втората половина на бременността. Винаги съветвам пациентите – и жените, и мъжете, планиращи бременност, да направят преди това програма от 20 дни на плодове, чай и мед и 10-дневно захранване /стриктно по схемата, която правим в медицинския център/. Месец след приключване на захранването е най-добре да са първите опити за зачеване и често чудото на новия живот идва много бързо. Стотици са “гладните бебетата на д-р Емилова” /както ги нарече преди време българско списание/, включително и при двойки с дългогодишни репродуктивни проблеми. Често при нас идват двойки на ръба на отчаянието – години наред ходили по мъките на различни процедури, при положение, че според лекарите нямат никакви причини за безплодието. Опитът ми през 25-те години от съществуването на медицинския център показва, че след 20-дневна програма и 10-дневно стриктно захранване се наблюдава подобрение на резултатите от спермограмата. Увеличава се броят на живите сперматозоиди и процентът на силно подвижните. Количеството на еякулата също е по-голямо. Тънкостта е, че контролното изследване трябва да се направи не по-рано от 20 дни след края на захранването, защото в този период все още организмът се чисти от токсични продукти и резултат преди този период може да не е насърчителен, а всъщност процесите на подобрение да са започнали. И при жените най-добрият, ефикасен и щадящ начин за преодоляване на остри и хронични възпалителни заболявания на гениталиите е плодолечението. Имам много пациентки, потърсили спасение в програмата след кошмара на омагьосания кръг, в който попадат заради многото приети антибиотици. Докато избиват “лошите” бактерии, тези медикаменти унищожават и “добрите”. Създават се условия за развитие на гъбични заболявания и се почва борба с гъбичките /често с тежки последици от увреждане на черния дроб/. Отново се появяват патогенни микроорганизми, ред е на антибиотиците, и така до отчаяние. Лечебното гладуване допринася за създаване на благоприятна алкално-киселинна среда за развитие на “добрите” бактерии, като в същото време убива “лошите”, както и гъбичките. Успехът на програмата с плодове, чай и мед при стерилитет се дължи и на факта, че тя лекува поликистоза на яйчниците. Доказан е ефектът и при единични кисти /с изключение на големите ендометриозни кисти/. Но само лекар с опит в тънкостите на лечебното гладуване може да определи колко продължителна и с каква честота да е индивидуалната програма, за да се постигне тайнството на зачатието. Доста често една 20-дневна програма на плодолечение със захранване е достатъчна. Но при по-сериозни проблеми – при мъжа или жената, се налага да се направят няколко такива програми. Моя пациентка с пълно запушване на двете яйчникови тръби забременя чек след седмата 20-дневна програма. Сега е щастлива майка на три момчета. Напомням, че пак под наблюдението на лекар, практикуващ природосъобразната медицина, се изготвя и режима на хранене на бъдещата майка и кърмачка. Какво препоръчвам в месеците на очакване на бебето и при кърменето. Денят започва с билков чай с мед или вода, около 10 ч. се приемат плодове или фреш. Обедът и вечерята са от голяма салата, без сол, подправена със сок от лимон, постно ястие и филийка пълнозърнест хляб. При желание за прием на животински храни, те трябва да се консумират веднъж седмично – на едно хранене, като се редуват – едната седмица – месо, другата – сирене, следващата – яйца и т. н. Препоръката ми е поне 80 % от храната да е суроваф- плодове, зеленчуци, сокове от тях, зеленолистно смути, ядки и семена. Специално място точно в този период за жената имат Омега 3 мастните киселини, защото повлияват правилното формиране и дейност на всички органи и системи, и най вече на мозъчните клетки. Благодарение на тях родилките се спасяват от кошмара на следродилната депресия. Приемат се под форма на рибено масло от крил или извлечени от водорасли. Смленият сусам – в доза от 1 до 3 супени лъжици дневно, ще внесе големи количества желязо и калций, усвояващи се и от плода. Това се случва и при кърменето – желязото и калцият се осигуряват на развиващия се организъм чрез майчиното мляко. Да не се забравя, че най-голямо количество безценни вещества- витамини, ензими, минерални соли, микроелементи, антиоксиданти, пигменти и други полезни за здравето, включително и за борбата с рака вещества, се съдържат в зеленолистните зеленчуци. Те имат задължително място в менюто на бременните като сурови салати, смути и др. Ограничаването и изключването на животински храни не бива да ни стряска. Вегетарианството не само не е опасно, то според мен е най-достъпната рецепта за щастливи бебета. Още по-добре е майките да са вегани. Всички ценни вещества за детето се съдържат в растителните храни – сурови или приготвени с щадяща топлинна обработка. И разбира се, доставени от сигурен и чист източник. Животинските храни не са задължителни, дори биха могли да увредят бъбреците на бъдещата майка, да внесат доста токсини – еднакво вредни и за бременната, и за плода. Ако жената не е прекалявала с прием на антибиотици, добрите бактерии в чревната й флора ще произвеждат необходимото количество витамин В12 по естествен начин. При съмнения за недостиг се прави изследване за нивото му в кръвта и ако то е по-ниско от нормата, се назначава съответното лечение. Винаги съветвам бременните и кърмачките да приемат достатъчно количество от уникалния български Лактобацилус Булгарикус – най- добре чрез таблетки за смучене Провиотик.", "date": "2018.02.04", "title": " Плодолечението спасява от безплодие\t\t\t"}
{"url": "https://trud.bg/%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d1%86%d0%b8-%d0%bd%d0%b0-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8%d0%b9%d1%81%d0%ba%d0%b8%d1%8f-%d0%ba%d0%bc%d0%b5%d1%82/", "text": "Протест в защита на кмета на община Септември блокира главния път Пазарджик-Велинград. Недоволните от повдигнатите обвинения срещу Марин Рачев за източване на обществени средства блокираха за около час пътя, като пресичат непрекъснато пешеходната пътека в село в Варвара, съобщи  . Те са категорични, че той е „честен човек” и е обвинен неправомерно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Привърженици на септемврийския кмет блокираха главен път"}
{"url": "https://trud.bg/%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%b4%d0%b0%d0%bd%d0%b8%d0%b8%d0%bb-%d0%b2%d0%b8%d0%b4%d0%b8%d0%bd%d1%81%d0%ba%d0%b0-%d0%b5%d0%bf%d0%b0%d1%80%d1%85%d0%b8%d1%8f-%d0%bd/", "text": "Видинска епархия не е бедна епархия, тази земя, която е изхранвала толкова поколения, която е давала хляб, радост на толкова хиляди хора, как можем да кажем, че е бедна. Бедно е мисленето, бедно е обезверяването, това ни прави бедни. Това каза в първото си интервю пред медиите  , който беше попитан от журналистите как ще замени служението си в САЩ с това във Видинска епархия, която е в най-бедния регион на страната. Новоизбраният митрополит Даниил припомни, че от седем години е викарий на митрополита на САЩ, Австралия и Канада Йосиф. Първите ми думи, когато отида във Видин, ще са: „Бог да помага, защото това е отговорно служение, без Божията помощ нищо не можем да направим“, заяви новият Видински митрополит. Той каза, че трябва да имаме също единомислието и единодействието, когато сме заедно, народът го е казал и го е написал на сградата на Народното събрание – „Съединението прави силата“. През тези седем години в Америка, съм се връщал всяка година – по веднъж или по два пъти в България, а в днешно време разстоянията не са толкова големи, както са били преди, и се преодоляват по-лесно, каза митрополит Даниил. Той отбеляза, че близостта с родината, с приятелите и семейството, със събратята, където е служил, винаги я е имало през тези години в САЩ. Новоизбраният Видински митрополит обясни, че първите му задачи в епархията ще са да се запознае с хората и с обстановката там. Разбираемо е да има пристрастия, но изборът за Видински митрополит е проведен канонично и по установен ред, има я Божията воля и Божието благословение, отговори митрополит Даниил на въпрос, че изборите във Видинска епархия бяха оспорвани от една част от миряните. „Всеки един християнин цени Божието благословение и може да има различни чувства, но с Божията воля ще вървим напред. Не мисля, че ще има проблем с това“, изрази увереността си митрополит Даниил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Митрополит Даниил: Видинска епархия не е бедна, бедно е мисленето, бедно е обезверяването"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d1%8f%d0%bd-%d0%ba%d0%b0%d1%80%d0%b5%d0%bc%d0%b1%d1%8c%d0%be-%d0%b5%d0%ba%d1%81%d0%ba%d0%bb%d1%83%d0%b7%d0%b8%d0%b2%d0%bd%d0%be-%d0%bf%d1%80%d0%b5%d0%b4/", "text": "– Заради страхотната атмосфера и природа, за която вече ми бяха разказали доста. Организацията е добра. Бях идвал тук и преди много години. Бях позабравил, но не ми е непознато. Ароза е един уникален курорт за ски. Хората са много приятелски настроени към гостите. Дори не се замислих, когато получих поканата да поиграя в снега. Фактът, че световното тук го има вече толкова години, показва колко ни е приятно да идваме ние, бившите футболисти. Според мен хората искат да видят отново и отново своите стари герои. И ние им даваме възможността с тези мачове. А за нас е интересно да се запознаем с различни култури покрай тези двубои. Също така и да се насладим на аплодисментите още веднъж. Освен това, тези мачове помагат за имиджа на различните държави. Така че няма по-хубаво от това да се съберем. – Христо Стоичков е един от най-големите футболисти в историята на футбола. Когато ме покани, той ми каза, че иска да подари нещо специално на своите фенове в България. И за мен беше чест да съм част от този подарък като участвам в неговия мач. Наистина фантастично изживяване с човек, който е толкова известен не само заради титлите си в „Барселона“, но и заради безбройните си персонални отличия. Беше страхотно в София. Мина доста време, но пак му благодаря, че ме покани на неговия празник. Помня колко много дъжд ни валя. И сълзите му помня също. Изобщо в моите очи Христо е много, много високо ниво. – Никой не очакваше да се случи такова нещо. Голям екшън беше в края на мача. Но това е и една от причините всички ние да обичаме футбола. Няма ясен резултат преди старта на двубоя и като екстра често се случват изненади. И този път ние бяхме жертвата. Аз гледах мача по телевизията. Много ми беше мъчно, почувствах се ужасно. За нас французите това и до днес си е един голям урок. А България беше много силна и го доказа на световното през 1994 година. – Ние винаги се учим от загубите си. Това ни накара да преосмислим организацията си. Голям урок беше за нас случилото се. Започнахме да мислим различно, да играем различно. Започнахме да градим таланти. И сега виждате колко млади французи играят в най-големите отбори в европейския футбол – в Испания, Италия, Англия… Разбрахме най-вече, че не трябва да сме високомерни, а да работим ефективно. – Христо на първо място. И този, който играеше в „Манчестър Юнайтед“ и „Монако“. – Да, Бербатов. Дойдох и на неговия бенефис миналата година. Но като цяло отборът ви от световното в Щатите беше великолепен. – В никакъв случай. Това беше просто един от мачовете на финалите на европейското първенство. Наясно сме, че веднъж ще победим, друг път ще загубим. И не сме мислили реваншистки. – Не, не можете да ги сравнявате. Мисля, че Мишел и неговият тим също бяха невероятни. Именно те ни посочиха печелившия модел. Бяха нашите идоли, когато бяхме малки момчета. Ние гледахме с широщо отворени очи звездите Жирес, Тигана, Батистон, Батс, Аморос… Учихме се от тях. След това удари часът на нашето поколение със Зизу, Дешан, Десаи… И ние взехме световната титла. Много хубаво се получи. – Неописуемо е. Никой не очакваше, че въобще ще стигнем до финала. Когато играеш срещу може би най-успешния отбор във футбола, който тогава имаше във витрината си четири световни титли и когато го победиш, е нещо велико, нещо невероятно. – Да, можем да кажем, че е било късмет. Но можем да кажем и че сме имали също и много талант. Когато си стигнал до финала, означава, че си го заслужил. А там всичко може да се случи. Много фаворити не успявали да го спечелят. А тогава на Евро 2000 ние вече бяхме и доста опитен отбор. Имахме самочувствието и увереността, че ще вдигнем титлата. И да, беше една паметна победа! – Ние сме нова федерация и се опитваме да работим по всички правила на ФИФА. Учим се на философия. Учим се как да бъдем конкурентноспособни и как да сме атрактивни. Но изобщо не ни е лесно. Най-малкото, че всичко е ново – федерацията, отборите, системата. Участвахме в квалификациите за световното в Русия. И за нас това си беше преди всичко приключение. Но пък не крием – искаме да покачваме непрекъснато нивото. – Направих тази крачка, защото ми казаха, че така ще имам възможност да играя футбол. И затова дойдох в Европа. – Да. – Не, в никакъв случай. Всеки, всеки път е много трудно. Нивото и форматът се променя, но не можете да кажете, че днес е по-трудно от тогава. Мисля, че всяко поколение има своя собствен период. Всеки от нашата генерация заслужаваше да спечели някои титли. Ние еволюирахме много. Днес технологиите са различни. Камерите са навсякъде. Преди ги нямаше. Имаше само радиостанции и транзистори. Така че футболът еволюира, играчите – също. – Трябва да уважаваме спортната индустрия. Футболът е един огромен бизнес и всеки го знае. Една от най-бързо развиващите се икономики в света. Нормално е, че някои бизнесмени искат да участват във футбола. А около играта паралелно се развиват и още много други икономики. Знаете ги и затова няма да ги назовавам всичките. – Надявам се. Досега клубът спечели само веднъж КНК преди доста години. Основната цел на катарските собственици е кристално ясна – да се спечели Шампионската лига. – Първо да ви кажа, че играх срещу Христо, когато бях в „Сампдория“, а той в „Парма“. – Победихме ги. А аз вкарах два гола. По това време „Сампдория“ беше един от най-класните отбори в Италия. – В „Реал“ се научих какво означава да побеждаваш на всяка цена. Когато излезеш на терена, винаги трябва да биеш. Ако не го осъзнаваш, по-добре бягай далече. Тази философия е много различна, отколкото на другите места. В „Реал“ нямаш право нито за момент да не си постоянен. Ние спечелихме и Шампионската лига, и Примера дивисион, и Купата на краля. За този клуб това са нормалните неща от живота. Там дори не трябва да си просто човек. А срещу теб има велики съперници като „Барселона“, „Атлетико“, „Валенсия“, „Севиля“. Но в „Реал“ всеки нов веднага започва да се учи на уникалната култура, която е създадена там. – Голяма привилегия. Ние върнахме тази купа на „Реал“ (Мадрид). Сложихме я в музея на „Сантяго Бернабеу“. Показахме я гордо на феновете. Чувството беше неописуемо. Върнахме честта на „Реал“ в турнира на шампионите след 32-години пауза. Преди нас, много великолепни футболисти са постигали най-различни успехи. В началото поколението на Пушкаш и Хенто спечели шест пъти трофея. Дойде и нашата генерация – с Раул, Мориентес, Панучи, Роберто Карлуш, Миятович, Шукер, Илгнер, Касияс, Виктор Санчес… Не искам да забравя и мистър Фабио Капело. Да, „Реал“ имаше голям треньор и отбор. – Мистър Хайнкес е един от най-добрите треньори и хора, които съм срещал в живота си. Той е и много човечен, един добър философ, мъдрец. За „Байерн“ щеше да е най-добре, ако той въобще не се беше пенсионирал. Със сигурност Хайнкес заслужава най-добрите думи. Сега виждате пак какво прави с „Байерн“. Няколко години ни липсваше, когато реши да си даде почивка от футбола. – Христо и всички останали играха типичния барселонски футбол, който в днешно време нарекоха тики-така. Те го изградиха именно заради вездесъщия Йохан Кройф. Тогава бяха най-модерни не само в Примера дивисион, но и в целия свят. Бяха по-добри от нас. „Реал“ имаше Мичел, Бутрагеньо, но не се справяше добре в Европа. Докато „Барса“ с Куман и Стоичков спечели Шампионската лига срещу „Сампдория“. Бяха непобедими. – Да си в мача на мачовете, в „Ел Класико“, означава, че си сбъднал мечтите си. Това е финалът на Примера. Виждате два велики отбора, най-добрите в света. Да, има още много големи дербита навсякъде. Но мачът между „Реал“ и „Барселона“ си е институцията на футбола. – Зависи от състоянието на мениджмънта и на маркетинга в дадения момент. Целта е да се привличат публиката, а от там и спонсорите. Със сигурност важни също са и резултатите. Но най-важното е да станеш магнит за вниманието на обществото. Това е то бизнесът във футбола.", "date": "2018.02.04", "title": " Кристиян Карембьо ексклузивно пред „Труд“: България ни научи да не сме високомерни"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b4%d0%b0%d1%84%d0%be%d0%b2%d1%81%d0%ba%d0%b0-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b0-%d0%b2-%d1%81%d0%be%d1%84%d0%b8%d1%8f/", "text": "– Ох, прекалено хубаво ми се струва, за да ни се случи да спечелим домакинство. По-точно да ни дадат. Политическата обстановка се смени наистина, но свръх големите инвестиции пак са необходими. И трябва да се започне с някои от тях. А както виждаме у нас, дори за един лифт нещата се случват бавно, ама много бавно. При предишните ни опити държавата тотално застана зад кандидатурата, но не знам сега дали ще е така. Не говоря за желание, а за реални възможности. И естествено трябва да се намери фигура от калибъра на Иван Славков, който да приеме каузата София – домакин на зимна олимпиада като мисия на живота си. – Вярно е, че тръгнах с тези ски, но треньорите имаха време да ги пренамажат. Просто се получи така, че ските, които бяха подготвили за тестване, което се извършва един час преди самия старт, не можах да усетя някоя ска да е по-добра от тези, с които прострелвах и правих загрявката. Казах им: „Ще рискувам и тръгвам с тези ски.“ Вървяха много добре и още на загрявката виждах, че задминавам останалите. Това е единственият път, когато съм взимала такова решение. – Истина е. Сезонът ми беше много лош. До самата олимпиада най-доброто ми класиране беше 34-о място, като се има предвид, че предходната година спечелих бронзов медал на световното за жени, а по-предната година имах два бронза. На самото състезание в Нагано предходната година имах също трето място. Заминах отчаяна от много разочароващ сезон. Когато майка ми ме изпращаше ми каза: „Хайде, пък може и да се върнеш с медал.“ Аз пък ѝ отговорих: „Ако нищо не мога да направя, ще се откажа и сигурно това ще бъде краят на кариерата ми.“ Явно тотално всичко се промени там. – Аз дадох всичко от себе си, подготвях се максимално. Споменавала съм, че съм правила и автогенни тренировки. Когато стъпихме там 12 дни преди олимпиадата, казах на треньорите, че не искам никой да ми се меси в тренировките. Исках само да ми прострелват оръжието и повече да не се занимават с мен, а да ме оставят на мира. Аз имах едно планче, изпълнявах си го. – Много голямо впечатление ми направи Магдалена Форсберг, която беше водачка за Световната купа, печели седем години поред, но на олимпиадата направи най-лошите си класирания. Треньорите ѝ стояха отстрани, гледаха така все едно съм ѝ откраднала медала. – Да, беше наистина много хубав момент за цялата делегация. След награждаването всички отидохме на последния етаж и там еуфорията бе голяма. Той беше подготвил голям купон. Извади някакви безотчетни и от сърце ги раздаваше. Бяха приготвили и други награди, премии. – Много запомнящо се също – на президентското летище. За първи път ми се случи да кацнем и да слезем направо на пистата, да минем без никаква митница и проверки с багажа. Президентът Петър Стоянов ни посрещна. Беше разрешил цялата делегация да влезе в президентството. Малко наруши протокола. Но той си е искрен фен на спорта и на Родопите. – Наистина след такава еуфория всеки обещава, но като дойде моментът за даването, става много по-сложно. Апартаментът, който ми бяха обещали, го получих две години след това. Оказа се, че не е голям, а е боксониера от 40 квадрата. С колата имаше същия проблем. Първо даваха само да се кара, без въобще да я подарят. Беше възможно най-малката кола – „Форд Ка“, в която не можех да си събера багажа. Наложи се да доплатя за друг модел. – Въобще нямам време за тях. Дори скоро се замислих, че евентуално като отида на олимпиадата в Пьонгчан, ще имам възможност и може да си взема някой, за да си запълня времето. – Оказа се успешно начинание, след като приключих със спортната си кариера. Донякъде съм рисков човек и взимам такива решения, но може би в това се крие и успехът, за да направиш нещо и извън спорта. Просто не можех да стоя без да правя нищо. От общината в Чепеларе ми подариха мястото. Това е най-ценното и компенсира всички други награди от държавата. В малкия бизнес обаче трябва да си отдаден денонощно, да разчиташ на себе си и на най-близките хора, които ни помагат, за да успяваме. – За мен най-големият проблем е в най-ниското ниво на спорта. Това е мое наблюдение върху биатлона, не мога да говоря за всички спортове. Виждам голямата липса на подсигурени треньори, за да работят с децата. Оттам много трудно се стига до подбор и качествени състезатели, за да стигнат до националните отбори. Представителните тимове са много по-добре подсигурени, отколкото по наше време, защото имат абсолютно всичко. Липсата е на ниво клубове. Системата, която се промени в България, още не е намерила баланса – дали държавата да го издържа или частният бизнес и спонсорите. – Ние като заминавахме, никой не чакаше нищо от нас. По-добре нищо да не очакваме, да не говорим за нищо, пък дай Боже да посрещаме шампиони и да имаме поводи да празнуваме. Нека не натоварваме спортистите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Екатерина Дафовска: Олимпиада в София? Звучи прекалено хубаво"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82/", "text": "Трима души са загинали при тежка катастрофа между ТИР и лек автомобил в Прохода на Републиката, съобщиха от МВР. Сигналът за пътния инцидент е получен малко след 13.00 часа. Съобщено е било, че ТИР с турска регистрация и лек автомобил „Опел Зафира“ са се сблъскали челно в участъка между градовете Гурково и Велико Търново. От удара на място за загинали трима души. Едно дете е откарано в болница в Стара Загора. Пътният инцидент е причина Проходът на Републиката да бъде затворен за движение. „Пътна полиция“ регулира движението, като отбива леките автомобили през град Шипка, а тежкотоварните спира на паркинг. Предстои да бъдат изяснени причините за катастрофата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Трима загинаха при катастрофа между ТИР и кола в Прохода на Републиката"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d0%b2-%d0%b0%d1%82%d0%b8%d0%bd%d0%b0-%d0%b7%d0%b0%d1%80%d0%b0%d0%b4%d0%b8-%d0%b8%d0%bc%d0%b5/", "text": "Гръцката столица е под обсадата на протестиращите. От вчера в Атина се събират демонстранти от цялата страна, включително и от островите, за участие в най-масовия митинг за името Македония. Според организаторите на мероприятието се очаква да се съберат повече от 1 млн. души, като само автобусите, ангажирани с превоз на демонстрантите са над 1500.  Десетки хиляди граждани от цяла Гърция пристигат по всевъзможен начин в столицата за участие в „македонския митинг“, предава местното електронно издание Iefimerida.gr. Само тази сутрин от Ханя и Ираклион на остров Крит в Пирея са пристигнали над 1000 души, облечени в традиционни облекла, с гръцки знамена в ръцете, пеещи националния химн и песните от македонските борби преди едно столетие- „Кога да направим нещо?“ и „Македония е всичко“ . „Солун изрази позицията си, време е Атина да извика: Македония е една и е гръцка“, се казва във видеосъобщение, с което организаторите призоваха хората да се присъединят към протеста. Междувременно говорителят на гръцкото правителство Димитрис Цанакопулос заяви, че позиция му в преговорите със Скопие не зависи от митинга на „Синтагма“. Според Цанакопулос „правителството се опитва да намери патриотично решение на спора за името, който създава проблеми на страната вече 25 години, но това не означава, че ще направим външната политика на Гърция, заложник на „националните права“, което е най-сигурният път към национална трагедия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Хиляди протестират в Атина заради името на Македония"}
{"url": "https://trud.bg/%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b2%d0%bb%d1%8f%d0%b7%d0%b0%d1%82-%d0%b2-%d0%b5/", "text": "Европейската комисия иска да се ускори с нова стратегия и конкретни срокове за реформи присъединяването към ЕС на шест страни от Западните Балкани – Сърбия, Черна гора, Македония, Босна и Херцеговина, Албания и Косово,  , позовавайки се на документ, озаглавен „Надеждна перспектива за разширяване за страните от Западните Балкани“. Документът, с който изданието разполага, се очаква да бъде оповестен във вторник в Страсбург. „Присъединяването към ЕС на страните от Западните Балкани е от интерес на политиката, сигурността и икономиката на Съюза – пише в документа на ЕК – „една надеждна перспектива за присъединяване може да бъде движеща сила за трансформация в региона“. „С една силна политическа воля за осъществяване на реформи и в очакване на разрешаването на спорове със съседите, Черна гора и Сърбия трябва да бъдат подготвени за членство до 2025 г.“, гласи документът на Европейската комисия. Евроинтеграцията на Западните Балкани е един от основните приоритети на българското председателство на Съвета на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Западните Балкани трябва да влязат в ЕС\t\t\t"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%bd%d0%b0%d0%b4-70-%d1%80%d0%b0%d0%bd%d0%b5%d0%bd%d0%b8/", "text": "Най-малко двама души са загинали и над 70 са ранени при железопътна катастрофа в американския щат Южна Каролина. Пътнически влак със 139 пътници и осем членове на локомотивната бригада се сблъскал с товарен влак и дерайлирал, предаде телевизия Ей Би Си, позовавайки се на железопътната компания Амтрак. Водещият локомотив и няколко вагона с пътници излезли от релсите край Колумбия – столицата на щата, се добавя в съобщението. Пътническият влак се движел от Ню Йорк за Маями. Шерифската служба на окръг Лексингтън съобщи, че всички пътници са евакуирани от влака. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Най-малко двама загинали и над 70 ранени след жп катастрофа в САЩ"}
{"url": "https://trud.bg/%d0%b4%d0%b5%d1%88%d0%b8%d1%84%d1%80%d0%b8%d1%80%d0%b0%d1%85%d0%b0-%d0%ba%d1%80%d0%b0%d0%bb%d1%81%d0%ba%d0%b8-%d1%82%d0%b0%d0%b5%d0%bd-%d0%ba%d0%be%d0%b4-%d0%bd%d0%b0-500-%d0%b3%d0%be%d0%b4%d0%b8/", "text": "Петстотингодишен таен код, използван в писма между един от най-прочутите испански монарси и военен командир, бе дешифриран, съобщи  . Посланията на Фернандо II Католика, в които се използват над 200 специални символа, от векове измъчваха историците. Но най-накрая испанската разузнавателна агенция успя да ги разгадае. Кралят стои зад последното отвоюване на испански територии от маврите ( т.нар. Реконкиста) през 1492 г. и зад пътуванията на Колумб до Америка. Писмата между Фернандо II и Гонсало де Кордоба включват инструкции за стратегията във военната кампания в Италия в началото на XVI век. Те са писани на таен код, за да не бъдат разбрани, ако случайно попаднат в ръцете на влага. Писмата са изложени в Музея на испанската армия в Толедо, като на специалисти в разузнаването отнело половин години, за да дешифрират 4 от тях, някои от които били с дължина над 20 страници. Темите в тях варирали от детайлно разполагане на войските до мъмрене на военачалника, че не се консултира с краля преди да предприеме дипломатически ходове. В началото на XVI век отнемало около 15 дни за пристигане на писмата от резиденциите на краля до Югоизточна Италия, където бил базиран командирът. Крал Фернандо II и Гонсало де Кордоба използвали сложна шифровъчна система, която включвала 88 символа и 237 комбинирани букви. За всяка буква имало между две и 6 фигурни характеристики като триъгълници или номера. За да станат нещата още по-сложни, символите в писмата били писани без интервали между думите и фразите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Дешифрираха кралски таен код на 500 години в Испания"}
{"url": "https://trud.bg/%d1%82%d0%b0%d0%b9%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%b4%d0%b0%d0%bc%d0%b0-%d0%b7%d0%b0%d0%b4-%d0%bd%d0%b8%d0%ba%d0%be%d0%bb%d0%b0%d0%b9-%d1%85%d0%b0%d0%b9%d1%82%d0%be%d0%b2/", "text": "Зад всеки велик мъж стои една жена. Така ли е и с писателя Николай Хайтов. Всеизвестна е неговата любов със съпругата му Жени Божилова. Но дали има и други жени – в сянка – оказали влияние на творчеството и живота на писателя? Макар това да не е цел, с книгата си за Хайтов Любка Захариева излиза от анонимността, или да е по-точно – от непознаването на необявената досега роля на негов литературен, пък и житейски, съмишленик, съветник и редактор. Години наред по кьошета и маси се шепнеше за жена, която дотъкмявала за пред света творбите на този писател. Книгата за Н. Хайтов за пореден път доказва предимствата на откровенията и истината пред манипулируемата тайнственост и недоизказаност. Това е първото значение на книгата – тя пресича спекулациите за някаква негова писателска първобитност, нуждаеща се от опитната ръка на близък интелектуалец. Напротив, текстът ни убеждава, че нито случаят е такъв, нито Л. Захариева се е изживявала в подобна роля. Книгата представлява хронологичен разказ за духовните и интелектуалните съпреживявания на двамата в периода от запознанството им през 1981 г. до 1996 г., макар и формално те да не спират до смъртта на писателя в 2002 г. Този сюжет е съшит с мемоаристични конци, макар те да са и самостойни, и със своя стойност. Но същинският му гръбнак представлява набор от други литературни жанрове: литературната и публицистичната статия; студията (все на Л. Захариева); анкетата/интервюто с писателя; литературните цитати (най-вече от оригиналните Хайтови дневници); писмата (между двамата) и др. Всички тези текстове са подредени около два центъра, които са разделили книгата на два тома. Първият център (и том) е запознанството с личността и обозначаването на литературната личност и творческия процес у Н. Хайтов. Хронологично това е преди всичко времето до 1989 г. Ролята на Л. Захариева в сътрудничеството е защитата на творчеството на Н. Хайтов – нейна студия от две части за “Диви разкази” (добър късен финал на дискусията за тях от 1973-74 г.) и интервютата й с писателя за пътеписите му, за прототипите на героите от “Диви разкази”, за творческия процес и т. н. (всъщност част от неосъществена книга-анкета). И още – нереализираният докрай според нейните критерии редакторски принос в редактирането на множеството Хайтови дневници и пътеписи. Вторият център (а и том) е основно за времето 1994-96 г. Когато Л. Захариева е увлечена и привлечена от Н. Хайтов в създадения от него като председател на Съюза на БП вестник “Български писател”. Тя там беше (имам и своите впечатления като автор в него) един от основните двигатели наред с главния редактор Венцислав Начев и Николай Василев, Елена Алекова и Милена Бойчева. Последните трима се реализират успешно и днес в литературата и в журналистиката. Тези години за вестника бяха достойна негова битка за отстояване на родното в образованието и в литературата. В. “Български писател” в позицията на и сам войнът е войн, и в съпровод на оглушителното мълчание и безразличие на множеството медии, пламенно и аргументирано защитаваше българските върхове и традиции. От кого? От собствената си държава, позволила намеса отвън в образованието, и все по-благосклонно лансиране на всякакви претенциозни литературоведски и литературни имитации и амбициозности. Л. Захариева ни връща и към това време на публицистичното и донякъде и обществено могъщество на Н. Хайтов. Вярно, главно със свои текстове за образованието (тя е и учителка и инспектор по български език и литература), но и с пресъздаване на атмосферата в редакцията. А за правотата на позицията лесно ще се произнесем днес, когато образованието произвежда полуграмотност и млади хора без съзнание за личност и общество. Неща предотвратими, ако се следваше здравомислието на “Български писател”. Но защо вестникът не успя? Какво се случи. Показва ни го с разсъждения и с документи Л. Захариева – спасителят на СБП и на неговите имоти Н. Хайтов се отдръпна от себе си и от позициите си, защитавани във вестника. Защо? Хипотезата на авторката сами намерете в книгата. Но едва ли ще разберем източникът и силата на натиска, упражнен върху писателя, принудили го на компромиси. Разбира се, вкарването на вестника в блатото на благодушния конформизъм, в крайна сметка и на днешното му безизразно лице, стана без шумни конфликти. Просто главният редактор беше сменен, уволнени и преместени се оказаха и другите двигатели. Самият Хайтов намери сили да надмогне общественото се беззъбие от 1997 г. И накрая на живота си издаде “Троянските коне в България” и “Който има ухо, да чуе”. Книгата на Л. Захариева, както подобава на добрите биографии и монографии, създава два запомнящи се образа и една картина. Образът на портретувания Хайтов и на авторката и картината на времето. Л. Захариева се портретува в сянката и като функция на големия писател. На това му казват скромност, но при нея не е само от преклонение. По-скоро става дума за поемане на ролята на истински преданата и достойна жена, приела да върши огромна неблагодарна (а не черна) работа в името на блясъка на таланта. Роля обаче не на покорна и послушна спътница, а на коректив както на писателски увлечения, така и на поведенчески залитания. Честна към себе си е била тя и когато портретува Хайтов. Общо взето за близко познаващите него и творчеството му Л. Захариева не прави свръхоткрития. Но без да води полемика с налагания вече две десетилетия образ на Хайтов като похитител – реализиран и потенциален, на чужди ръкописи, тя убедително го опровергава. Показвайки – основно чрез текстове от дневниците и в интервюта с писателя, самобитния и мъчен път на писателското му самоизграждане. И на трудното намиране на стилистиката на шедьовъра му “Диви разкази”. Тъй че чрез добрата портретизация Л. Захариева извършва и реабилитация на писателската чест. За картината на времето в книгата вече стана дума при участието на Л. Захариева в сътворяването му в периода 1994-95 г. Но особености на периода преди това – до 1989 г., могат да бъдат открити и в други страници, отнасящи се пак до събития, в които авторката участва. И това отново добре я характеризира – своите изводи и обобщения тя предлага само за времето, което познава така, че да му бъде пресъздател и съдник. Книгата ме доведе до още едно заключение – жалко, че при нейния полемичен и анализаторски дар Л. Захариева е била в литературата и в медиите епизодично и все в подчинена връзка с нейния кумир Н. Хайтов. Съдба – човешка и женска.   Любка Захариева е родена на 28 май 1949 година в Михайловград, днес Монтана. Завършва Българска филология с втора специалност История във ВТУ „Св. Св. Кирил и Методий” (1975) и следдипломна специализация в СУ „Св. Климент Охридски” /1988/. Работи като учител по български език и литература и като инспектор/експерт в отделите „Просвета” на Окръжен съвет Михайловград и Окръжен съвет Кърджали. Член е на редколегията на списание „Български език и литература”. През 1994 – 1996 година е редактор във вестник „Български писател”. Освен в него има публикации във вестниците „Денница”, „Особено мнение”, „168 часа” и други; в списание „Литературна мисъл”.  В продължение на години работи с архива на писателя Николай Хайтов. Нейни разговори с него са публикувани в литературните списания „Септември”, „Пламък”, „Летописи”, „Тракия”; в списание „Всяка неделя”.   Пиша Ви това писмо, боледувайки. И ще боледувам, докато интригантстващата клика около Вас се откаже от идеята да ме озлоби или разочарова от Вас. Изобщо не ме интересува права ли съм, или – не. Аз искам да съответствате на моите представи за Вас, пък ако ще и да са илюзорни. Или както казваха на времето британците: “Длъжни сме да браним принца дори и от самия него.’”.  А какво остава до пасмината, която от две години насам все по-плътно Ви обкръжава. И действа от Ваше име във Ваша вреда. Подробно ми беше описана насладата, с която се коментирало моето “уволнение”, извършено лично от Вас. Съпроводено от съответните банални умозаключения за използването и изхвърлянето, или от злостни метафори за лесничейския ботуш, който гази собствените си посеви. Разбира се, тия плямпаници не достигат и “до ревера на сакото ми”, както Вие се изразявате, но достигат до косматите уши на всички тези скудоумни нахлебници и юродиви Не Ради Бога, които за Ваша сметка главно, но и за наша също /имам предвид някогашния екип на вестника/ успяха да надигнат клюмнали глави, после да изправят снаги, а на днешна дата да ръфат крехката плът на нашия идеализъм, на доверчивостта и великодушието ни…  Интригантската четворица /няма да я назовавам -всички я знаят/ възнамерява да постави т. нар. и от самия Вас “башибозук” на Хайтов в обществена изолация, а самия Хайтов да лиши от съподвижници, понеже – както се разбира – “и сам войнът не е войн” в епохата на електронните медии /”под контрол”/ и мащабния печат /купен/. Войнът може да си воюва, но както Дон Кихот – с мелниците. А през това време санчопансовците и техните магаренца да получават крупни суми от тук и от таме, за да предадат без бой имотите на СБП /пък и те самите да чопнат по нещо от тях/, да орезилят председателя му, срещу когото безсрамно говорят под път и над път, включително и пред “башибозука”. Най-прясното, чуто от мен, бе изречено от Братинов: “Хайтов нищо не разбира от поезия. Председател на Съюза е, а не е чел моята книга. Той има едностранчива позиция и по обществените въпроси. Светът вече върви по друг път. Трябва по-широко да се гледа на нещата!”. “По-широко” значи съглашателство, колаборация и продажност на базата на безхарактерна дарбица за мерена реч на премерено поетична душа.  Но тази работа току-така аз няма да я оставя. Без друго ми е излязло име на скандалджийка, защо да не си го отстоя? Като се възползвам от предимството, че притежавам някаква юридическа култура. Между другото, сдаването на имотите без съпротива ще Ви бъде вменено като колосален грях. Накрая ще обвинят Вас за подкупен и меркантилен. Боя се, че тогава ще пострада не само Вашата личност на творец и патриот, но ще се постави под обществено съмнение Вашата елементарна човешка почтеност /и това е в сценария им/. А в подобни случаи народът е безпощаден и загубва чувството си за авторитети и идоли. При такава една ситуация няма да можете да се браните и чрез любимите Ви документи, защото те ще работят срещу Вас.  Моята нескопосна особа това не може да го изтърпи. Понеже не понасям исторически доказаното себеунищожителство на българина по отношение на духовните му водачи. Вие водач ли сте, уважаеми Председателю-приятелю?! Или ние Ви възприемаме така, понеже като идеалисти-глупаци имаме нужда от байрак, който да не е бил осветен от скапаното до разложение Народно събрание, а от нас самите.  Защо не ударите с юмрук по масата, по дяволите! Защо се оставяте да Ви омайват и облъгват вонливи мижитурки? Не се ли боите, че ще се озовете в космическа самота, предаден от едните и изоставил другите? Защо се давате? Защо не влезете в открит бой? Това интригантите и подлеците не умеят. Видят ли да святка метал, се изпокриват в драките, както е казал Радичков. Самият той е добър познавач на същите тези драки, от които е произлязъл и в които се свира като стане напечено. Тъй или иначе, той е мюре, по собственото си признание. Но Вие, аджеба, какво сте? Кой от своите герои въплъщавате и кой наслов? “Мъжки времена” или “Шумки от габър”? Ако е това с шумките, не Ви ли интересува кой ще ги замита? Че може да не е голямата дворска метла от дрянови клони на прът, дето мете тъй, че все тук-таме по някоя шумка остава, или ще се пусне прахосмукачката “Рейнбоу”, та от шумките и шушка да не остане? Ами така се получи, че всичко захвърлихте – Съюза, каузата, вестника, нас/ колкото и дребни да сме, но Ви носехме на раменете си/. То вестникът, той вече е напълно засмукан от “Рейнбоу”, след като дарители на поредни негови броеве са Чавдар Стоименов и Георги Пирински. Те даже вече не се и крият. Но изданието все още се води орган на СБП, а Вие все още сте негов председател…  Всичко това не е женско дърдорене в резултат на някакви си там съкращения в никому ненужния в сегашния си вид вестник “Български писател”. Че там аз даже не съм поминувала! То е било и невъзможно при това заплащане. Дип, че стоим над материалното. Пиша Ви заради идеалното, което едва ли ще постигнем, но сме длъжни да го следваме. А идеалното винаги се е изразявало в съпротивление на злото, а злото по настоящем са дребните и нескопосни персони, които търсят около Вас уют за тленните си особи. И го намират, но за Ваша сметка. Но Вашата сметка е и наша! И моя, между другото, по мой избор. Оттук нататък няма да Ви дам на тях, заради себе си! И ще Ви браня дори и против собствената Ви воля. От ненавист към тях, жалките политикани, микроскопични дън-сяо-пинчета, дето искат да правят политика чрез интрига. Що се отнася до интригата, барем да прочетат Лопе де Вега – написал човекът, в рамките на краткия човешки живот, близо 400 пиеси с различни интриги. А нашичките една не могат да измислят като хората, при това са колективен мозък.  Е, ще ударите ли с юмрук по масата? Или аз да ударя с юмрук във въздуха, в ефира, в етера. Защото, ще ме извините, но не съм намерена на улицата и ще събера сили, за да сторя туй-онуй, щото съюзните имоти да не бъдат сдадени, ако пък бъдат – да не е без бой, ако е бой пък, да е ръкопашен и да се състои в името на собствените Ви героини, които имат женска плът и души в мъжки одежди. Когато трябва, ще сме в голф, щом се наложи – в наполеонки, а и в потури ще се загащим, ако опре дотам, но стожерът на женското все ще си стърчи и нежно ще се извисява над лъжемъжеството…  Беля си взехте Вие с мен, Председателю! Но няма да Ви дам. То значи, да предам себе си.", "date": "2018.02.04", "title": " Тайнствената дама зад Николай Хайтов\t\t\t"}
{"url": "https://trud.bg/%d0%b2%d0%bc%d1%80%d0%be-%d0%bd%d0%b0%d0%b4-20-%d0%b7%d0%b0%d0%ba%d0%be%d0%bd%d0%b0-%d0%b8-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d1%8f%d1%82%d0%b0-%d1%82%d1%80%d1%8f%d0%b1/", "text": "Над 20 закона, освен Конституцията, трябва да бъдат променени, ако се ратифицира Истанбулска конвенция. Тази равносметка направиха от ВМРО – Стара Загора. На 5 февруари народният представител в ПГ „Обединени патриоти“ Александър Сиди и координаторът за региона Антон Андонов ще дадат пресконференция, в която ще направят още скандални разкрития около същността на , известна като Истанбулската конвенция, както и   към нея, съобщиха от партията. В петък ВМРО – София област  , която се разпространява между учителите с помощта на синдикат „Образование“ към КТ „Подкрепа“, в която преподавателите се питат какъв пол са – „мъж“, „жена“ или „друго“. А още в четвъртък лидерът на ВМРО – Българско национално движение, заместник министър-председател и министър на отбраната Красимир Каракачанов поиска референдум, в който да бъдат повдигнати болните за обществото въпроси като джендър обучението, въвеждането на джендър идеологията в правната система на България и дали българите искат легализирането на гей браковете АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " ВМРО: Над 20 закона и Конституцията, трябва да бъдат променени заради Истанбулската конвенция"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%b1%d0%b5%d0%bb%d1%8f%d0%b7%d0%b0-146-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6%d0%b4%d0%b5/", "text": "Благоевградската общественост отбеляза 146 години от рождението на видния български революционер Гоце Делчев. В знак на признателност и преклонение към делото и личността на Гоце Делчев, заместник-кметът по европейските проекти и програми на Благоевград Зорница Кралева положи цветя пред паметника на националния герой. Глава пред паметника на Гоце Делчев на площад „Македония“ в Благоевград сведоха още заместник- областният управител Иван Стоянов, народни представители, представители на политически партии, културни институции, учебни заведения, общественици и граждани, съобщиха от общината. Знакови моменти от живота и делото на големия български революционер припомниха Елиза Тодорова и Боян Георгиев, възпитаници на театрална школа „Ер малък“ към Драматичен театър „Проф. Енчо Халачев“, с ръководител Бранимир Митов. Ритуалът по полагане на цветя пред паметника на Гоце Делчев всяка година припомня на обществеността за личността и героизма на Делчев. Гоце Делчев (Георги Николов Делчев) е един от най-видните български революционери. Възпитан в духа на родолюбие, патриотизъм и уважение на семейните ценности, той остава в историята като най-значимата фигура в борбата за освобождението на българските земи, оставени под турско робство след Берлинския конгрес. Гоце Делчев е основател, водач и идеолог на Българските македоно-одрински революционни комитети, изработва техните програми и устави. Най-близките му съратници са Дамян Груев, Гьорче Петров и Пейо Яворов. Думите на войводата „ Аз разбирам света единствено като поле за културно съревнование между народите” носят своето пророческо послание и в наши дни. Пресцентър  Община Благоевград  press@blgmun.com АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Благоевград отбеляза 146 години от рождението на революционера Гоце Делчев"}
{"url": "https://trud.bg/%d0%be%d1%82%d0%b8%d0%b4%d0%b5-%d1%81%d0%b8-%d0%b2%d0%bb%d1%8e%d0%b1%d0%b5%d0%bd%d0%b8%d1%8f%d1%82-%d0%b2-%d0%bc%d0%be%d1%80%d0%b5%d1%82%d0%be-%d0%bf%d0%b8%d1%81%d0%b0%d1%82%d0%b5%d0%bb-%d0%b8-%d0%b6/", "text": "На 63 години от този свят си отиде Георги Ингилизов – влюбен в морето бургаски интелектуалец, дългогодишен журналист, писател. Десетилетия от живота си той посвети на емблематичния вестник „Черноморски фар“, а понастоящем беше редактор на литературното списание „Море“. „С още един намаляха толкова важните свързващи хора между старото и новото време, между двата века. За съжаление, това е поредна тежка загуба за Бургас след скорошната раздяла с проф. Карайотов. Ще запомня Георги Ингилизов с най-отличителното в него – високият интелект и сетивността към изкуството във всичките му форми. Написаното от него остава и това все пак е някаква малка утеха в тежкия момент. Вечна му памет!“, сподели кметът Димитър Николов, който изказва искрени съболезнования на семейството, приятелите и колегите на Георги Ингилизов. В рибарското селище Ченгене скеле също изразиха мъката си от кончината му. „Ингилизов бе сцнариста на филма за нас, след като пострадахме от наводнението. Той написа сценария за „Знаеш ли бедни ми рибарю“, припомни Димитър Янчев, председателят на клуб „Морски сговор“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Отиде си влюбеният в морето писател и журналист Георги Ингилизов"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d1%87%d0%b5%d1%81%d1%82%d0%b2%d0%b0%d1%82-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d1%81-%d0%b2%d1%8a%d0%b7/", "text": "Денят на Освобождението на Бургас – 6 февруари ще бъде честван с възстановка. Пред паметника на Руските освободители, ще бъде пресъздадено влизането на „летящия“ отряд на генерал Лермонтов в Бургас. На това място и на този ден, преди 140 години, бургаските граждани, начело с духовенството, първенците на града – Васил Максимов, Никола Русалиев, Койчо Кехая, учителят Стоян Шивачев и консулите на Австрия, Италия и Гърция, се събират да посрещнат своите освободители. В ролите ще се превъплътят актьорите от ДТ „Адриана Будевска“ – Юрий Ангелов, Николай Стоименов и Валери Еличов, хористи при ПФА „Странджа“ и др. Възстановката е и с подкрепата на Конна база „Бургас“.", "date": "2018.02.04", "title": " В Бургас честват Освобождението с възстановка"}
{"url": "https://trud.bg/%d0%bf%d0%bb%d0%b5%d0%bc%d0%b5%d0%bd%d0%bd%d0%b8%d0%ba-%d0%bd%d0%b0-%d0%bf%d0%b0%d1%80%d1%86%d0%b0%d0%bb%d0%b5%d0%b2-%d0%b2%d0%b0%d0%b5-%d1%88%d0%b5%d0%b4%d1%8c%d0%be%d0%b2%d1%80%d0%b8-%d0%be%d1%82/", "text": "За да си здрав и красив, е достатъчно в банята ти да има само един сапун, но да е истински. В това вярват Пламен и Павлина Парцалеви, които са се посветили на ръчното производство на натурални сапуни. Работилницата им в сърцето на Варна прилича повече на уютен изложбен салон, изпъстрен с истински шедьоври. Фигурки на коли, кораби, животни и риби, направени от ароматните калъпи, са подредени върху лавиците на старовремски реставрирани мебели, а още на входа вниманието привличат пъстри нанизи от шарени, плъстени сапуни, обвити във вълна. “Не гоним големия бизнес. Искаме продуктите ни не само да са полезни за клиентите, но и да им доставят удоволствие. Затова са нестандартни”, обясняват съпрузите. Те подхванали занаята преди 6 години, след като се родила дъщеря им. Дотогава Пламен въртял солиден бизнес, свързан с производството на бетонови изделия, а Павлина имала успешна кариера като счетоводител. На изложение си купили натурален сапун. Останали очаровани и решили да опитат сами да го произвеждат. След дълго четене и много проби през 2014 г. дебютирали на фермерския пазар във Варна, а днес продуктите им с марката “ВИВ” се предлагат във всички големи вериги биомагазини и в много спа центрове. Правят и лимитирани серии по поръчка на фирми и хотели у нас и в чужбина, а отскоро – и оригинални сватбени сапуни на въже, които са хит в чужбина. “Имаме редовни клиенти на всякаква възраст и социално положение – бедни и богати, млади и по-възрастни, дори пенсионери, които редовно заделят пари за калъп сапун с невен, защото успокоява болежките им в краката. Правим продукти и за пеленачета. Държим на обратната връзка, защото живата реклама е най-ценна. Става бавно и трудно се оцелява, но когато трудът ти доставя удоволствие, не тежи”, пояснява Пламен. Фамилията му издава родството с легендата на българското кино и театър Георги Парцалев. Оказва се, че майсторът на сапуни е племенник на актьора, който бил братовчед на баща му. “Също като именития си чичо и аз тръгнах след мечтата си. Родът ни е от гара Левски. Навремето бащата на Парцалев го пратил в София да учи медицина, но той се записал в театъра. Лекар не стана, но остана в историята като велик актьор и народен любимец. И аз скъсах с успешния си бизнес, защото този стрес вече не ми беше по сърце. Всичко беше бързане и рутина, което съсипва. Отдадох се на този занаят, в който има творчество и съм щастлив, защото работя с удоволствие”, категоричен е Пламен. Макар че занаятите не са на мода, защото не генерират големи печалби, той се надява дъщеря му Вероника един ден да поеме семейната работилница. Момиченцето вече майстори първите си творби – снежен човек, книги от сапун, като е и ценен съветник на родителите си по отношение на дизайна. “Неслучайно по света именити архитекти събират деца и им възлагат да рисуват по темата на бъдещ техен проект. Фантазията на малките е необятна и се раждат страхотни идеи”, казва Пламен. Той мечтае неговата работилница да се съхрани така, както в Италия от векове фамилии произвеждат сладолед по свои уникални рецепти. Тази на сем. Парцалеви комбинира древните техники за производство на сапун – италианския, който е на зехтинова основа, и черният африкански сапун с кокосово масло. Към тях се добавят рициново и палмово, шарлан, както и билки, но без грам консервант или изкуствен оцветител. “Нашите продукти са живи”, подчертава Павлина. За подготовката на всеки калъп първо маслата се разтапят, но на не повече от 40 градуса, за да не загубят целебните си свойства. В тях се киснат билките. После се вадят и прецеждат през тензух, а към сместа се добавя натриева основа за осапуняване. Накрая се слагат етеричните масла, екстракт от билки – розмарин, невен, лайка, лавандула, мента и др. Сместа се излива в калъпи и се завива да отлежи 24-30 часа, след което се реже на парчета от по 130 грама. След малко повече от месец калъпчетата вече са изсъхнали, тежат 100 грама и са готови за пласмент. Майсторите ги продават само в обекти, където гарантирано температурата е до 25 градуса и не са изложени на пряка слънчева светлина. Видите ли гладки, блестящи сапуни, значи не са натурални, съветва Пламен. Наблюденията му сочат, че на пазара като такива се предлагат доста продукти с готова база и парфюмна композиция, а потребителите рядко четат етикетите. “Най-сигурният тест е върху кожата, защото истинският сапун съдържа натурален глицерин, който я хидратира и след миене тя диша и нямаш нужда от кремове. За жалост, индустриалната революция наводни пазара с евтини химически продукти, които изсушават кожата”, казва Павлина. А съпругът й си припомня случка отпреди година, когато иранска туристка влязла в магазина и възкликнала: “Тази миризма ми напомня за детството”. След това довела още свои приятелки и напазарували солидно. Макар и бавно, българите също се връщат назад към природата, убедени са Пламен и Павлина. За да популяризират производството си, те работят без почивен ден, тъй като в събота и неделя участват във фермерските пазари. Правят и работилница за деца, в която малките се забавляват, като приготвят от прочутите бомби за баня. Парцалеви са единственият производител у нас на този продукт за домашни СПА-процедури. “Бомбите са много популярни в други страни. В Англия, например, има цели тематични магазини. В България обаче малцина имат вани у дома и ги ползват. А и производството е специфично, изисква и усет, и опит. Рецептите са различни, защото зависят от влажността на въздуха. Затова у нас бомби се ползват предимно в СПА-центровете и те са внос. Ние обаче се преборихме с предизвикателството”, гордее се Пламен. Бомбичките се приготвят от сода бикарбонат, английска и морска сол, лимонена киселина, царевично нишесте, бадемово масло, етерични масла и билки – лавандула, ванилия или мента. За 15-20 минути сместа, наподобяваща пластелин, трябва да се постави в избрания калъп, защото след това добива вид на пясък. Щом готовата бомба се сложи във вода, тя започва да бълбука, разпръсквайки аромат. “След 15 минути си като нов – помага и за детоксикация, и против настинки”, гарантират майсторите. По желание на клиента те правят и подаръчни бомби. В тях се слага послание, което изплува, след като продуктът попадне във водата. За да са в тон с родния пазар, Парцалеви предлагат и малки разфасовки, подходящи за леген за крака. Не по-малко полезни са и сапуните, обвити с овча вълна, които имат антибактериален и ексфолиращ ефект и са много подходящи за измиване на силно замърсени ръце. Любима за децата е серията “Лошковци” – усмихнати или изплезени човечета от плъстен сапун, които плуват във водата..", "date": "2018.02.04", "title": " Племенник на Парцалев вае шедьоври от сапун\t\t\t"}
{"url": "https://trud.bg/%d0%bd%d0%b5%d1%88%d0%ba%d0%b0-%d1%80%d0%be%d0%b1%d0%b5%d0%b2%d0%b0-%d0%b8-%d0%b8%d0%bb%d0%b8%d0%b0%d0%bd%d0%b0-%d1%80%d0%b0%d0%b5%d0%b2%d0%b0-%d0%b2-%d0%b7%d0%b0%d0%b4%d0%be%d1%87%d0%b5%d0%bd-%d1%81/", "text": "Нешка Робева и Илиана Раева влязоха в задочен диалог във фейсбук по повод новите композиции на националния ни ансамбъл. Преди ден председателят на федерацията по художествена гимнастика Илиана Раева пусна пост във фейсбук, в който казва, че наша треньорка, присъствала на контролното е заснела със своя мобилен телефон съчетанията. Раева се притеснява, че може да става дума за шпионаж в полза на „някой в чужбина, който ще трябва да показва сила и мощ като треньор, а се страхува, че ще се справи“. Гневният й пост от събота съвпадна с новината за назначението на Нешка Робева за старши треньор на германския ансамбъл. Днес Робева също във фейсбук потвърди информацията и индиректно отговори на Раева. Ето какво си казаха двете легендарни български треньорки: „В сряда, на представянето на новите композиции на ансамбъла, помолих медиите и дошлите фенове да не снимат съчетанията и да бъдат възможно най-пестеливи в репортажите си по телевизиите, сайтовете и социалните мрежи, за да запазим интересните си и оригинални елементи до старта на сезона и най-вече музиките на композициите.  Всички медии и присъстващи фенове бяха коректни, за което използвам случая да им благодаря! Благодаря ви!  Момичетата играха много мотивирани, със страхотно настроение, силно и завладяващо. Зрители, съдии и треньори останаха очаровани от новите композиции и музики на ансамбъла ни. Съчетанията ни наистина са много впечатляващи и очаквам отново да са хит в световната гимнастика и тази година, така както бяха миналата. Елементите ни са трудни, много оригинални и атрактивни. Освен всичко, елементите ни са с висока стойност, което е важно за крайната оценка. Не всеки треньор има фантазията да го направи! Идеята ни е още с първото появяване на състезание да изненадаме феновете, съдиите, специалистите и чуждестранните медии с невероятните композиции, които е направила Весела Димитрова този сезон, както и с избора на музики. И не се съмнявам, че ще го направим.  Така. Дотук добре. Но не всеки дошъл е с добри намерения, разбира се. И това е съвсем естествено и в реда на нещата.  Преди около час ми се обадиха и ми казаха, че въпреки моята молба, наша “специалистка” е снимала с телефона си композициите ни през цялото време. Тя е от тези, които едва ли ги е снимала, за да им се любува вечер преди сън. Познавам я добре и знам, че е изпълнявала поръчка. Със сигурност композициите са необходими на някой в чужбина, който ще трябва да показва сила и мощ като треньор, а се страхува, че ще се справи. Такива в чужбина, колкото искаш..Или са необходими на някой, чиято цел ще е да вмени погрешни представи във феновете (на съдиите и специалистите не би могъл, защото те познават достатъчно вече силата на Весела), кой пръв е измислил някой от оригиналните ни елементи. И такива не са рядкост..  А както вече поясних, за да имаш висока оценка се изисква отлична творческа мисъл и нестандартна, специфична фантазия. Затова по-лесно е да откраднеш нечия идея, да я попромениш малко и готово! Многократно съм ставала свидетел на това. Няма да се учудя ако някой отбор цъфне и с някоя от нашите музики…  Има достатъчно време, “творецът-треньор” да си пооправи съчетанията…  Ще ви споделя и още нещо. Нагледала съм се на гадории, чиято цел е била да попречим на българската художествена гимнастика. И знаете ли? Само българи са ги правили тези гадории… Казана на българите, нали знаете.  И за финал: С нищо няма да попречи това на предначертания ни път! Ние си го следваме и влагаме сърце и любов.  Има една велика истина за мен: важно е какво съдържа млякото, с което кърмиш – Любов или Омраза! Финалът винаги е ясен!  Пък и да ви кажа, че само когато БЪЛГАРКИ играят на МИСТЕРИИТЕ НА БЪЛГАРСКИТЕ ГЛАСОВЕ, само тогава оригиналните елементи, пируетът, скокът и равновесието са точно такива, каквито трябва да бъдат – красиво мистериозни! Далече от темата: Могат да минат много години, но ВИНАГИ ИСТИНАТА НАМИРА НАЙ-АТРАКТИВНИЯ НАЧИН ДА СВАЛИ ЦЕЛОФАНА“ „Здравейте приятели.  Почти седмица не сме се чели, защото от почти толкова време съм в Германия. За съжаление, но и за щастие, в старата къща, където се настанихме с Рейчъл и Лъчезара, няма интернет. Няма телевизор, дори радио няма… За съжаление – защото общуването с вас ми липсва. За щастие – защото и аз и децата разбрахме какво значи да си легнеш с кокошките… На всеки час, часовникът от старата кула ни напомня за годините, когато за мнозинството от хората, той е бил единствен източник на информация за времето…  Шмиден е малко градче близо до Щутгард. Тук е събран на централизирана подготовка националният отбор по художествена гимнастика на Германия. А защо ние сме тук? Интересен въпрос, особено, ако човек сам си го задава.  През лятото в залата дойде Ина Делчева -бивша световна, европейска и вице олимпийска шампионка от ансамбъла 1993 – 1996г. Ина е омъжена в Германия и има две прекрасни деца. Всяко лято със съотборничките си. идват да ни видят. И поздравят старите си треньорки. Тази година ,разказвайки за работата си, ми предаде молбата на ръководството на тяхната федерация – да се съглася да поставя една от композициите им за Световното в България. Дълго отказвах, но Ина не отстъпваше. Немците искали аз да направя едната , а известна руска треньорка, другата композиция. Не се съгласявах, защото неведнъж съм брала ядове, когато видя последствията от чуждата работа върху моя композиция…  Ина изтъкна милион аргументи, защо трябва да се съглася и аз в края на краищата приех да поставя съчетанието с 5 обръча. По-късно, обаче последва втора настоятелна покана. Тъй като това, което съм направила им харесало, не би ли могло да направя и другата. Няма да преповтарям вече разказаното. Радвах се, че мога да помогна на колежките и най- вече на българската треньорка, която ръководеше отбора вече втора година. Наивно мислех, че и тя се радва… Какво самочувствие?  Обещах на германците, че ще отида още два-три пъти, за да видя и внеса корекции, ако се налага, в композициите си.  Почти бях забравила за авантюрата си, когато от Германия започнаха да пристигат тревожни сигнали, че колежката – българка не харесвала композициите, че спряла да ги работи и настоявала да се върнат старите?! Немската страна упорито настояваше да поема отбора и оправя бакиите, сътворени типично по нашенски, с отбора…  Няма да влизам в подробности, но когато изтъкнах, като аргумент, че не мога да оставя децата, нито клуба, получих предложение да взема и тях, както и обещание да мога да пътувам и продължа работата си в КХГ „Левски“… Отказвах, защото наистина никога не съм си представяла, че мога да застана зад друг, освен българския отбор. Това което ме накара да взема решение и да тръгна почти веднага, беше видеозаписа, който ми изпратиха… Не зная какво си е мислело нашето момиче, как си е представяло нещата, но според моя скромен опит, поне за първата част от годината, отборът беше тотално провален… Композициите ми изглеждаха по-зле от деня, в който ги завърших, а бяха минали 3 месеца…  И така – ние сме в Германия.  Отдавна не ми се беше случвало да работя в зала, без на всеки 2-3 минути да се пазя от летящи предмети, без да се надвиквам с музиката, която звучи от три уредби едновременно и без да укротявам една сюрия деца… За всяка от двете състезателки има по един терен… В залата е топло, светло, чисто и уютно. Немските гимнастички до 14 часа са на училище. Ние сме сами.  До днес работех само с Лъчи и Рейчи, с която след десет дни пътуваме за Москва, на квалификацията за Младежки Олимпийски игри. В Москва Рейчъл, която е родена в Америка, живее в България и тренира в „Левски“, ще представя Македония?! Това е друга история, ако ви е интересно, ще я разкажа по-късно…  В Германия моята млада българска колежката – беше заменена с баба си. Явно на германците възрастта на треньора не им пречи.  Дали съжалявам за уволнението на колежката?  Не!  Поисках да помогна… Самочувствието й попречи да приеме протегнатата ръка. Ако е умна, ще направи, така нужните й изводи и ще продължи напред, приемайки ситуацията, като полезен урок. Ако не – ще продължи да използва името на българската школа още известно време и до там… А сега тук, аз ще се опитам да оправя чуждите бакии.  Това е ситуацията за момента. След няколко дни сме отново в България, за да вземем участие с гимнастичките на „Левски“ в първия, за годината турнир по художествена гимнастика.  След това отново в Германия, България, Германия….  Мразя да летя…“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Нешка Робева и Илиана Раева в задочен спор във фейсбук"}
{"url": "https://trud.bg/%d0%bc%d1%8a%d0%b6-%d0%b5-%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%bb%d0%b5%d0%b4-%d0%b2%d1%87%d0%b5%d1%80%d0%b0%d1%88%d0%bd%d0%b8%d1%8f/", "text": "Мъж от Враца е в тежко състояние, след като хвърчаща ламарина от покрива на бившето кино „Коларов“ е паднала върху него заради силния вятър. Пострадалият е настанен снощи в „Аджибадем Сити Клиник Болница Токуда“ в София, съобщиха от лечебното заведение. Мъжът е с тежка черепно-мозъчна травма и прорезни рани. Преведен е в клиниката по неврохирургия. Мъжът е в тежко, но стабилно състояние, като остава под активни лекарски грижи. В ранния следобед вчера по време на ураганния вятър, който вилня във Враца, трима души пострадаха от падащи предмети. Още двама души бяха приети с наранявания след като част от витрините на магазини в центъра се посипаха по тях. По случая е образувано досъдебно производство. От полицията допълниха, че причината за обърнатите ТИР-ове и микробус на Е-79 от вчера също е виновна стихията. Враца започва да се възстановява от пораженията, нанесени от ураганния вятър, който удари със скорост от над 115 км/час. Работници от общинското предприятие БКС разчистват отломки в центъра на града и крайните квартали, съобщава  . Според предварителни оценки, нанесените щети надхвърлят няколко стотици хиляди лева, но тепърва комисия от общинската управа ще оценява пораженията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Мъж е в тежко състояние след вчерашния ураган във Враца\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%82%d0%b5-%d0%b5%d0%ba%d0%b8%d0%bf%d0%b8-%d1%80%d0%b5%d0%b0%d0%b3%d0%b8%d1%80%d0%b0%d1%85%d0%b0-%d0%bd%d0%b0-36-%d1%81%d0%b8%d0%b3%d0%bd%d0%b0%d0%bb/", "text": "Пет екипа на Дирекция „Аварийна помощ и превенция“ са реагирали през деня на 36 сигнала за паднали клони и надвиснали клони и дървета на бул. „Евлоги и Христо Георгиеви“, под моста на Захарна фабрика и други. Това съобщиха от пресцентъра на Столична община. Екипите са се отзовали и на два сигнала за надвиснали покриви на ул. „Цар Симеон“. Към момента градският транспорт се движи навсякъде по обичайните си маршрути. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Общинските екипи реагираха на 36 сигнала за ден заради вятъра в София"}
{"url": "https://trud.bg/20-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d1%81%d0%b5-%d1%83%d0%b4%d0%b0%d0%b2%d0%b8%d1%85%d0%b0-%d0%b2-%d1%81%d1%80%d0%b5%d0%b4%d0%b8%d0%b7%d0%b5%d0%bc%d0%bd%d0%be-%d0%bc%d0%be/", "text": "Мароканските спасителни служби откриха телата на 20 мигранти във водите на Средиземно море, съобщи говорител на властите в Мелиля. Телата са били забелязани от испански кораб, който алармирал спасителните служби, съобщи  . До момента мароканските спасители са открили „около 20 тела“, но точният брой предстои да бъде съобщен. Късно през нощта срещу неделя испански патрулен катер открил още едно тяло, което била транспортирано до Мелиля, испански анклав в Мароко. Мигрантите все повече предпочитат т. нар. Средиземноморски път за достигане до Европа, едно от чиито разклонения е преминаването през Средиземно море от Африка до южна Испания. Според Международната организация по миграцията Испания е на второ място сред желаните дестинации. От началото на тази година там са пристигнали 1279 мигранти. На първо място е Италия с 4256. Досега от началото на година в Средиземно море са загинали или изчезнали 243 мигранти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " 20 преселници се удавиха в Средиземно море край Мароко"}
{"url": "https://trud.bg/%d0%b4%d0%b5%d1%82%d1%81%d0%ba%d0%b0%d1%82%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%b1%d1%80%d0%b5%d0%b7%d0%b8%d1%87%d0%ba%d0%b0-%d1%81-%d0%bd%d0%be%d0%b2%d0%b0-%d0%b4%d0%b8%d1%80/", "text": "Детската градина „Брезичка“ от понеделник ще е с нова директорка. Тя вече е определена, съобщи пред „Труд“ Йорданка Ананиева, заместник кмет по образованието в Бургас. „Утре ще я представим на колектива. Тя е главен учител, много спокоен и опитен човек, надявам се, че ще успокои обстановката“, коментира г-жа Ананиева. На представянето в 07.30 часа ще присъстват и родителите на децата. Преди два дни гръмна скандал с брутален видеоклип, който показваше как възпитателка крещи и удря по главите децата в една от групите – „Мики Маус“. Тя ги обиждаше на „тъпунгери“ и „лигльовци“, а кадрите показаха и как размята малко момиченце из стаята като предмет, за да отговори коя маса кой номер е. Заради грубото и нагло отношение към децата Община Бургас светкавично уволни четири от възпитателките, в това число и директорката на детската градина. Прокуратурата извършва проверка по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Детската градина „Брезичка“ с нова директорка"}
{"url": "https://trud.bg/%d0%b4%d0%b5%d1%82%d0%b5%d1%82%d0%be-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%be-%d0%b2-%d0%bf%d1%80%d0%be%d1%85%d0%be%d0%b4%d0%b0-%d0%bd%d0%b0-%d1%80%d0%b5%d0%bf%d1%83%d0%b1%d0%bb/", "text": "10-годишното момиче, което пострада при тежката катастрофа между Гурково и Велико Търново, е поставено в медикаментозна кома, за да не изпитва болките. Това съобщи пред „Труд” изпълнителният директор на УМБАЛ „Проф. д-р Стоян Киркович” в Стара Загора проф. д-р Йовчо Йовчев, където е настанено за лечение детето. То е с тежка черепно-мозъчна травма, с фрактура на таза и на дясното бедро, но е със стабилна дихателна и сърдечна дейност. При   на място загинаха трима възрастни. Сигналът за пътния инцидент е получен малко след 13.00 часа. Първоначалната информация е, че са се ударили „Опел Зафира” и турски тир. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Детето, пострадало в Прохода на Републиката, е в критично състояние"}
{"url": "https://trud.bg/%d1%82%d0%be%d0%bf%d0%bb%d0%be%d1%82%d0%be-%d0%b2%d1%80%d0%b5%d0%bc%d0%b5-%d0%bf%d0%be%d1%87%d1%82%d0%b8-%d1%81%d1%82%d0%be%d0%bf%d0%b8-%d1%81%d0%bd%d0%b5%d0%b3%d0%b0-%d0%b2-%d0%bf%d0%b0%d0%bd%d0%b8/", "text": "Топлото време стопи снега и постави под въпрос ски сезона в курорта Паничище. До четвъртък снежната покривка в района е била около 40 сантиметра, но вече е намаляла драстично, коментира кметът Калин Гелев, предаде  . До късно снощи, до 23 ч., екип на общината отстранявал паднали от силния вятър клони, дървета и скали по единствения път за Паначище – 18-20 километра. Курортът вече е напълно достъпен, каза Гелев. Проблемът е снегът и всички се молят и се надяват да завали близките дни. И скиорите да се върнат на двете ски писти – „Бекяра” и „Аждера”. За възрастни целодневната карта на ски писта „Бекяра” е само 15 лв., а полудневната – 10 лв. За деца целодневната струва 7 лв., а полудневната – 5 лв. Всички малчугани до 7-годишна възраст могат да ползват напълно безплатно съоръженията на общинската писта „Бекяра”, информират от администрацията. Собствениците на хотели свалят цените, за да привлекат посетители – нощувка на Паничище струва от 20 до 40 лева. Посещаемостта на близо 1300 места в курорта обаче не е висока заради липсата на сняг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Топлото време почти стопи снега в Паничище\t\t\t"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%b8-%d1%80%d0%b0%d0%b7%d0%bc%d0%b8%d1%80%d0%b8%d1%86%d0%b8-%d0%b2-%d0%b0%d1%82%d0%b8%d0%bd%d0%b0-1-%d0%bc%d0%b8%d0%bb%d0%b8%d0%be%d0%bd-%d0%bf/", "text": " Група от крайнодесни екстремисти с маски и качулки влязоха в сблъсък с полицията в центъра на Атина, след като се опитаха да преминат през загражденията в близост до Атинския университет, съобщават местни медии. На близко кръстовище група екстремисти са нападнали мъж, който напускал митинга на „Синтагма“ и носел гръцкото знаме. Съобщава се също, че части на полицията са използвали сълзотворен газ, за да разпръснат демоснтралти, участващи в многохилядния митинг, който се провежда в момента в гръцката столица под мотото „Македония е гръцка”. 19 000 полицаи са ангажирани в опазването на реда, затворени са улици и метростанции. Според различни съобщения общият брой на протестиращите в столицата е около 1 милион души. Аналогичен протест в Солун преди две седмици събра около 90 000 участници. От рано тази сутрин в Атина пристигат автобуси и кораби с желаещи да се включат в протестните акции срещу използването на думата „Македония“ в името на северния съсед на Гърция. Протестът е подкрепен от профашистката партия „Златна зора“ и от църквата. Демонстрантите искат референдум по евентуално споразумение със Скопие и оставка на специалния пратеник на ООН Матю Нимиц. Допитване сочи, че 71% от гърците не желаят употребата на „Македония“ в никакъв вариант. По неофициална информация преговорите се водят между две имена за бившата югославска република – Горна Македония и Нова Македония. На няколкостотин метра от площад „Синтагма” се провежда контрапротест на анархистите при изключителни мерки за сигурност. Скопие и Атина водят преговори за разрешаване на дългогодишния спор за името, който продължава повече от 25 години. През целия този период Гърция блокираше евроатлантическата интеграция на Република Македония с настояването, че страната не може да използва името Македония. С идването на власт на правителството на премиера Зоран Заев в средата на 2017 г. Скопие предприе реални стъпки за нормализиране на отношенията с всички съседи. Активизираха се и преговорите за решаването на спора за името при посредничеството на Матю Нимиц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Сблъсъци и размирици в Атина, един милион протестират (ВИДЕО)"}
{"url": "https://trud.bg/%d0%b5%d1%86%d0%b1-%d1%81%d0%bb%d0%b5%d0%b4%d0%b2%d0%b0%d1%89%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b0-%d0%ba%d1%80%d0%b8%d0%b7%d0%b0-%d0%bc%d0%be/", "text": "Еврозоната трябва да се приспособи към реформите, в противен случай може да бъде отново заплашена от разпадане ако се стигне до нова икономическа криза, предупреди Беноа Кьоре от борда на директорите на Европейската централна банка (ЕЦБ). „Дори малък спад би могъл да създаде големи икономически и социални разходи. Може още веднъж да тества единството на валутния съюз“, каза Беноа Кьоре на конференция в Любляна, Словения, съобщи  . Оптимизмът се е върнал в 19-членната зона на единната валута през последните месеци, тъй като икономиката изглежда най-накрая се изкачва от дългия мрак, който последва финансовата криза. Ръстът на БВП през 2017 г. достигна най-бързите си темпове за десетилетие – 2,5%, съобщи тази седмица Евростат. Но „институционалните недостатъци, които причиниха и продължиха кризата, остават нерешени“, предупреждаваше Кьоре. „Това са дълбоко вкоренени проблеми, които не могат да бъдат решени от няколко години на растеж над тенденциите.“ Френският банкер очерта три „линии на защита“, които политиците трябва да укрепят, за да подкрепят еврозоната срещу бъдещи шокове. Финансовите пазари и пазарите на услуги трябва да бъдат по-тясно интегрирани в Европа, за да се поемат по-добре потенциалните удари, без да се прибягва до средствата на данъкоплатците. Второ, правителствата трябва да създадат „фискално пространство“, което да намали разходите, за да създаде финансов буфер за лоши времена, докато Европейският механизъм за стабилност, трябва да има по-широк мандат и да стане официална брюкселска институция, продължи Кьоре. И накрая, еврозоната „се нуждае от фискален инструмент, който да й помогне да се справи с големите сътресения, без да се налага да се обръща прекалено много към ЕЦБ“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " ЕЦБ: Следващата икономическа криза може да срути Еврозоната"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%87%d0%b5%d0%bb%d0%b5%d0%bd-%d1%83%d0%b4%d0%b0%d1%80-%d0%b2-%d1%80%d0%b0%d0%b9%d0%be%d0%bd%d0%b0/", "text": "Петима души са пострадали при катастрофата в района на Разлог. Катастрофата е станала около 16,40 часа на пътната отсечка между Разлог и Банско. Първоначално бе съобщено, че двама от тях са загинали, но преди минути полицията опроверга този факт и съобщи, че има двама тежко ранени, а още трима са се отървали с по-леки рани. При неправилно изпреварване челно са се ударили на прав участък „Рено Меган“ и автомобил „Ягуар“. И двата с благоевградска регистрация. В сблъсъка участвал и ТИР. Пострадалите са транспортирани за оказване на медицинска помощ в МБАЛ-Разлог. Движението в района на инцидента се регулира от намиращите се на място полицейски служители. Първите съобщения за катастрофата информираха за две жертви и трима ранени. От АПИ уточниха, че е ограничено движението в двете посоки в участъка Предел – Разлог. На място са изпратени пожарна, три линейки, движението е отбито през Разлог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Петима души са пострадали при тежката катастрофа край Разлог"}
{"url": "https://trud.bg/%d0%bf%d0%b5%d1%82%d1%80%d0%be%d0%bb%d0%b5%d0%bd-%d1%82%d0%b0%d0%bd%d0%ba%d0%b5%d1%80-%d0%b8%d0%b7%d1%87%d0%b5%d0%b7%d0%bd%d0%b0-%d0%b2-%d0%b3%d0%b2%d0%b8%d0%bd%d0%b5%d0%b9%d1%81%d0%ba%d0%b8%d1%8f/", "text": "Петролен танкер с 22-членен индийски екипаж е изчезнал в Гвинейския залив, където често върлуват пирати, съобщиха индийските власти, съобщи  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Петролен танкер изчезна в Гвинейския залив"}
{"url": "https://trud.bg/%d0%b4%d0%b6%d0%be%d1%80%d0%b6-%d1%83%d0%b5%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82/", "text": "„Монако“, „Милан“, „Манчестър Сити“, „Марсилия“ – повечето спирки от европейския тур на Джордж Уеа започват с буквата „М“. Към отборите, за които е играл и вкарвал голове, трябва да се добавят „Пари Сен Жермен“ и „Челси“. Не са много неговите колеги, които могат да се похвалят с такава богата и пъстра визитка, украсена с купи в Либерия, Франция, Италия и Англия. През 1995 г. той става първият и единствен досега африканец, който печели наградата за футболист №1 на ФИФА в света и става носител на „Златната топка”. Като Джордж Бест и Алфредо ди Стефано – либериецът е един от малцината играчи от такава класа, който никога не е печелил европейски клубен турнир и не е участвал на световно първенство. Което придава допълнителна тежест на личните му успехи. В профила на Уеа в сайта на ФИФА пише: „Изключителен голмайстор, предшественик на модерните универсални нападатели. Бърз и техничен, с мощна физика, свиреп удар и с убийствен инстинкт пред вратата той с основания е смятан за един от гигантите във футбола.” Кратко и ясно. Хубаво е да се добави, че вкарва над 200 попадения в елитни първенства и турнири, някои от които са шедьоври. Като гола му за „Милан” срещу „Верона” на ст. „Сан Сиро” през 1995-а, когато взима топката от своето наказателно поле, прекосява целия терен и преодолява 7 играчи, преди да я прати в мрежата. Днешните съперници на Уеа обаче са по-трудни за преодоляване, защото не носят имена на защитници, а се наричат криза, безработица, инфлация, мизерия, болести, неграмотност, престъпност. Новият президент на Либерия ще управлява една от петте най-бедни държави в света, където населението живее с по-малко от 1 долар на ден. Ето защо първото му решение като държавен глава бе да намали заплатата си с 25% и да пренасочи тази част от полагащото му се възнаграждение към фонд за насърчаване на развитието на страната. Джордж Таулон Мане Опонг Усман Уеа е израснал в калта на сиромашки квартал в столицата Монровия, където за 75 000 души има само 11 тоалетни. Родителите му се разделят, докато е още бебе. Малкият Джордж остава с баща си, но той умира. Детето е отгледано и възпитано в протестантски традиции от баба си заедно с тримата си братя. В един период преминава към исляма, но се връща в християнството. От ученик играе футбол, но не успява да завърши колеж и работи като телефонен техник. Влиза в с гръм и трясък в местната лига, като в два последователни сезона носи екипа на най-големите отбори в страната „Майти Барол“ и „Инвинсибъл Илевън“. Става два пъти шампион, голмайстор и футболист №1 в страната. Веднага го взимат в камерунския гранд „Тонер“ (Яунде), където е играл легендарният Роже Мила. По това време треньор на националния тим на Камерун е Клод льо Роа. Той се обажда на своя колега Арсен Венгер в „Монако“ и горещо му препоръчва младия либериец. Венгер се качва на самолета за Яунде, гледа един мач на Уеа и веднага му предлага договор. Годината е 1988-а и за смешната трансферна сума от 12 000 долара клубът от княжеството купува бъдещия №1 в света. Уеа остава три сезона в „Монако“, където печели за първи път наградата за футболист на годината на Африка, вдига купата на Франция и стига до финал в турнира за КНК. Следват още три сезона в „Пари Сен Жермен“, увенчани с една титла и две купи на Франция, втори избор за №1 в Африка, полуфинали в трите евротурнира и голмайсторска корона в Шампионската лига. Следващият му отбор е големият „Милан“ на треньора Фабио Капело, където играе в предни позиции с Роберто Баджо и Деян Савичевич. В Италия става два пъти шампион, голмайстор на Серия А, играч №1 в Европа и в света и за трети път №1 в Африка. Получава и наградата на ФИФА за феърплей, въпреки че чупи носа на португалския защитник Жорже Коща от „Порто“, който го провокира с расистки обиди в тунела на мач от Шампионската лига. След цяла петилетка в „Милан“ на 34-годишна възраст Уеа отива в „Челси“ и с головете си за спечелената купа на Англия през 2000 г. става любимец на феновете, но не и на треньора Джанлука Виали. Затова нападателят отива в „Манчестър Сити“ за крупната по онова време седмична заплата от 30 000 лири. Но и там треньорът Джо Ройл го пуска рядко, което го принуждава да премине в „Марсилия“ и впоследствие да завърши кариерата си в „Ал Джазира“. В най-силните си години Уеа започва да се занимава активно с благотворителност, става посланик на УНИЦЕФ и участва в много благотворителни кампании в Либерия. Заслужава обичта на сънародниците си, която му е от полза след преориентацията към политиката. През 2005 г. се явява като кандидат за президент на първите демократични избори в родината си след гражданската война, отнела живота на 250 000 души. Тогава футболистът без средно образование губи от харвардската възпитаничка Елън Джонсън. През 2016-а Уеа вече като сенатор и дипломиран висшист по икономика печели убедително президентските избори. Той обещава да създаде 50 000 работни места за първите си 150 дни и да промени конституцията, според която само тъмнокожи могат да бъдат граждани на Либерия и само граждани на Либерия могат да притежават собственост в страната.   Бурни полемики в Либерия предизвиква произходът на новата Първа дама. Съпругата на президента – Клер Дънкан Уеа, е от Ямайка и притежава американско гражданство. Тя и Джордж Уеа са женени от 20 години и имат три деца – дъщеря и двама сина, които са играли футбол за юношеските национални формации на САЩ. Консервативно настроените либерийци не гледат с добро око на чужденците, за тях Първата дама е чужденка. В обръщението си към нацията новоизбраният президент апелира към хората да приемат жена му, защото е „истинска африканка с тъмен цвят на кожата“.   Моят страхотен приятел Джордж се представя в политиката така, както във футбола – като победител. Той влезе в едно голямо приключение. Хората го уважават и му вярват, защото го познават от години и се е доказал като професионалист. Ще му бъде много трудно, но Джордж е енергичен и амбициран да помогне на своя народ да заживее по-добре.   Уеа има живот като филм. Ако някой го заснеме, ще се получи голям хит. Помня, когато го видях за първи път в „Монако“. Беше като загубено дете. Не познаваше никой и никой не го познаваше. После стана играч №1 в света, а сега президент. Притежава силен дух и вярва, че има мисия. Помня колко страдаше, когато в Либерия се водеше гражданска война. Виждал съм го как плаче. Той обича страната и народа си. Ще се грижи за тях. Неговата история е поучителна за всеки, който обича футбола.   Аз няма да последвам примера на Уеа и изобщо нямам намерение да влизам в политиката. Моите планове са съвсем други. Не е задължително всеки голям футболист да стане президент. Всеки може да използва позициите си по различен начин. Аз строя училища, за да се учат децата в Кот д’Ивоар. Джордж показа какво влияние имаме върху обществото. Той обедини народа на Либерия. За мен е като голям брат.   Изправих се срещу Уеа в първия си мач в професионалния футбол през 1995-а. Бях на 17 години и дебютирах на вратата на „Парма“ срещу великия „Милан“ на треньора Фабио Капело. Спасих удари на Баджо, Бобан, Донадони, Ван Бастен. Най-опасен обаче беше Уеа и в края на мача трябваше да се хвърля в краката му, за да не ми вкара гол. Контузихме се и двамата, но завършихме 0:0. Ние също бяхме силен отбор с Канаваро, Стоичков, Дзола…", "date": "2018.02.04", "title": " Джорж Уеа – Президентът"}
{"url": "https://trud.bg/%d0%b6%d0%b5%d0%ba%d0%be%d0%b2%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b0-%d0%b2-%d0%bc%d0%b0%d0%bb%d0%ba%d0%b8%d1%8f-%d1%84%d0%b8%d0%bd%d0%b0%d0%bb/", "text": "С всеки изминат ден Александра Жекова влиза във все по-добра форма за зимните игри в Пьончанг. Българката спечели малкия финал в сноубордкроса на световната купа във Фелдберг (Германия), което й отреди пето място. Ден по-рано тя бе седма. В генералното класиране Сани се изкачи с едно място по-нагоре – осма. С втора поредна победа триумфира италианката Микела Мойоли. Пратеничката на Ботуша пресече финала в компанията на три французойки и е убедителен лидер за трофея.  Надпреварата в германския курорт бе последна преди олимиадата. Жекова пътува за Пьончанг в сряда в компанията на най-добрия ни сноубордист Радослав Янков. Същевременно в алпийските ски Линдзи Вон продължава да пише история. Американката постигна втора поредна победа и общо 81-ва за световната купа. Тя спечели и второто спускане в Гармиш-Партенкирхен (Германия), като отново изпревари италианката София Годжа. Този път разликата между двете бе 11 стотни. Така Вон се доближи още до рекорда на легендарния швед Ингемар Стенмарк с 86 победи за световната купа. „Най-важното за мен е, че навлизам в добра форма – заяви Линдзи. – Чувствах се много добре, може би направих една-две малки грешки, но те не се отразиха на класирането ми. А голямата ми цел е злато от Пьонгчанг“. С този успех на Вон обаче битката за малкия кристален глобус в спускането става жесточена. Годжа продължава да води, но има само 23 точки аванс пред американката. Трета е Тина Вайратер (Лихтенщайн), със 71 по-малко от Линдзи.", "date": "2018.02.04", "title": " Жекова най-добра в малкия финал"}
{"url": "https://trud.bg/%d1%83%d0%b4%d0%b8%d0%bd%d0%b5%d0%b7%d0%b5-%d1%81%d0%bf%d1%80%d1%8f-%d1%81%d0%b5%d1%80%d0%b8%d1%8f%d1%82%d0%b0-%d0%bd%d0%b0-%d0%bc%d0%b8%d0%bb%d0%b0%d0%bd/", "text": "„Милан“, съперник на „Лудогорец“ на 1/16-финалите в Лига Европа, не успя да запише четвърта поредна победа в Серия „А“. Момчетата на Дженаро Гатузо завършиха 1:1 с „Удинезе“. Сусо откри, но стражът Джанлуиджи Донарума си вкара автогол. Две попадения от корнер паднаха на мача „Болоня“ – „Фиорентина“ (1:2) в рамките на три минути. Верету от гостите вкара рядко красив гол, но Миранте копира изпълнението 180 секунди по-късно. Шампионът „Ювентус“ пък разгроми „Сасуоло“ със 7:0. Първия си хеттрик за Старата госпожа вкара Гонсало Игуаин. Останалите попаденията реализираха Алекс Сандро, Сами Кедира на два пъти и Миралем Пянич. В друг мач от кръга „Рома“ победи „Верона“ с гол на Дженгиз Юндер още в първата минута.", "date": "2018.02.04", "title": " „Удинезе“ спря серията на „Милан“"}
{"url": "https://trud.bg/%d0%b4%d0%b5%d0%bc%d0%b8%d1%80%d0%b5%d0%b2%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d1%81-%d0%bf%d0%be%d0%b1%d0%b5%d0%b4%d0%b0-%d1%81%d0%b5%d0%b7%d0%be%d0%bd%d0%b0-195-%d1%81%d0%bc/", "text": "Олимпийската вицешампионка Мирела Демирева започна с победа сезона в скока на височина. Българската постигна 195 см на турнира в Карлсруе (Германия), като остави след себе си сребърната медалистка от мондиала Юлия Левченко (192 см). Украинката раздели второто място със сънародничката си Катерина Табасник, която имаше същите показатели. Миналата година Демирева имаше сериозни проблеми, които явно вече е превъзмогнала.  На родното първенство Георги Иванов сдаде титлата си след 11 поредни трофея в тласкането на гюле. Атлетът не успя да направи нито един успешен опит в „Арена Асикс“, а след третия си фаул се ядоса и получи жълт картон за неспортсменско поведение. И изгледа състезанието от трибуните.", "date": "2018.02.04", "title": " Демирева започна с победа сезона – 195 см"}
{"url": "https://trud.bg/%d1%82%d0%b8%d1%82%d0%b8-%d0%bf%d0%b0%d0%bf%d0%b0%d0%b7%d0%be%d0%b2-%d1%82%d1%80%d1%8f%d0%b1%d0%b2%d0%b0%d1%82-%d0%bf%d1%80%d0%be%d0%bc%d0%b5%d0%bd%d0%b8-%d0%bc%d0%be%d0%b6%d0%b5-%d0%b8-%d0%b0%d0%b7/", "text": "Този отбор, в този му вид не показва добра игра – призна треньорът Константин Папазов след втората поредна разгромна загуба на „Левски Лукойл“. – Когато правихме тази селекция, водещ бе моралът. Причината не е в мотивацията, вероятно е в класата. „Сините“ паднаха от гостите на „Балкан“ (Ботевград) с 63:86 в среща от родното първенство в зала „Триадица“. Най-резултатен за победителите бе привлеченият наскоро Джордан Калахан с 20 т., а за „Левски Лукой“ Кийт Клантън и Павлин Иванов вкараха по 13 т.  „Единствените сигурни в отбора са Клантън и Станимир Маринов – продължи Папазов. – Не е изключено и аз да бъда сменен. Статистиката показва, че трябва да има промени.“  Разочарован от играта бе и президентът на клуба Тодор Стойков. „Отборът игра изключително слабо, а противникът заслужено победи – обяви той. – Втори мач за седмица губим. Не ми харесва. Това говори, че някои не заслужават да бъдат в този състав. Нещата трябва да се променят. А когато дойде лятото и започнат преговори, претенциите им са големи…“", "date": "2018.02.04", "title": " Тити Папазов: Трябват промени, може и аз да бъда сменен"}
{"url": "https://trud.bg/%d0%b1%d1%80%d0%be%d1%8f%d1%82-%d0%ba%d0%be%d0%bc%d0%b0%d1%80%d0%b8-%d0%bf%d0%be-%d0%b4%d1%83%d0%bd%d0%b0%d0%b2%d0%b0-%d0%b7%d0%b0-15-%d0%bc%d0%b8%d0%bb%d0%b8%d0%be%d0%bd%d0%b0-%d0%bb/", "text": "Броенето на комари по река Дунав е по-скъпо от всякога – обществената поръчка за изработване на географска система за наблюдение на насекомите е набъбнала до близо 1,5 млн. лв. Според местните власти системата не била точно за броене на комарите, а за тяхната регистрация. Тя нямало да струва 1 млн. лв., а 1 млн. и 425 хил. лв., информира  . Оскъпяването се дължи на факта, че са проведени две социологически проучвания, а също и информационна кампания. Оказва се, обаче, че властите са се намесили и са наложили санкции. На 2 февруари изтече финалният срок за изпълнението на тази обществена поръчка, възложена на Асоциацията на дунавските общини. Самата система е на стойност 956 хил. лв., но към края са добавени 442 хил. лв. за проучвания, публичност, преводи и документи, и още близо 26 хил. лв. за оборудване, пътни и квартирни. За информационната система, която струва 1,5 млн. лв., заданието за обществената поръчка е само страница и половина, казват експертите. Според тях това е проект с описана функционалност за не повече от 30 хил. лв. Според Антикорупционния фонд, който е сезирал властите за поръчките на Асоциацията, 10 от 10 техни договора са санкционирани от МРРБ. Причините са три – недостатъчно точен предмет на договора, незаконосъобразна методика за оценка и липса на прозрачност по време на оценката. Оказва се, че системата за комарите е малка част от цялата картина. Стойността на проектите е общо около 4 млн. лв., а финансовите корекции по тях са около 300 хил. лв. От Асоциацията казват, че ще обжалват намаляването на парите им. Неин председател всъщност е кметът на Русе и има свои аргументи. По думите му смисълът на този проект е не да брои комарите, а да локализира местата, където трябва да има превенция. Русе дава като община за пръскане срещу комари около 300 хил. лв. годишно. Системата и сайтът вече функционират, въпреки че активният сезон за регистрация на комарите е лятото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Броят комари по Дунава за 1,5 милиона лева\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d0%be%d0%b4%d0%b8-%d0%ba%d0%bc%d0%b5%d1%82%d0%be%d0%b2%d0%b5-%d0%bf%d1%80%d0%b8-%d1%82%d1%80%d1%8a%d0%bc%d0%bf/", "text": "Зам.-председателят на ГЕРБ Цветан Цветанов и кметовете на София, Пловдив и Бургас заминават за САЩ, където ще се срещнат с американския президент Доналд Тръмп. Йорданка Фандъкова, Иван Тотев и Димитър Николов са част от българската делегация, водена от Цветанов, която ще присъства на традиционната молитвена закуска, която се организира всяка година във Вашингтон. Молитвената закуска е 66-ата поред и втора за Доналд Тръмп като държавен глава на САЩ. На нея всяка година в първия четвъртък на февруари се събират представителите на световния политически, културен и духовен елит.", "date": "2018.02.04", "title": " Цветанов води кметове при Тръмп"}
{"url": "https://trud.bg/%d1%86%d0%b2%d0%b5%d1%82%d0%b8-%d1%81%d1%82%d0%be%d1%8f%d0%bd%d0%be%d0%b2%d0%b0-%d1%81%d0%b5-%d0%b2%d1%80%d1%8a%d1%89%d0%b0-%d0%b2-%d1%81%d0%bf%d0%be%d1%80%d1%82%d0%b0-%d1%89%d0%b5-%d1%82%d1%80%d0%b5/", "text": "Световната шампионка с ансамбъла по художествена гимнастика Цветелина Стоянова се завръща в спорта. 19 месеца, след като претърпя тежък инцидент, тя обяви пред  , че започва треньорска кариера като наставник на деца. „Доста по-различно и по-трудно е. Не е както ние си мислехме – просто седиш на един стол и крещиш“, каза Стоянова. Тя сподели, че има намерение да тренира само подрастващи: „Достатъчно си взех от големия спорт, не искам да се връщам там. Предпочитам да давам началото на всяка една гимнастичка“, добави световната шампионка. На 14 юни 2016 г. бившата гимнастичка падна от шестия етаж на жилищен блок в София. След бързата намеса на лекарите и няколко седмици между живота и смъртта, тя успя да се възстанови и да се изправи на крака. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Цвети Стоянова се връща в спорта, ще тренира деца"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-2/", "text": "Временно е ограничено движението по активната лента при км 2 на АМ „Тракия“ в посока Бургас в района на Нови хан поради пътно произшествие, съобщиха от АПИ. Движението се осъществява в изпреварващата лента и се регулира от пътна полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Катастрофа затруднява движението по магистрала „Тракия“ при изхода от София за Бургас"}
{"url": "https://trud.bg/%d1%81%d0%b2%d0%b5%d1%82%d0%b8%d1%8f%d1%82-%d1%81%d0%b8%d0%bd%d0%be%d0%b4-%d0%b8%d0%b7%d0%b1%d1%80%d0%b0-%d0%b4%d1%80%d0%b0%d0%b3%d0%be%d0%b2%d0%b8%d1%82%d0%b8%d0%b9%d1%81%d0%ba%d0%b8-%d0%b5%d0%bf/", "text": "След св. Литургия в Неделята на Блудния син – 4. 02. 2018 г. – в Синодния параклис „Св. цар Борис-Михаил“ в София се проведе каноничният избор за нов Видински митрополит. С 11 гласа „за“ от общо 13 гласа Св. Синод на Българската православна църква-Българска Патриаршия избра за Видински митрополит Негово Преосвещенство Драговитийски епископ Даниил, съобщиха от синода. За втория кандидат Мелнишки епископ Герасим гласуваха двама членове синода. Самият Светейши Български патриарх Неофит прогласи избирането на Драговитийски епископ Даниил за нов член на Св. Синод в качеството му на Видински митрополит. Видинският митрополит Даниил (Атанас Трендафилов Николов) е роден на 02.03.1972 г. в гр. Смолян. Завършва основно и средно образование в родния си град. През 1996 г. записва и учи Английска филология в СУ „Св. Климент Охридски“, а на следващата година пренасочва образованието си в Богословския факултет при същия университет. През 1997 г. е приет като послушник в Хаджидимовския манастир „Св. вмчк Георги“ под духовното ръководство на приснопаметния Неврокопски митрополит Натанаил. На 07.08.1999 г. е постриган от него в монашество, а на следващия ден е ръкоположен за йеродякон. През 2002 г. завършва Богословския факултет на СУ „Св. Климент Охридски“. На 21.07.2004 г. е изпратен на послушание в Роженския манастир „Рождество Богородично“. На 27.11. същата година е ръкоположен от епархийския му архиерей за йеромонах. На 01.06.2006 г. е възведен в архимандритско достойнство. По решение на Св. Синод на 20.01.2008 г. е хиротонисан за епископ с титлата Драговитийски в ПКСХП „Св. Александър Невски“ и назначен за викарий на Неврокопския митрополит. Такъв остава до 15.06.2010 г., когато по молба на митрополита на САЩ, Канада и Австралия Йосиф е назначен за негов викарий, която длъжност изпълнява до 4 февруари 2018 г., когато е избран за Видински митрополит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Избраха Драговитийски епископ Даниил за нов Видински митрополит (СНИМКИ)"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0-%d0%b4%d0%be%d0%bf%d0%b8%d1%82%d0%b2%d0%b0/", "text": "„Очевидно е, че българското общество има ясни, макар и разделени позиции, по темата за Истанбулската конвенция.“ Това каза пред   евродепутатът от Европейски консерватори и реформисти в ЕП и заместник-председател на ВМРО Ангел Джамбазки. По думите му е интересен и фактът, че на „дебат се поставят основни понятия в българското общество и семейство, например, трябва ли бракът да бъде доброволен съюз между мъж и жена или трябва да има различни форми, трябва ли еднополови съжителства да могат да осиновяват деца, трябва ли в училища и детски градини да се води пропаганда по джендър идеологията.“ Спорният документ, съвсем очевидно под формата на нещо, за което всеки би бил съгласен – документ срещу насилието над жени, има и други теми, заяви Джамбазки. „В България има Закон за равенството на половете, има Закон за защита от домашно насилие, има Закон за защита от дискриминация, най-сетне имаме и Наказателен кодекс. Всички тези документи трябва да осигуряват защитата на правата и интересите на всеки български гражданин, независимо от пола му. Най-накрая в българската Конституция има член, който забранява дискриминацията по пол, произход, вероизповедание и т.н. Така че правно-нормативно всички български граждани трябва да бъдат защитени. Съвсем очевидно, след като има толкова много случаи на убийства, основани на отношения между съпрузи или бивши съпрузи, очевидно е, че правоохранителните органи не са успешни в тази дейност и това е безспорен факт“ добави той. Истанбулската конвенция по никакъв начин няма да активира тези закони, каза Джамбазки и добави: „Истанбулската конвенция е ратифицирана от Република Турция, където миналата година има 7000 случаи на убити жени от съпрузите им, т.е. ратифицирането на този документ очевидно не е довело до желаните правни последици.“ Джамбазки обяви, че в момента се обсъжда създаването на документ заедно с Вишеградска четворка и Обединеното Кралство, в който да не присъстват спорните термини „социален пол“, „трети пол“ и „нестереотипните роли на пола“. „За мен, безспорната част от документа е, че насилието над жени и деца трябва да бъде осъждано, но под това легитимно заглавие наистина се развихри разговора за джендър идеологията. Ние предлагаме да направим документ, в който да отпаднат „социалния пол“, „третия пол“, в които да отпаднат „нестереотипните роли на пола“. Това предложение го обсъждаме много сериозни с т.нар. Вишеградска четворка и Обединеното Кралство в рамките на ЕП и е много възможно в рамките на близките месеци да бъде предложен документ, който да е различен. В него да отпаднат тези „нестереотипните роли на пола“, да отпаднат „социалните роли на пола“ и да бъде изцяло фокусиран срещу насилието над жените./…/ Ние ще предложим документ, който да е безспорен.“, каза евродепутатът. Според нас трябва да има допитване до обществото за Истанбулската конвенция, каза Джамбазки. „Това е въпросът за бъдещето. Какво ще бъде българското общество, какъв ще бъде бракът, какви ще бъдат семействата? Ако българското общество каже, че трябва да има еднополови бракове, ние ще се съгласим с ролята на мнозинството.“, коментира още той. Ангел Джамбазки нарече „непремерени“ думите на коалиционния партньор – вицепремиера и лидер на НФСБ Валери Симеонов, който определи идеята на Красимир Каракачанов за референдум за гей браковете като „глупотевина“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Ангел Джамбазки: Трябва да има допитване до обществото за Истанбулската конвенция"}
{"url": "https://trud.bg/%d1%81%d0%be%d0%b7%d0%be%d0%bf%d0%be%d0%bb-%d0%b4%d0%be%d0%b9%d0%b4%d0%b5-%d0%b2-%d1%88%d1%83%d0%bc%d0%b5%d0%bd/", "text": "„Аполония / Созопол – спасеният град” е най-новата гостуваща изложба, подредена в Регионалния исторически музей в Шумен. Чрез археологически находки е показано развитието на един от най-древните градове в Европа. Културната му традиция е хилядолетна, а в началото на VI век се утвърждава като самостоятелен полис с демократично управление и собствено монетосечене. В експозицията са застъпени различни теми. Една от тях е на търговските връзки на уникалния град със Средиземноморския свят. Показаните артефакти са открити по време на редовни и спасителни разкопки на античния град Аполония и неговия некропол. Експозицията, с която Общинският културен институт “Музеен център” – Созопол гостува в Шумен, може да бъде видяна чак до 15 март в мраморното фоайе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Созопол дойде в Шумен"}
{"url": "https://trud.bg/%d0%bb%d0%b5%d0%b9%d0%b4%d0%b8-%d0%b3%d0%b0%d0%b3%d0%b0-%d0%be%d1%82%d0%bc%d0%b5%d0%bd%d0%b8-%d0%b4%d0%b5%d1%81%d0%b5%d1%82-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%b7%d0%b0%d1%80%d0%b0/", "text": "Лейди Гага отмени последните 10 дати на световното си турне, включително представления в Лондон и Манчестър, по съвет на лекарите си, тъй като страда от „силна болка“. Един ден преди да се яви в Лондон, певицата написа в Туитър, че е взела „трудното решение“ да анулира последните 10 дати на турнето ѝ „със силната подкрепа от медицинския си екип“. „Лейди Гага страда от силна болка, която съществено повлия на способността ѝ за изпълнения пред публика“, се казва в изявлението. Тя има фибромиалгия, хронично заболяване, което може да причини силни мускулни и ставни болки и предразполага към депресия. Лейди Гага трябваше да е на сцената в Лондон в неделя и в Манчестър Арена във вторник, след което да се върне в О2 в четвъртък. През следващите седмици тя трябваше да радва феновете си в Дания, Франция, Германия, Швеция и Швейцария. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Лейди Гага отмени десет концерта заради „силна болка“"}
{"url": "https://trud.bg/43-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%be%d0%bf%d0%b8%d1%82%d0%b0-%d0%b4%d0%b0-%d0%be%d1%82%d0%b2%d0%bb%d0%b5%d1%87%d0%b5-%d0%bb%d0%b0%d0%bd%d0%b0-%d0%b4%d0%b5%d0%bb/", "text": "Мъж на име Майкъл Хънт е бил арестуван по обвинение за преследване и намерение за въоръжено отвличане на британската певица Лана Дел Рей, която имаше концерт на 2 февруари в Amway Center , Орландо, съобщи  . „Арестуван: Майкъл Хънт, за преследване и опит за въоръженo отвличане. След сигнал полицаите от Орландо успяха да заловят престъпника преди да доближи Лана Дел Рей в Amway Center“, написа полицията на Орландо в профила си в Туитър. Малко по-късно полицейското управление пусна официално прессъобщение с подробности, в което се разкрива, че въпросното лице планирало да отвлече звездата в нощта на участието ѝ. По време на ареста са открити билети за концерта на певицата, както и нож. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " 43-годишен мъж опита да отвлече Лана Дел Рей, арестуваха го"}
{"url": "https://trud.bg/%d0%b4%d0%b2%d0%b0-%d0%ba%d0%b0%d0%bc%d0%b8%d0%be%d0%bd%d0%b0-%d0%b8-%d0%bb%d0%b5%d0%ba%d0%b0-%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d1%8e%d0%b6/", "text": "Верижна катастрофа с два камиона и лека кола стана по обяд в неделя на южния вход на Велико Търново. Инцидентът бе в района на Присовските завои под Дъговия мост в старата столица и за щастие завърши без пострадали. Сигнал за произшествието е подаден около 12 часа на 4 февруари. На място незабавно е пристигнал полицейски екип. Произшествието се е разминало само с материални щети. Това съобщи гл. инсп. Атанас Атанасов, началник на сектор „Пътна полиция“ във Велико Търново. Трите возила се нанизали едно след друго като се предполага, че причина за произшествието е несъобразена скорост при мокра от дъжда пътна настилка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.04", "title": " Два камиона и лека кола се удариха на южния вход на Велико Търново\t\t\t"}
{"url": "https://trud.bg/%d0%bf%d0%b0%d0%b4%d0%bd%d0%b0%d0%bb%d0%be-%d0%b4%d1%8a%d1%80%d0%b2%d0%be-%d0%be%d1%82-%d0%b1%d1%83%d1%80%d1%8f%d1%82%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "В Бургас бурята причини минимални вреди на сгради и дървета. Отлепена е изолацията в общежитие на университета „Асен Златаров“, в жк „Славейков“, има сигнали и за паднали предпазни огради по строежите, каза пред „Труд“ дежурният на Община Бургас. Вечерта в събота, при един от силните пориви на вятъра, е паднало дърво в жк „Изгрев“, но за щастие пострадали няма. В неделя времето бе вече утихнало, няма сигнали да е затворено и пристанището.", "date": "2018.02.04", "title": " Паднало дърво от бурята в Бургас"}
