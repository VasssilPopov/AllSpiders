{"url": "https://trud.bg/%d0%be%d0%be%d0%bd-%d0%b2%d1%8a%d0%b7%d0%b4%d1%83%d1%88%d0%bd%d0%b8%d1%82%d0%b5-%d1%83%d0%b4%d0%b0%d1%80%d0%b8-%d0%b2-%d0%b9%d0%b5%d0%bc%d0%b5%d0%bd-%d1%81%d0%b0-%d0%bd%d0%b0%d0%bc%d0%b0%d0%bb%d0%b5/", "text": "Въздушните удари в Йемен рязко намаляха през последните две седмици, заяви специалният пратеник на ООН Мартин Грифитс, посочвайки тенденцията като възможен преход към общо прекратяване на огъня в страната, съобщи AFP. Грифитс заяви, че честотата на въздушните удари е спаднала с 80 процента през този период, което според него е „може би още по-важен знак, че в Йемен нещо се променя“. „През последните седмици имаше цели 48-часови периоди без въздушни удари за първи път от началото на конфликта“, каза той чрез видеовръзка към централата на ООН. „Ние наричаме това деескалация, намаляване на темпото на войната и може би преход към цялостно прекратяване на огъня в Йемен“, каза той.", "date": "2019.11.22", "title": " ООН: Въздушните удари в Йемен са намалели рязко"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b8%d1%82%d0%b5%d1%81%d0%bd%d0%b5%d0%bd-%d0%be%d1%82-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%be%d1%82%d0%be-%d0%b2%d1%8a%d0%be%d1%80/", "text": "Руският президент Владимир Путин заяви, че е обезпокоен от разширяването на Организацията на Северноатлантическия договор (НАТО) на Изток и от тенденциите да се произвежда военно оборудване, което може да бъде разположено в Космоса. Той също така отбеляза, че през последните пет години НАТО е наближил бързо руските граници. „Водещите държави в света активно усъвършенстват нападателното си въоръжение. Така нареченият ядрено-ракетен клуб, както всички знаете, нараства като брой“, посочи Путин и добави, че Русия е под сериозна заплаха и че един от факторите за световната несигурност е оттеглянето през тази година на САЩ от Договора за ликвидиране на ракетите със среден обсег (INF). В четвъртък и говорителят на външното министерство Мария Захарова коментира, че Русия е притеснена от плановете на НАТО да определи Космоса като свое „оперативно поле за действие“. Руските притеснения са в отговор на прието по-рано през седмицата решение на НАТО да добави Космоса в списъка на своите оперативни полета, заедно с въздушното, морското, сухопътното и електронното пространство. „Това е историческо решение“, заяви в сряда генералният секретар на пакта Йенс Столтенберг и добави, че Космосът присъства в нашето всекидневие и е съществена част от силите на НАТО за възпиране и отбрана. По думите му в Космоса са разположени средства, свързани с насочването, разузнаването и засичането на ракети. Столтенберг обаче уточни, че алиансът няма да въоръжава Космоса. Той поясни, че целта е осигуряването на защита за техническите средства, изведени в орбита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Путин обезпокоен от космическото въоръжаване на НАТО"}
{"url": "https://trud.bg/%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%be%d1%80%d0%b8%d1%82%d0%b5-%d0%bd%d0%b5%d0%b4%d0%be%d0%bf%d1%83%d1%81%d1%82/", "text": "Асоциацията на прокурорите в България излее с поредно   във връзка с процедурата за избор на следващ главен прокурор. Този път то е адресирано до Висшия съдебен съвет (ВСС), президента Румен Радев и главния съдебен инспектор Теодора Точкова и касае атаката на група съдии, основно свързани с политизирания Съюз на съдиите в България (ССБ), срещу избрания с внушително мнозинство за „обвинител №1“ Иван Гешев, както и срещу правосъдния министър Данаил Кирилов. От съсловната организация подчертават, че възприемат отвореното писмо на групата съдии, с което се иска извинение от правосъдния министър и дисциплинарка за Иван Гешев, като „продължение на линията за компрометиране на изборната процедура и на конкретно избрания кандидат“. „Подобно нагнетяване на напрежението оказва деструктивно влияние на цялата съдебна система. Поради това, считаме за свой професионален дълг да настояваме да бъдат зачетени ясната позиция и категоричното мнение на професионалната общност на работещите в системата прокурори, следователи и служители“, пишат от Асоциацията. От организацията пишат още, че оценяват като недопустимо съдии да осъществяват натиск в процедурата за избор на главен прокурор и отправят призив за „прекратяване на опитите за политизиране на избора за главен прокурор, тъй като подобен подход е деструктивен и уронва престижа на съдебната власт“. „Не следва да се допуска заради обслужване на определени политически и конюнктурни интереси да бъдат игнорирани чисто професионалните и юридически критерии за избор на главен прокурор. Изразяваме подкрепа към всички членове на Прокурорската колегия при Висшия съдебен съвет и заявяваме, че същите при дискусиите за избор на главен прокурор отстояваха позициите на прокурорите, следователите и служителите в Прокуратурата на Република България“, пишат още прокурорите до ВСС, президента и главния съдебен инспектор. По повод изпратеното до Вас отворено писмо на съдии /основно представители на една от съсловните организации на съдиите в България/, Управителният съвет на Асоциацията на прокурорите в България намираме за необходимо да изразим позиция, както по направените от тях искания, така и за проведените на 24.10.2019 година и на 14.11.2019 година заседания на Пленума на Висшия съдебен съвет, за избор на главен прокурор на Република България. Както е известно, заседанията се излъчваха пряко по Българска национална телевизия, Българска национална телевизия- канал 2 и на Интернет страницата на Висшия съдебен съвет, като по този начин изслушването на г-н Иван Стоименов Гешев– кандидат за поста главен прокурор на Република България, стана обществено достояние и беше проведено пред очите на всички български граждани. Безспорно процедурата беше публична и открита, без аналог, както за страната ни, така и за Европейския съюз. Широката общественост имаше възможност пряко и непосредствено да възприеме всички опити да бъдат саботирани заседанията, тяхната продължителност, обстановката, сигналите за поставени взривни устройства. Видими бяха усилията за създаване на процедурни проблеми без юридически аргументи, като обикновените български граждани изпитаха неудобството от блокирането на ключов столичен булевард в пиков час. И двете заседания приключиха с явно гласуване, на което кандидатът за главен прокурорполучи категоричната подкрепа на огромното мнозинство от 20 членове на Пленума на Висшия съдебен съвет. Против кандидата и в двете заседания гласуваха само по четирима членове на съвета- представители на Съдийската колегия. Показателен обаче е фактът, че кандидатурата на г-н Иван Гешев беше подкрепена, освен от членовете на Прокурорската колегия и от мнозинството на членовете на съвета от Съдийската колегия, в това число и от председателя на Върховния административен съд. Протоколите от заседанията са публични и всеки, който желае, може да се запознае със съдържанието им на електронната страница на Висшия съдебен съвет, като прецени изложените мнения и аргументи. За съжаление наред с чисто юридическите мотиви и професионални критерии в проведена процедура беше направен опит за безпрецедентен и недопустим политически натиск. Политическа партия прекрати предизборната си кампания и призова за протести срещу кандидатурата на г-н Гешев. Като съсловна организация на прокурорите в България изразяваме уважението си към всеки един член на Висшия съдебен съвет и към всеки един български съдия, но категорично се противопоставяме на подхода да се използва всякакъв възможен начин, включително чрез манипулации и генериране на фалшиви новини за създаване на изкуствено напрежение между Съда и Прокуратурата на Република България. Считаме, че е недопустимо съдии да осъществяват натиск в процедурата за избор на главен прокурор и да се намесват в кадровата политика и самоуправлението на прокуратурата в цялост. Заявяваме за пореден път принципната си позиция, че на свой ред представители на Прокуратурата на Република България не би следвало по какъвто и да е начин да се намесват в професионалния избор на съдиите при избор на административни ръководители на съдилищата, включително при избор на председател на Върховния касационен съд, респективно Върховния административен съд. За нас отвореното писмо на съдиите е продължение на линията за компрометиране на изборната процедура и на конкретно избрания кандидат.Подобно нагнетяване на напрежението оказва деструктивно влияние на цялата съдебна система. Поради това, считаме за свой професионален дълг да настояваме да бъдат зачетени ясната позиция и категоричното мнение на професионалната общност на работещите в системата прокурори, следователи и служители. Отправяме призив за прекратяване на опитите за политизиране на избора за главен прокурор, тъй като подобен подход е деструктивен и уронва престижа на съдебната власт. Не следва да се допуска заради обслужване на определени политически и конюнктурни интереси да бъдат игнорирани чисто професионалните и юридически критерии за избор на главен прокурор. Изразяваме подкрепа към всички членове на Прокурорската колегия при Висшия съдебен съвет и заявяваме, че същите при дискусиите за избор на главен прокурор отстояваха позициите на прокурорите, следователите и служителите в Прокуратурата на Република България. Призоваваме всички прокурори, следователи и съдебни служители от системата на Прокуратурата на Република България да подкрепят нашата позиция чрез декларация, която да изпратят в електронен вариант на email apb@prb.bgи на хартиен носител до Висшия съдебен съвет, Президента на Република България и Инспектората на Висшия съдебен съвет.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Асоциацията на прокурорите: Недопустимо е съдии да осъществяват натиск в процедурата за избор на главен прокурор"}
{"url": "https://trud.bg/%d1%81%d1%82%d0%b5%d0%b2%d0%be-%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%b2-%d0%b1%d0%b5%d0%bb%d0%b3%d1%80%d0%b0%d0%b4-%d0%b5%d1%81-%d0%bd%d0%b5-%d1%82%d1%80%d1%8f%d0%b1/", "text": "Държавният глава на Северна Македония Стево Пендаровски се срещна с президента Сърбия Александър Вучич, в рамките на посещението си страната. Пред колегата си Пендаровски подчерта, че двете страни имат една и съща цел – членството в Европейския съюз. „Очаквам в бъдеще приятелството със Сърбия да бъде още по-интензивно, тъй като споделяме общо минало и се стремим към една и съща цел – членство в ЕС. Тъкмо за нашите стратегически цели днес имах полезна беседа с президента на Сърбия Вучич. ЕС не трябва да изоставя Западните Балкани. Единствената гаранция за стабилност, сигурност и просперитет за региона е членството в ЕС“, написа Пендаровски в социалната мрежа фейсбук. Изданието отбелязва, че Пендаровски, който бе посрещнат с най-високи почести в Белград, е подарил на Вучич пафта от Галичник – село в западната част на Северна Македония, което има статут на архитектурен резерват. Според мнозина изборът на подарък е с ясната цел да се подчертае, че местните жители са македонци, а не представители на старо сръбско племе. Наскоро в Сърбия бе излъчен документален филм именно с това твърдение. Припомня се обаче, че самият Пендаровски е родом от Галичник.", "date": "2019.11.22", "title": " Стево Пендаровски в Белград: ЕС не трябва да изоставя Западните Балкани"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0%d0%bd%d0%b8-3/", "text": "Държавният глава Румен Радев прие днес на „Дондуков“ 2 посланика на Великобритания у нас Ема Хопкинс. В срещата участва и Мартин Харис, директор за Източна Европа и Централна Азия към Министерството на външните работи на Обединеното кралство, съобщиха от прессекретариата на държавния глава. Провеждането на предстоящата среща на върха на НАТО в Лондон, сътрудничеството в областта на отбраната и сигурността, както и теми от дневния ред на двустранните отношения, бяха сред акцентите на разговора. Държавният глава подчерта необходимостта страната ни да изгражда съвременни отбранителни способности, да преодолее изоставането в редица области, както и да бъде повишена ефективността при вземането на решения в рамките на Алианса. Гарантирането на правата на сънародниците ни във Великобритания след Брекзит, както и на британците в България, също беше сред темите на срещата.", "date": "2019.11.22", "title": " Президентът Радев се срещна с посланика на Великобритания Ема Хопкинс"}
{"url": "https://trud.bg/%d0%bd%d0%b0-%d1%85%d0%be%d0%b4-%d0%b5-%d1%80%d0%be%d0%b4%d0%bd%d0%b8%d1%8f%d1%82-%d1%84%d0%b5%d0%bd/", "text": "България е на 180 минути от класиране за голям форум. Звучи утопично, дори нелогично, но е факт. Новият регламент на УЕФА позволява и на по-малките отбори да мечтаят за място на Евро 2020. А „лъвовете“ имат всички предпоставки да се целят именно в това постижение, каквото не ги е сполетявало от 2004-та насам. След години неуспехи и късметът бе с България на жребия в плейофната фаза в Нион. Той отреди отборът, воден от Георги Дерменджиев, да домакинства и в двата баража. Първият съперник е Унгария. Историята и статистиката е изцяло на страната на маджарите, но пък така беше през последните години срещу Холандия (2:0), Швеция (3:2) и Чехия (1:0), а ето, че сломихме въпросните противници. Защо да не го направим и на 26-ти март в София? „Лъвовете“ са се изправяли 25 пъти срещу Унгария – победите са 7, равенствата 6, а маджарите са с 12 успеха. Но голяма част от загубите на България са отпреди повече от 45 години. Последната такава датира от 1974 година – 1:3 Залаегерсег. Понастоящем представителният ни тим е в серия от девет мача без поражение срещу своя съперник в Лигата на нациите – 4 победи и 5 равенства. Евентуален нов успех през март ще класира „лъвовете“ на финала в Дивизия „А“, където отново ще бъдат домакини. Противник на стадион „Васил Левски“ на 31 март ще бъде определен от двойката Исландия – Румъния. На хартия фаворит в потока няма, така че всеки таи надежди да играе на европейските финали идното лято. За тях 20 отбора вече се класираха, останалите четири ще станат ясни от въпросните баражи в четирите дивизии. Сега на ход са родните фенове. През последните години те чувствително се отдръпнаха от мачовете на националния отбор. Причина за това бяха както слабите резултати, така и като форма на бойкот срещу управлението на футбола ни като цяло. Но предходното ръководство е в оставка, а тепърва ще се назначи нов президент на БФС. И в този деликатен момент за родния футбол е най-добре българският привърженик да се завърне на трибуните на „Васил Левски“ поне за още 90 минути. „Сини“, „червени“, „черно-бели“, „жълто-черни“, всички те да се обединят или поне да седнат рамо до рамо на трибуните и да запеят с пълно гърло „Мила родино“. Защото дори и това вече не се вижда по мачовете на България. Трибуните пустеят, малкото фенове едва, едва пеят химна, а се стига дотам гостуващата агитка да бъде далеч по гръмогласна. Сега се открива отлична възможност целият този негативизъм да бъде туширан само с два мача. Скоро подобна възможност може и да не ни се отвори, но ако се „трикольорите“ се възползват от нея и си изиграят правилно картите, кой знае? Може пък отново да бъдем сред големите…", "date": "2019.11.22", "title": " На ход е родният фен"}
{"url": "https://trud.bg/%d0%bb%d0%b5%d0%ba%d0%b0%d1%80-%d0%be%d1%82-%d1%81%d0%b2%d0%b8%d1%89%d0%be%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b1%d1%80%d0%b0%d0%ba-%d0%bd%d0%b0-%d1%81%d1%8a%d1%83%d1%87%d0%b5/", "text": "Лекар от Свищов предложи официално брак на ученическата си любов чрез юбилеен школски алманах. Д-р Мартин Караманлиев отправи нетрадиционната покана за съвместен живот на избраницата си Евелина Парашкевова на премиерата на книгата „55+ вдъхновяващи истории“. Творбата е издадена за годишнината на СУ „Николай Катранов“ в крайдунавския град, където двамата влюбени са завършили средното си образование. 27-годишният медик е завършил Медицинския университет в Плевен с престижната награда „Златен Хипократ“ за млад лекар, както и отличието „Студент на годината“ в категория здравеопазване за 2017 г. Неговата избраница Евелина Парашкевова пък е учила „Финанси“ в Стопанската академия „Д.А.Ценов“ в родния си град и в момента гради кариера в най-голямата българска банка. Д-р Мартин Караманлиев е сред 50-те поканени автори, споделили своите лични истории в алманаха. Наред с разказа за ученическите си години, на страниците на изданието той разказва интересни преживявания като средношколец. „В този период срещнах и първата си и единствена любов – Евелина. Нещата се случваха толкова навреме, толкова на място, толкова чисто – приказка! А и нямаше друг начин – тя е истински диамант. Най-прекрасното, мило, ерудирано, пробивно, амбициозно, успяващо, забавно и талантливо създание! Всеки ден заедно е подарък за мен. И така вече 10 години. И не мога повече да чакам, бе да ти задам този въпрос: „Ще ме направиш ли най-щастливия човек на света, като се омъжиш за мен?“. Оригиналното предложение за брак бе огласено пред препълнената зала на най-голямото свищовско училище при представянето на книгата и предизвика бурни аплодисменти от учители, родители, гости и ученици. Избраницата на медика каза заветното „Да“. Събитието с представянето на книгата е кулминация на 5-дневни чествания, които завършиха с тържество в салона на Първо българско народно читалище „Еленка и Кирил Д. Аврамови“ в града на Алеко Константинов. Инициатори от СУ „Николай Катранов“ успяха да съберат на страниците на пионерната книга „55+ вдъхновяващи истории“ едни от най-значимите лични примери за успехи и изпитания, свързани с възпитаници на учебното заведение. „С историите, разказани на 304 страници, книгата имаше дигитална премиера още на 25 октомври и вече отчете над 1500 прочитания в уеб-среда . Автори и съставители на книгата са Генади Иванов, Надя Мочкова и проф. д-р Андрей Захариев. Принос с отделни текстове имат над петдесет възпитаници и учители, свързани в годините с флагмана на училищното образование в Свищов“, изтъкват издателите. Книгата е отпечатана в тираж 500 броя в цветен илюстриран формат в издателство „Фабер“ – Велико Търново. Изданието е изцяло финансирано от Академична фондация „Проф. д-р Минко Русенов“, на база постъпило целево дарение от физически лица. „Съставителите на летописа умело бяха заменили този текста с предложението за брак в дигиталното издание с панорамна снимка от въздуха на училището и град Свищов, така че знаковия абзац и посвещение в любов да бъде истинска изненада“, споделят инициаторите. В Предговора на книгата се казва: „Настоящи или бивши учители и ученици, всички ние сме част от 55-годишната история на училище „Николай Катранов”. Прекрасно е, че 55+ от Вас разказаха своите вдъхновяващи истории и направиха книга. Училището е храм на знанието. В училище всеки от нас е научил буквите, неговият първи учител го е научил да чете и така му е показал пътя към знанието. В усилието да направиш книга за юбилея на своето училище са вложени много дълбоки символи – за буквите, за четенето, за знанието… Ето един от тях: Четете книги! Сега в ръцете ни е книгата, посветена на 55-годишния юбилей на училището. Ние я разтваряме и четем 55+ удивителни човешки истории…, 55+ вдъхновяващи истории на хора, които знаят, че пътят към знанието започва от буквите, убедени са, че най-великите и най-ценните човешки знания са в книгите и ти правят безценен подарък, с който ти казват: Чети, приятелю!“ СУ „Николай Катранов“ е открито през 1964 г. като начално и основно училище с ученици от 1-ви до 8-ми клас. Първоначално се е помещавало в сградата на гимназия „Алеко Константинов“. Обявено е за първоприемник на основаното през 1831 г. училище на Христаки Павлович. През 1980/1981 година са построени двата нови корпуса на учебното заведение. През 1983/1984 година се чества 20-годишнината от създаването му и е избрано за базово към Министерството на народната просвета по осъществяване експеримента на БАН под ръководството на акад. Благовест Сендов. През 2014 г. СУ „Николай Катранов“ чества половинвековен юбилей. По проект на Община Свищов е осъществено цялостно обновяване на сградния му фонд във връзка с повишаване на енергийната ефективност. Патрон на школото е Николай Катранов – български поет, фолклорист, преводач, революционер. Той е роден в Свищов през 1829 г. Завършва Историко-филологическия факултет на Московския университет, където се сближава със славянофилите. Прототип е на Инсаров от романа на Тургенев „В навечерието”. След завръщането си в България работи като учител, изнася лекции, редактира сборници с народни песни. Умира едва на 24 години от туберкулоза. Училището е единствено в община Свищов с паралелки с профил „Чужди езици“ – с английски и немски език. През 2019 г. за първи път е въведен и руски като изучаван втори чужд език. През юбилейната 2020 учебна година в Средно училище „Николай Катранов“ се обучават 744 ученици от I -XII клас, разпределени в 34 паралелки, в т.ч. една подготвителна група. Педагогическият екип на училището включва 78 души, сред които са психолог, педагогически съветник и ресурсен учител. Непедагогическият персонал наброява 19 души. Директор на училището от 2004 г. е Генади Иванов, който е и общински съветник в Свищов. Учениците на СУ „Николай Катранов“ демонстрират едни от най-високите резултати в страната на държавните зрелостни изпити, външно оценяване, олимпиади, конкурси и състезания. Училището активно работи по национални и международни програми. Има спечелени и реализирани над 30 международни проекта по програмите „Коменски“, „Сократ“ и „Учене през целия живот“, програми на Европейската комисия и Европейския парламент. През учебната 2019/2020 година СУ „Николай Катранов“ участва като партньор в шест проекта по програма „Еразъм +“, с което отново е сред училищата рекордьори в страната по брой едновременно изпълнявани проекти по тази програма. Финансиралата изданието академична фондация „Проф. д-р Минко Русенов“ е учредена през 2017 г. Тя подкрепя инициативи, свързани с образованието, науката и спорта. Патрон на фондацията е проф. д-р Минко Русенов – създател и първи ръководител от 1952 г. на финансовата катедра при Стопанската академия „Д. А. Ценов“. Председател на УС на Фондацията е проф. д-р Андрей Захариев, а на нейния контролен съвет – проф. д-р Румяна Лилова. Настоятел на сдружението е проф. д.н. Стефана Русенова, първородна дъщеря на патрона на фондацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Лекар от Свищов предложи брак на съученичка в юбилеен школски алманах\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b8%d1%80%d0%b8%d0%bb%d0%be%d0%b2-%d0%bd%d1%8f%d0%bc%d0%b0-%d0%bf%d1%80%d0%b0%d0%b2%d0%b5%d0%bd-%d0%bc%d0%be%d1%82%d0%b8%d0%b2-%d0%ba%d0%b0/", "text": "Освен политическата публична претенция, откъм правната страна, няма проблем с тълкуването и прилагането а тази процедура. Това каза пред журналисти министърът на правосъдието Данаил Кирилов по повод избора на Иван Гешев за главен прокурор. „Тази правна норма има правно битие повече от 20 години в българското право – в Закона за съдебната система. Не бих искал да влизам в дебат за пресилени, ескалационни твърдения, които целят да създадат привидност за правна несигурност, каквато всъщност няма“, допълни още министърът. Той добави, че правната норма и правоприлагането не съдържат подобни въпроси. „Ако е имало такива, през 2002 година Конституционният съд ги е решил. Не виждам каквато и да е причина да се очаква промяна на практиката на Конституционния съд по този въпрос“, посочи Кирилов.", "date": "2019.11.22", "title": " Министър Кирилов: Няма правен мотив кандидатурата на Гешев да се прати към Конституционния съд"}
{"url": "https://trud.bg/%d1%84%d0%b8%d0%bd%d0%b0%d0%bb%d1%8a%d1%82-%d0%b5-%d0%b1%d0%b8%d1%82%d0%ba%d0%b0-%d0%bc%d0%b5%d0%b6%d0%b4%d1%83-%d0%be%d0%b1%d0%be%d0%b6%d0%b5%d1%81%d1%82%d0%b2%d0%b5%d0%bd%d0%b8-%d1%82%d1%80%d0%b5/", "text": "Големият финал за Копа Либертадорес между „Ривър Плейт“ и „Фламенго“ се превърна в личен дуел между двама обожествявани треньори. Марсело Галярдо е идол за „червено-белите“ фенове в Буенос Айрес още като футболист на отбора. Още в първия си сезон начело на „Ривър Плейт“ наставникът спечели Копа Судамерикана, аналог на Лига Европа. На следващата година Галярпдо триумфира в Копа Либертадорес, носейки трофея за първи път след повече от две десетилетия. Последва още един триумф в турнира и „Ривър Плейт“ стана първи след големия враг „Бока Хуниорс“, вдигнал два пъти поред най-ценната купа на Южна Америка. Галярдо доказа, че може да гради, продава и отново да гради голям отбор. Неслучайно „Барселона“ изкъсо следи развитието му. „Постиженията му са фантастични и най-вече постоянството в резултатите – възкликна Пеп Гуардиола, треньорът на „Манчестър Сити“. – Странно е, че не бе номиниран за най-добър в света.“ Срещу Галярдо се изправя португалецът Жорже Жезуш. В кариерата си той спечели куп трофеи начело на „Бенфика“ и „Спортинг“. Жезуш дойде във „Фламенго“ през юни и единствената му загуба датира от първата седмица на август. Феновете вече сравняват отбора му с великия тим от 80-те със Зико, Жуниор и Леандро. Португалецът ще е първият чуждестранен треньор, извел бразилски тим до финала на Копа Либертадорес. „ Жорже промени интензитета и агресията – твърди Леонардо, бивш играч на „Фламенго“ и сега спортен директор на ПСЖ. – Това е нещото, което Бразилия загуби. „Фламенго“ стана много европейски.“ Един от най-популярните бразилски отбори бе изпратен от повече от 10 000 фенове на летището в Рио де Жанейро. Също толкова гледаха и последната тренировка на тима.", "date": "2019.11.22", "title": " Финалът е битка между обожествени треньори"}
{"url": "https://trud.bg/%d0%bd%d1%8c%d0%be%d0%b9%d1%81%d0%ba%d0%b8%d1%8f%d1%82-%d0%b4%d0%b8%d0%ba%d1%82%d0%b0%d1%82-%d0%b8-%d0%b7%d0%b0%d0%b1%d1%80%d0%b0%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bc%d0%be%d1%80/", "text": "През 2019 г. победителите в Първата световна война нанасят гибелен удар не толкова на българската държава, която все пак оцелява, а на единството на нацията В Зайчар до края на XIX век се е говорело на местния български диалект На 27 ноември се навършват 100 години от злощастния за нашата нация мирен договор, подписан в парижкото предградие Ньоu. За съжаление, и в тези дни, както при всяка годишнина от Ньойския договор, се повтарят не само истини, но и неверни клишета. Едно от тях е, че през 1919 г. България е изгубила „само“ Беломорието и Западните Покрайнини предвид промените на границите с оглед на Букурещкия договор от 1913 г. – договор, който е не по-малко грабителски… Този формален прочит, без преувеличение, е обиден за паметта на нашите предци. Така или иначе, с наложения през 1919 г. международен порядък изконните български области Македония, Поморавие, Южна и Северна Добруджа, Източна и Западна Тракия на практика са признати за „законно“ притежание на заграбилите ги държави. С Ньойския диктат победителите в Първата световна война нанасят гибелен удар не толкова на българската държава, която все пак оцелява, а на единството на нацията. Наред с военната катастрофа, изразяваща се в около 115 хиляди убити, хиляди ранени, вдовици и сираци, потоци от бежанци, стопанска разруха, тежки репарации и т.н., е променена „оптиката“ на собственото ни геополитическо мислене. След Ньойския договор, потвърден почти изцяло от Парижкия през 1947 г., българският национален въпрос изглежда не само нерешен, но и нерешим… Днес знаем за терора и униженията, на които са подложени българите в Македония, за разделените къщи и гробища в Западните Покрайнини, за насилията в Добруджа, за съдбата на сънародниците ни в Беломорието. Нека обаче си спомним най-сетне и за Поморавието – земя, населена с българи повече от едно хилядолетие! Българската същност на населението е отразена в хиляди документи, от чужди пътешественици, дипломати, търговци и т. н., а докъм средата на XIX век дори и от сръбските автори. В крайна сметка, през 1872 г. местните жители в Нишко и Пиротско категорично определят своята националност, влизайки в Българската Екзархия. Истината за българския характер на областта е показана в изследванията на Г. Занетов, Т. Павлов, Ат. Иширков, Ст. Райчевски, Вл. Русков, Ж. Войников, Р. Иванов и др. Най-северозападните български земи са дадени на Сърбия през 1829 г., пет населени с българи околии – през 1833-та, а южната част на Поморавието с Ниш, Пирот, Лесковац и Враня – след Руско-турската война от 1877-1878 г. По време на Първата световна война България изтъква пред Централните сили своите законни претенции. От края на 1915 до есента на 1918 г. почти цялото Поморавие влиза в Моравската военно-инспекционна област с център Ниш. Организираната от Българската академия на науките експедиция събира безценна информация за езика, етнографските особености, културно-историческото наследство. Ето как проф. Беню Цонев характеризира ситуацията в Поморавието: „За българското самосъзнание на Македония, за нейния български колорит няма защо и да говоря… Други са нашите виждания към Моравската област… Ние си мислехме, че тая област е населена от компактно сръбско население, което държи много жилаво за сръбската държавна власт… Най-главният и основен слой е онова същото население, което имаме в нашите погранични околии Белоградчишка, Царибродска, Трънска и Босилеградска – население, което наричаше себе си допреди 1878 г. българи, а тъй го наричаха и самите сърби, докато не беше влязъл у тях бесният шовинизъм да гонят всичко българско. Освен „бугари“, сърбите от Шумадия наричаха и наричат още моравците „шопи“ и „торлаци“…“ Въпреки наложената сърбизация, говорите в Поморавието и до днес пазят своята българска основа. В Зайчар до края на XIX век в градските учреждения се е говорело на местния български диалект, а само документацията се е водела на сръбски. Към времето на Първата световна война асимилационната политика е действала в продължение на десетилетия. Сред нейните оръжия е и… братоубийството! Още в Сръбско-българската война (1885-1886) срещу България е хвърлена Тимошката дивизия, чийто състав е набиран почти изцяло от местното българско население. С други думи, българи се бият срещу българи! През Първата световна война в Косовската операция (5 октомври – 25 ноември 1915 г.) българските войски се сражават с Тимошката и Моравската дивизии. Така е и при епичните боеве на Каймак-Чалан през 1916-а, и на Добро поле през 1918 г. Пролятата кръв създава взаимна неприязън между хората, независимо от техния произход. Както се оказва обаче, през 1915-1918 г. възстановяването на националното самосъзнание на моравските българи не е обречена кауза. Както пише проф. Б. Цонев, „… главната работа ще извърши и тук пак оная сила, на която благодарим изобщо за нашия бърз напредък – училището… Само за три-четири месеца български учители войници, които заедно с казармената си работа учеха децата на българска книга, бяха успели не само да ги научат да четат и пишат правилно български, но и да спечелят сърцата им…“ Подкрепяната от Антантата сръбска върхушка крои планове за реванш, т. нар. Топлишко въстание през март 1917 г. е представяно в нашата западна съседка като „народна борба“ против „българския окупатор“. Всъщност, става дума за планирана диверсия, в която водещи са не някакви „сръбски“ национални чувства, а страховете на местните хора от планираната мобилизация при продължаващата кървава война. Идеята за отваряне на „вътрешен фронт“ е на ген. Живкович, командир на сръбския корпус в Одеса, подкрепен от руското командване. „Въстанието“ трябва да съвпадне с готвеното настъпление на Антантата на Солунския фронт и онова на румънци и руси през Добруджа във вътрешността на България. През септември 1916 г. в планината Радан при Прокупле (бълг. Прокоп) със самолет е прехвърлен Коста Печанац – сръбски офицер с „богат“ опит в насилията над македонските българи. В действие влизат и „комитите“ на Коста Войнович, които се крият в планината Копаоник. Те успяват да увлекат в авантюрата част от местните хора, които не се явяват пред наборните комисии, а бягат в планината. Бунтовниците завземат Куршумлия и Прокупле. Една от най-грозните прояви е кървавият погром, извършен от главорезите на Коста Печанац в Босилеград и околните села. Макар и с ограничен състав, българските сили под командването на полк. Александър Протогеров и полк. Петър Дървингов потушават метежа. И днес Топлишкото „въстание“ се използва за сатанизиране на България, но и за тотално отричане на българските корени на местното население. Паметниците, издигнати за увековечаване на събитието в Прокупле и на други места, отправят неверни послания към бъдещите поколения. Ньойският диктат прекършва процеса на възстановяване на националното самосъзнание на моравските българи. Загубата на Македония, Беломорието и цяла Добруджа, откъсването на Западните Покрайнини (западни по отношение на територията на България след 1878 г.), са изключително болезнени за българското общество. Издигнатата през 1928 г. от д-р Иван Строгов идея Поморавието със столица Ниш да бъде признато за автономна област, дори за самостоятелна държава, остава глас в пустиня… Бившият нишки областен управител изтъква, че подобно решение е в интерес на „… мирното и свободно развитие на Балканския полуостров…“ Част от Поморавието е под административната власт на Царство България и по време на Втората световна война, след която отново е дадена на Сърбия, тогава в доминираната от нея Югославия. В периода между двете световни войни, и особено след демократичните промени в България (1989 г.) въпросът за правата на българите в Сърбия е сведен главно до Западните Покрайнини, при това действията и тук са колебливи и непоследователни. Няма дори и намек за историческите ни права в Поморавието, вероятно за да не бъдем заподозрени в реваншизъм, национализъм и т. н. От другата страна на границата обаче продължава да се пише друга история, да се търси (различен от българския!) „шопски“ и „торлашки“ език… Българската подкрепа за приемането на Сърбия в Европейския съюз е жест на добросъседство, но от него не следва съгласие с манипулирането на историята, езика и традициите. Истината за Поморавието е важна заради общото ни бъдеще. В крайна сметка, осъзнаването на мащабите и последиците от Ньойския диктат отпреди един век е най-добрата терапия срещу нанесените травми на националната ни психика, дори и да не го съзнаваме.", "date": "2019.11.22", "title": " Ньойският диктат и забравеното Поморавие"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d0%b5-%d1%81%d0%bb%d1%83%d1%87%d0%b0%d0%b9%d0%bd%d0%be-%d0%bf%d1%80%d0%b5%d0%b4%d1%80%d0%b8%d1%87%d0%b0-%d0%ba%d1%80%d0%b0%d1%85%d0%b0-%d0%bd%d0%b0-%d0%b5%d1%81/", "text": "Президентът на Русия прогнозира в интервю по-нататъшен крах на ЕС и дори предрече възможния срок – „в края на 2028“. Според него някои страни от Източна Европа могат да последват пътя на Великобритания. Доскоро подобно нещо изглеждаше немислимо, но сега изглежда доста вероятно и разпада на ЕС ще бъде добра новина за Русия. Когато Владимир Путин говори, че разпадането на ЕС може да не свърши с Великобритания, това в никакъв случай не е злорадство. Напротив, Русия не иска такъв ЕС, а иска „предсказуем и разбираем партньор“ и затова си има причини. „Ние сме заинтересовани да гарантираме, че всичко се е съхранило и функционира ефективно. Ние наблюдаваме с тревога какво се случва там, защото значителна част от нашите златни и валутни резерви са деноминирани в евро, а за нас, въпреки спада в търговията след различните решения за санкции, ЕС остава нашият най-голям търговски и икономически партньор“, подчерта руският държавен глава. С други думи, ако ЕС се разпадне като къща от карти, не само икономиките на неговите членове, но и руската ще пострадат сериозно и неизбежно: кръвоносната система вече е много обща и не става въпрос само за газ. Другото нещо е, че според Путин икономиката може да се превърне във фактор за дезинтеграция в рамките на ЕС. И това се отнася не за икономическа криза, а за икономическия растеж в източните граници на ЕС. Логиката тук е прозрачна: докато Брюксел финансира различните програми за развитие с директните субсидии за страните от Източна Европа и по този начин желае да изглади контрастите и да намали разликата между бившите държави от Източния блок и „стара Европа“, като Полша, Унгария и други, е изгодно да бъдеш част от ЕС. Но щом тези страни се превърнат от получател в донор и са принудени да дават заеми от собствените си средства в подкрепа на изоставащите, те могат да загубят всяко желание да останат в ЕС. И подобно развитие на събитията е абсолютно неизбежно – единственият въпрос е времето и е очевидно, че Брекзит ще ускори приближаването на тази дата, защото Великобритания беше един от донорите. В момента икономиките на Източна Европа по принцип растат по-бързо от западните икономики, с изключение на държавите джуджета и офшорната Ирландия, която сега е лидер. В бившия „съветски блок“ годишното увеличение е от 3 до 5 процента, а на запад, в най-добрия случай е 2%, а най-големите икономики държат около 1%. Ясно е, че това се дължи, наред с други неща, на ефекта „ниска основа“, но изоставащите упорито догонват и напредъкът в техния случай е очевиден. Ако не вземете предвид сравнително проспериращата Естония, Унгария, Полша, Чехия и Словакия се справят по-добре от останалите, а тяхното население вече достигна високо или поне задоволително ниво на доходи. И чудесно съвпадение е, че именно тези държави са съставили собствена политическа асоциация, която е категорично против официалния Брюксел. Говорим за „Вишеградската четворка“, сформирана през 1991 г. По ирония на съдбата тези страни се обединиха, за да се присъединят заедно към ЕС и да се подкрепят взаимно по този път. Но времената се промениха и сега тази „четворка“ остро критикува Брюксел за миграционната му политика, а еврочиновниците за „необоснована намеса в делата на суверенните държави“, тоест в техните собствени работи. В три от четирите държави на групата властта сега е в ръцете на евроскептиците. В Полша партията „Право и справедливост“ победи на последните избори с лозунги в духа на консерватизма и полския национализъм и критикува Берлин и Брюксел. В Унгария Виктор Орбан не губи позиции с партията си Фидес, който го наричат „Путин на ЕС“ и „главния враг на глобалиста Сорос“. А в Чехия успешно и взаимно се допълват ексцентричният и явно симпатизиращ на Русия президент Земан и премиерът Бабиш, като последният е скептик за „обединена Европа“. Това са много различни страни: там, където е толерантната и атеистична Чехия, и където е религиозната до мракобесие Полша или Унгария, която все още смята себе си за почти империя. И въпреки това те са обединени от факта, че са се формирали и са узрели до сегашното си състояние именно като национални държави, и където такова понятие като суверенитет е високо ценено. С оглед на това не бива да се изненадваме, че либералните чехи два пъти подред избират своите президенти, които демонстративно не използват флага на ЕС, въпреки че са задължени от закона за това. В очите на много поляци, унгар­ци и чехи, брюкселската бюрокрация е просто подобрено преиздаване на „съветските другари“, които се намесват в традициите на независимите нации, но са благодарни, че все още не са въвели танковете в техните страни. Ако усещането за донякъде ранена национална гордост и отхвърлянето на неизбраните и съмнително ефективни евробюрократи, които се опитват да приведат много различни държави в ЕС под един общ знаменател, се прибави и очевидното икономическо несъответствие на членството в ЕС, прогнозата на Владимир Путин има шанс да се сбъдне. Подчертаваме само очевидната нецелесъобразност. Много не толкова очевидни процеси пръскат ЕС по шевовете и те ще доведат до сериозни загуби. Обаче няма такива авантюри, на които един истински популист не би се осмелил, а популистите в Европа сега са на висока почит.   Колелото може пак да се превърти Всъщност, никой не спори затова, че ЕС е претърпял структурна криза вътре в рамките на Съюза. Населението на много страни все по-настоятелно проверява този проект за неговата устойчивост и здравина, а победата на евроскептиците на изборите отвътре изглежда дори и по-зрелищна от напускането на Великобритания. Естествено после мнозина ще съжаляват. Мнозина съжаляваха навремето и за края на социалистическата епоха. Но колелото на историята не дава заден ход и затова нищо чудно да се превърти отново. И пак да видим в Източна Европа същите политически процеси като в края на 80-те и началото на 90-те. (Превод за „Труд” от vz.ru – Павел Павлов)", "date": "2019.11.22", "title": " Путин неслучайно предрича краха на ЕС\t"}
{"url": "https://trud.bg/%d1%84%d1%83%d1%80%d0%bd%d0%b0%d0%b4%d0%b6%d0%b8%d0%b5%d0%b2-%d0%bd%d0%b5-%d0%b8%d1%81%d0%ba%d0%b0-%d1%81%d0%bf%d0%b5%d0%ba%d0%b5%d0%bb%d1%83%d1%86%d0%b0%d0%b8%d0%b8-%d1%81-%d0%b8%d0%bc%d0%b5%d1%82/", "text": "Атанас Фурнаджиев, вицепрезидент на БФС, призова да не се правят спекулации с името му. Всвоя позиция по повод със скандала къде отсядат младежки и юношески национални отбори бизнесменът и шеф на „Мото Пфое“ излезе със становище. „Пo никaкъв нaчин нe cъм учacтвaл прякo или кocвeнo във взeмaнeтo нa рeшeния къдe и кoгa дa бъдaт трeнирoвъчнитe лaгeри нa oтбoритe в дeтcкo-юнoшecткитe шкoли – твърди Фурнаджиев. –   Пo прoгрaмaтa зa дeтcкo-юнoшecки cпoрт в БФC имa кoмиcия c прeдceдaтeл Eмил Кocтaдинoв и члeнoвe прoф. Лъчeзaр Димитрoв и Aнтoн Пeтрoв. Тe ce cпирaт нa турoпeрaтoрcкa фирмa, кoятo нa cвoй рeд избирa и прeдлaгa пoдхoдящи зa цeлитe нa трeнирoвъчни лaгeри хoтeли. Вceки трeньoр caм рeшaвa, в кoй хoтeл дa прoвeдe пoдгoтoвкaтa нa cвoя футбoлeн oтбoр. В мoмeнтa турoпeрaтoрcкaтa aгeнция e прeдлoжилa хoтeли в Cливeн, Бoрoвeц, Гoвeдaрци и Бaнcкo. „Бeлвeдeрe Хoлидeй Клуб”e eдинcтвeният хoтeл нa тeритoриятa нa Бaнcкo, кoйтo имa coбcтвeн cтaдиoн и тoвa гo прaви прeдпoчитaнa дecтинaция зa трeнирoвъчни лaгeри нa мнoжecтвo cпoртни клубoвe, кaктo бългaрcки, тaкa и чуждecтрaнни. Смятaм, чe зa вceки рoдитeл, кaкъвтo cъм и aз, и тo нa 4 дeцa, e изключитeлнo вaжнo дeтeтo ми дa бъдe нa трeнирoвъчeн лaгeр c aдeквaтни уcлoвия и кaчecтвo нa уcлугaтa, oтгoвaрящи пълнoцeннo нa нуждитe нa eдин млaдeж, зaнимaвaщ ce интeнзивнo cъc cпoрт и пoдгoтoвкa зa cъcтeзaния. Щe приcъcтвaм нa Изпълкoмa нa БФC, кaктo и нa прecкoнфeрeнциятa cлeд тoвa и щe бъдa нa рaзпoлoжeниe зa oтгoвoр нa вcички журнaлиcтичecки въпрocи.“", "date": "2019.11.22", "title": " Фурнаджиев не иска спекелуцаии с името му"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d0%bd%d0%b0%d0%ba%d1%8a%d0%b4%d0%b5-%d1%81%d0%bb%d0%b5%d0%b4-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd%d0%b0-%d0%be%d0%bf%d0%be%d0%b7%d0%b8/", "text": "Резултатите от общинските избори там ясно показват, че неолибералните сили и НПО-та на ясла на Сорос все още са силни и могат да воюват „Започва нова ера. Ще върнем Будапеща в Европа“, заяви новият кмет на Будапеща – 44-годишният либерален политик Гергей Корачон, след победата си на общинските избори през октомври 2019 г. „Това е важна антифашистка победа“, коментира подкрепяния от френска медийна корпорация унгарски електронен седмичник „Вишеград пост“, представящ се за консервативно издание. „Следвайте Будапеща, а не Орбан“, потекоха послания от Брюксел и Страсбург. „Днес е голяма победа, голям празник“, пригласят от Демократическата коалиция (ДК) на бившия социалистически премиер Ференц Дюрчани и от сайта на Унгарската социалистическа партия (УСП). Какво следва обаче след празника (Post festum)? Какво показват реалните данни? Опозицията печели кметските места в 13 от общо 23 окръжни града, включително Будапеща, Сегед, Мишколц, Сомбатхей, Шалготарян и др. градове, благодарение на обединените сили на всички големи опозиционни партии: УСП; ДК; „зелената“ либерална „Политиката може да бъде различна“ (Lehet Mas a Politika-LMP); центристката „Моментум“, подкрепяща гей браковете и декриминализиране на канабиса; и крайно-дясната „Йоббик“, считана за духовна наследница на протежето на Хитлер – нацистът Ференц Салаши. Иначе казано – обединение на принципа „всички срещу Орбан“. Впрочем, още през 2011 г. един от дейците на LMP – Гергей Корачон, предлага сътрудничество не само с левоцентристката опозиция в лицето на УСП, но и с крайнодясната партия „Йоббик“. На общинските избори през 2014 г., Корачон бе избран за кмет на XIV будапещенски район „Зугло“ с подкрепата на УСП, ДК и алианса „Заедно-2014“. Сегашният успех обаче едва ли е повод за festum. При избирателна активност 48,57% (46,64% през 2010 г., 44,30% през 2014 г.), ФИДЕС има подкрепата на 54,45% от участниците, докато обединената опозиция – 41,02%. След преразпределяне гласовете на непреминалите 5-процентната бариера, ФИДЕС получава 245 ключови поста в общинските съвети; срещу 123 – или двойно повече – от обединената опозиция (40 за „Йоббик“, 36 за ДК, 29 за „Моментум“, 18 за УСП); и 12 – за други, „независими“ формации. Вижда се, че за празник – условно казано, едва ли може да се говори. Какво сочи анализът зад тези цифри? Най-изненадващ резултат е победата на опозицията в традиционно консервативните и богати квартали на Будапеща, считани за крепост на ФИДЕС. Това показва изместване от Орбан на част от по-заможната и средната класа, и най-вече – голяма част от интелигенцията (в широкия обхват на това понятие), независимо от постоянното ухажване на правителството към тези социални групи. И този обрат се дължи не само на парите на Сорос и отвъдокеански донори от средите на Демократическата партия. Кметството в деиндустриализирания Дунауйварош (унгарският Димитровград, наричан Сталинварош през 50-те години на ХХ век) преминава в ръцете на „Йоббик“! Друг град, който ще се управлява от крайнодесните, е Егер. И на двете места „Йоббик“ печели с подкрепата на социалисти, зелени и либерали. ФИДЕС спечели убедителни победи в по-малките градски и селски общини. Работническият квартал в Будапеща, исторически наричан „червения Чепел“, поради предишното силно влияние на комунистите в този район, гласува за ФИДЕС. Това едва ли е изненада. Класовият усет на потомственото работничество не може да бъде излъган. След като премиерът на социалистите Ференц Дюрчани възприе неолибералната линия на Тони Блеър, заедно със строгите мерки за икономии (austerity measures), голям дял от работническата класа започна да напуска социалистическата партия. Тази политика допринесе за възхода на „Йоббик“ и парламентарното свръхмнозинство на ФИДЕС през 2010 г. Отливът от т. нар. ляво е тенденция вече второ десетилетие. Много от дейците на УСП преминаха в редовете на „зелените“ или в други „левоцентристки“ формации. Социалистът Акош Сабадош, например, кмет на XX район на Будапеща в продължение на 14 години, сега спечели шестия си мандат, но като независим, подкрепян от ФИДЕС. Впрочем, още през 2015 г. той напусна УСП. В Сегед пък, 47-годишният Ласло Ботко – член на УСП от 1991 г., за четвърти път бе избран за кмет на града, но с подкрепата на граждански сдружения. През май 2017 г. Ботко бе номиниран за министър-председател, при евентуален успех през 2018 г. на социалистите. В края на септември 2019 г. той обяви, че напуска УСП. Лидерът на социалистите Берталан Тот изрази съжаление от този акт, но отчете заслугите на Ботко за развитието на демократичния процес и отстояването му на левите идеи. Опозиционните медии и политици атакуват управляващите и лично Орбан за корупция във върховете, за „котерията от олигарси“ в неговия кръг. Корупция има навсякъде по света, но т. нар. гранд-корупция навлезе в Източна Европа като част от предписанията на западноевропейски и отвъдокеански съветници, нахлули в страните им непосредствено след политическите промени в края на 80-те години. Нищо чудно, ако се окаже, че около Виктор Орбан и в самата Унгария също съществува „сенчеста власт“. Колкото и да се стараят официозите да изграждат чист имидж на правителството и лично на премиера. Но за корупцията в Унгария само се пише и говори, няма осъдени, нищо видимо не излиза на повърхността. Както и в България: досега няма осъден нито един от най-високите етажи на властта. Тоест, фактите за унгарската корупция са виртуални; докато фактите за икономическия растеж и социалната дейност, за разлика от България, са реални. Унгарецът чувства как повече пари влизат в джоба му, как живота му малко по малко се подобрява. Макар повечето унгарци да харесват твърдия подход на премиера, не толкова пропагандата, че нещата се подобряват. Изявленията му срещу „диктата на Брюксел“ и „безнаказаността на чуждите компании, които ограбват унгарците“, окрилят хората в утежнено икономическо положение, които се чувстват излъгани от прехода и измамните обещания, че с влизането в ЕС ще се решат основните им проблеми. Лозунги като „Ние няма да бъдем чужда колония“, определено повдигат духа им и ги изпълват с национална гордост. А вероятно и с надежда, че нещата може да се променят. Както прозря още през 2013 г. журналистът от в. „Труд“ Георги Готев – понастоящем зам.-главен редактор на брюкселското издание EurActiv: „Преди дни Виктор Орбан обяви, че колониализмът е свършил. Той прокарва намаляване цените на енергията и притиска банките да поемат загуби, за да помогнат на клиентите си унгарци. Не ми е известно някоя от тях да е напуснала… Ако представляваше лява партия, сигурно щяха да го наричат комунист. Но Орбан е десноцентрист, държавник, защото вижда бъдещето на страната си и на унгарците в дългосрочен план… Сигурно много мерки, които е прокарал, имат почва и в България. В българските интернет форуми е пълно с адмирации за Орбан. Ако бях на мястото на съветниците на министър Вигенин, бих предложил българските посланици да информират за някои нестандартни на пръв поглед решения…, които биха могли да бъдат приложени в България. Нестандартни решения са безкрайно много необходими, с оглед на огромната мизерия на милиони българи. Нима само в Унгария банките могат да работят в полза на унгарците? Само в Белгия ли е възможен безплатен ток?“ Резултатите от общинските избори в Унгария ясно показват, че неолибералните сили и НПО-та на ясла на Сорос, все още са силни и могат да воюват. Очевидно, Орбан ще трябва да преосмисли някои от политиките си, да се преустрои за постигане единодействие на антиглобалистките, нелиберални сили не само в собствената си страна, но и в ЕС. Що се отнася до социалистите, до унгарците с леви убеждения, много от тях си задават въпроса дали „успехът“ от съюзяването с крайнодясната „Йоббик“ в перспектива няма да им донесе повече негативи отколкото ползи?", "date": "2019.11.22", "title": " Унгария – накъде след празника на опозицията\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d1%86%d0%b5%d0%bd%d0%b8-%d0%b8%d0%b7%d1%86%d1%8f%d0%bb%d0%be-%d0%bf%d0%be%d0%bb%d0%be%d0%b6%d0%b8/", "text": "Изпитните комисии, които изслушаха еврокомисаря Мария Габриел на 30 септември, оценяват изцяло положително нейното представяне. Това се посочва в писмо на двете парламентарни комисии с оценка от изслушването, съобщи БТА. Двете изпитни комисии отбелязват, че Габриел познава областите, за които се предвижда да отговаря като еврокомисар по младежта и иновациите. Комисиите допълват, че получените отговори са били изчерпателни и задълбочени. В документа се посочва, че според двете парламентарни комисии наименованието на новите задачи на Габриел трябва да отразява по-ясно и недвусмислено основните насоки – изследвания, образование и култура. Говорител на новоизбрания председател на Европейската комисия Урсула фон дер Лайен днес съобщи, че знае за настояването на италианското правителство названието на отговорностите на Габриел да бъде допълнено с думата „култура“. Подобно искане бе отправено на вчерашното заседание на Съвета на ЕС. Говорителят уточни, че след като в последните часове ЕП представи писмата с оценките на всички кандидати за еврокомисари, сега екипът на Фон дер Лайен обмисля поисканите от евродепутатите промени.  Говорителят потвърди, че днес следобед се очаква посланиците на страните от ЕС да дадат предварителна оценка на списъка с кандидатите за еврокомисари. В понеделник следващата седмица се предвижда Съветът на ЕС да утвърди списъка с окончателния състав на новата ЕК. След това в сряда новата комисия се предвижда да бъде гласувана от евродепутатите в Страсбург. В полунощ днес изтича срокът по искането Великобритания да представи свой кандидат за еврокомисар. ЕК засега не бърза да посочи какво наказание би поискала от Съда на ЕС за Лондон заради неспазването на изискването да посочи свой представител в комисията. ЕК днес отново изрази убеденост, че екипът на Фон дер Лайен ще може да встъпи в длъжност от 2 декември, макар и с един комисар по-малко от необходимото.", "date": "2019.11.22", "title": " Европарламентът оцени „изцяло положително“ изслушването на Мария Габриел\t"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%be%d1%82-%d0%b2%d0%b8%d0%bd%d0%be%d1%82%d0%be-%d0%ba%d0%be%d0%b5%d1%82%d0%be-%d0%bf/", "text": "Изнасяме основно евтино  Българинът плаща едва половината от виното, което консумира всяка година. Това показват данни на НСИ, представени по време на винена конференция в Интер Експо Център в София. Всеки българин пие средно по 4,3 литра годишно, но купува едва 2, 2 литра, обясни виненият експерт Николай Кръстев. Според представители на бизнеса това означава, че у нас продължава да доминира консумацията на собствено производство и на купени на черния пазар наливни питиета. През изминалата година страната ни е изнесла 64 млн. литра вино, съобщи зам. – министърът на земеделието Лозана Василева. Основните пазари, на които продаваме в чужбина са Полша, Румъния, Русия, САЩ и Китай отбеляза тя. В същото време производители и износители на вино обясниха, че заради липсата на последователни усилия за налагане на добър имидж на българското вино, зад граница се продават основно евтини родни вина на цени по 1-2 евро. Както и такива от средния към нисък клас – от 3 до 5 евро, допълни Снежана Ескелин, обобщавайки резултатите от проведени в бранша анкети. На конференцията стана ясно още, че броят на българските изби расте, но за сметка на това намалява производството на вино. С 50 на сто по-малко през последните години са излезлите на пазара бутилки вино със защитено наименование на произход. Като причина експертите посочиха ненужни инвестиции за отговаряне на изискванията, които не водят до по-голямо търсене от страна на потребителите. Сред негативните тенденции, които бяха посочени още са фактът, че вносът на чужди вина се увеличава за сметка на износа на родни и намаляват специалистите. Винарните работят едва с 33 на сто от лозовите масиви пълноценно, тъй като останалите насаждения са стари и нерентабилни за собствениците, обясни Николай Кръстев. За да се справят с негативните тенденции представителите на бранша се обединиха, че е наложителна работата по налагане на общ винен бранд на България – Wines of Bulgaria. Той трябва да бъде промотиран чрез общи участия под шапката му на родните изби на винени и туристически изложения, онлайн платформа, майсторски дегустационни класове в чужбина, работа с мисиите ни зад граница. Без обединение на усилията на държавата и бизнеса за подобряване на имиджа на българското вино, браншът е обречен, категорични са експертите. Държавата трябва да положи усилия и за промотиране на винения туризъм, при който се постига и по-висока добавена стойност при реализиране на продукцията в сравнение с износа, обясни Екатерина Христова. Тя посочи, че е нужно търговете за реклами в туризма да се организират на база продукти, а не пазари, да се изработи календар на винените събития, сайт за рекламиране на този специализиран туризъм, да се насърчат хотели и ресторанти да предлагат и рекламират българско вино, да се увеличи активността във виртуалното пространство и да се подпомогне браншът при участията му на изложения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Купуваме половината от виното, което пием\t"}
{"url": "https://trud.bg/%d0%be%d1%82%d1%80%d0%be%d0%b2%d0%bd%d0%b8%d1%8f%d1%82-%d0%b3%d0%b0%d0%b7-%d1%84%d0%be%d1%81%d1%84%d0%b8%d0%bd-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb-%d1%81%d1%8a%d1%80/", "text": "Причина за смъртта на 9-годишния Стефан от Кардам е вдишване на фосфин, който се отделя от силна отрова за вредители, казаха и.ф. окръжният прокурор Златко Тодоров и районният прокурор на Генерал Тошево Йорданка Чанева. Още в четвъртък главният прокурор Сотир Цацаров съобщи в отговор на „Труд“, че силна отрова за мишки е убила момчето и по случая са готови три съдебно-медицински експертизи. Според всички вещи лица децата, включително и починалото братче, са имали симптоми на отравяне с фосфин. Предстои да се изясни как  е попаднал в домакинството, тъй като не се разпространява свободно в търговската мрежа. Фосфинът действа във влажна среда и така се отделя отровният газ, в случая с летален ефект. Таблетките с токсичното вещество са били поставени в дупки в стената, замазани след това с кал. Близостта до леглото на детето е причина за отравянето, обясни прокурор Чанева. От 12 до 24 часа при подобни остри отравяния настъпва смърт. Според вещите лица всички симптоми на пострадалите деца, включително и на починалия Стефан, са симптомите на отравяне с фосфин – гадене, повръщане, коремна болка, диария, замаяност, в крайна сметка – неправилен сърдечен ритъм или сърдечен арест, посочи районен прокурор Чанева. Във Военномедицинска академия в София е направена експертиза на намерените при оглед в дома на починалото момче непосредствено до леглото му две топчета с неправилна овална форма в сив цвят. Химическото изследване е показало, че  в тях се съдържа алуминиев фосфит, в който активно действащият компонент е отровният газ фосфин. Той се отделя много бързо при влажна и мокра среда. Газът е отровен, уврежда основно сърдечно-съдовата и дихателната система, причинявайки сърдечна недостатъчност.  Според научните данни достатъчно е излагане от порядъка  само от 30 до 60 минути, за да настъпи смърт. По трупа на детето не са установени травматични наранявания, които да са причина за настъпване на смъртта. Досъдебното производство засега е за причиняване на смърт по непредпазливост. Събирането на всички доказателства е условие за привличане на обвиняем, казаха представителите на държавното обвинение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Отровният газ фосфин предизвикал сърдечен арест у починалото 9-годишно момче в Кардам"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0%d0%bf-%d0%bf%d0%be%d0%b4%d0%bb%d0%b0%d0%b3%d0%b0%d1%82-%d0%bd%d0%b0-%d0%bf%d1%8a%d0%bb%d0%bd%d0%b0-%d0%b4%d0%b0%d0%bd%d1%8a%d1%87/", "text": "Служители на Националната агенция по приходите (НАП) подлагат на пълна данъчна проверка скандалната хазартна компания Efbet, съобщава  , позовавайки се на източници от кухнята на столичните данъчни. Агентите от НАП отдавна гледали с подозрение фирмата на Стефан, Боян и Цветомир Найденови, но до момента не били правили чак толкова детайлна данъчна проверка на компанията, която разполага с малтийски онлайн лиценз на името на регистрираната на острова фирма „Бробет“. Според източниците няколко от изпълнителните директори на Efbet, включително и управителят на най-оборотната им зала в кв. „Красно село“, обикаляли под пара различни фирми, с които имали договори през годините, за да си „набавят“ със стара дата „пропуснатите“ данъчни документи. В една от тези компании, които босовете на Efbet посетили наскоро, служителите останали втрещени от паниката заради течащата проверка на НАП. Едно от лицата, представляващо хазартната компания, дори споделило, че специално със залата в „Красно село“ шефовете му били много закъсали, защото именно оттам минавал най-големият оборот на фирмата и именно там се вършели схеми като „фалшиви печеливши“ и пране на пари, за които вече десетки медии у нас и в чужбина писаха в детайли. Доскоро Стефан, Боян и Цветомир Найденови не спирали да се хвалят сред свои познати, че тримата са напълно недосегаеми в България, и че имат свои хора, на които плащат щедри суми пари за спокойствието, с което се ползват. Те дори са твърдели, че във всеки един момент могат да се обадят на шефовете на НАП и някои от най-важните специализирани служби на МВР. След серия журналистически разследвания, започнали от чужбина, стана ясно, че марката Efbet е забъркана в множество схеми, а собствениците й Стефан, Боян и Цветомир Найденови са разследвани в няколко държави за пране на пари и други криминални дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Служители на НАП подлагат на пълна данъчна проверка скандалната хазартна компания Efbet"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%bd%d0%b0-%d1%82%d0%b0%d1%81%d0%be/", "text": "Извънредно положение е обявено на остров Тасос и в Кавала. Причина за мярката е лошото време и обилните валежи, придружени от силен вятър. Корабите са на котва. Не е ясно кога ще бъде отменено извънредното положение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Обявиха извънредно положение на Тасос и в Кавала"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d1%84%d0%b8%d0%b4%d0%b5%d1%81-%d0%bc%d0%be%d0%b6%d0%b5-%d0%b4%d0%b0-%d0%bd%d0%b0%d0%bf%d1%83%d1%81%d0%bd%d0%b5-%d0%b5%d0%bd/", "text": "„Фидес“, управляващата партия в Унгария, може да излезе от Европейската народна партия (ЕНП) заради разнопосчните сигнали, които получава, съобщи премиерът на Унгария Виктор Орбан, цитиран от Reuters. ЕНП замрази членството на „Фидес“ през март заради антиимиграционните кампании на Орбан и, както посочват от еврогрупата, „ерозията на върховенството на закона, свободата на пресата и правата на малцинствата“ под негово управление. Унгарската управляваща партия не получи покана за двудневната среща на върха на европейските дясноцентристи в Хърватия тази седмица. ЕНП заяви, че ще изпрати група, която да проучи условията в Унгария и да реши дали да задържи „Фидес“ в редиците си, процес, който новият председател на ЕНП Доналд Туск очаква да приключи до края на януари. Орбан обаче бе категоричен в изказването си пред общественото радио в Унгария в петък: „Запазваме членството си спряно. Чакаме ЕНП да изясни какви са възгледите и плановете й и тогава ще решаваме“, заяви той. „Въпросът е дали новият председател (на ЕНП) може да спре завоя на ляво. Ако може, тогава имаме общо бъдеще. А ако не, тогава ще трябва да изградим друга политическа общност“, обясни той.", "date": "2019.11.22", "title": " Виктор Орбан: „Фидес“ може да напусне ЕНП"}
{"url": "https://trud.bg/23-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%be%d1%82-%d1%81%d0%b5%d0%b2%d0%b5%d1%80%d0%bd%d0%b0-%d0%b8%d1%80%d0%bb%d0%b0%d0%bd%d0%b4%d0%b8%d1%8f-%d0%b0%d1%80%d0%b5%d1%81%d1%82/", "text": "Британската полиция арестува 23-годишен мъж от Северна Ирландия във връзка със смъртта на 39 виетнамци, намерени миналия месец в камион край Лондон, предава БТА. От полицията съобщиха, че той е арестуван по подозрение в трафик на хора и за подпомагане на нелегална имиграция. Младият мъж е бил задържан на магистрала на запад от Лондон. Той остава под стража. До момента полицията във Виетнам арестува 10 души във връзка с този случай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " 23-годишен мъж от Северна Ирландия арестуван във връзка с камиона-ковчег в Есекс"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%bf%d0%b0%d1%80%d0%b8-%d0%b7%d0%b0-%d0%b2%d0%b8%d0%bd%d0%b5%d0%bd%d0%b8-%d0%bf%d1%80%d0%be%d0%b5%d0%ba%d1%82%d0%b8-%d1%81%d0%bb%d0%b5%d0%b4-2020-%d0%b3/", "text": "Максималното финансиране ще и 800 000 евро От повече безвъзмездни средства за винени проекти ще могат да се възползват производителите след 2020 г. Това стана ясно от думите на зам.-министъра на земеделието Лозана Василева по време на винена конференция в Интерс Експо Център в София. Националната програма за подпомагане на лозаро-винарскиа сектор ще бъде променена, така че да е още по-полезна за бизнеса. Максималната сума на един проект вече ще е 800 000 евро. Вместо 50 на сто, както досега, фирмите ще могат да кандидатстват до 80 на сто финансиране по проекти за промотиране на българско вино в трети страни. Ще бъде включена и антикризисна мярка за подпомагане на събиране на реколтата на зелено, допълни Василева. Вече освен за оборудване ще може да се кандидатства и за средства за финансиране на строително-монтажните работи, но не и за откриване на изцяло нови предприятия, допълни зам. – министърът. Тя съобщи, че през тази година е обратно 126 милиона килограма грозде, от които се произвеждат около 90 млн. литра вино. Василена допълни, че реколтата е с 15 на сто по-слаба спрямо миналата, но за сметка на това гроздето е с по-добро качество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Повече пари за винени проекти след 2020 г."}
{"url": "https://trud.bg/%d0%b4%d0%b5%d1%80%d0%bc%d0%b5%d0%bd%d0%b4%d0%b6%d0%b8%d0%b5%d0%b2-%d0%b1%d0%b5%d0%b7-%d1%81%d0%bc%d0%b5%d1%82%d0%ba%d0%b8-%d0%bc%d0%b8%d1%81%d0%bb%d0%b8%d0%bc-%d1%81%d0%b0%d0%bc%d0%be-%d0%b7%d0%b0/", "text": "Георги Дерменджиев, селекционерът на България, коментира тегленият днес жребий в турнира Лига на нациите. Неговият отбор приема Унгария, а при успех ще се изправи отново в София срещу победителя от двойката Исландия – Румъния. Крайният победител се класира за Евро 2020. „Жребий като жребий – обясни селекционерът. – Изтеглен е, но в крайна сметка нямах предварителни очаквания. Не съм правил и схеми срещу кого да се изправим. Реалността е това. Унгарският футбол е в подем. Ще ги разучим добре, както и те нас. Това са нормални неща във футбола. Но на тази фаза от турнира няма отбор, който да не иска да спечели.“ Опитният специалист отказа да се радва предварително на жребия, който отреди и в евентуалния втори мач да бъдем домакини: „Нека не слагаме каруцата пред коня. Да, шансът е с нас, но сега мислим изцяло за срещата с Унгария. Не трябва да изпадаме в истерия и еуфория. Нека да дойде мачът с Унгария първо.“", "date": "2019.11.22", "title": " Дерменджиев: Без сметки, мислим само за Унгария"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%b2-%d1%81%d0%b5%d0%b2%d0%b5%d1%80%d0%bd%d0%b0-%d0%b8-%d1%8e%d0%b6%d0%bd%d0%b0-%d0%b8%d1%82%d0%b0%d0%bb%d0%b8%d1%8f-%d0%b5-%d0%be%d0%b1%d1%8f%d0%b2%d0%b5%d0%bd/", "text": "B Северна и Южна Италия e обявено извънредно положение заради лошото време. Това съобщиха от пресслужбата на Министерство на външните работи. Италианското правителство обяви извънредно положение заради лошото време в редица северни и южни региони на страната. Извънредно положение е обявено за всички сицилиански провинции, а също и за Генуа, Савоя и Специя. При необходимост от съдействие българските граждани могат да се свържат с посолството ни в Рим на телефони: +39 06 3224640, +39 06 3224643, както и с генералното ни консулство в Милано на телефони: +39 02 84942941, +39 333 7826043. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Външно: В Северна и Южна Италия е обявено извънредно положение заради лошото време"}
{"url": "https://trud.bg/10-%d1%82%d0%b5-%d0%b7%d0%b4%d1%80%d0%b0%d0%b2%d0%be%d1%81%d0%bb%d0%be%d0%b2%d0%bd%d0%b8-%d1%85%d1%80%d0%b0%d0%bd%d0%b8-%d0%b8-%d0%bd%d0%b0%d0%bf%d0%b8%d1%82%d0%ba%d0%b8-%d0%be%d1%82-%d0%ba%d0%be/", "text": "Ако сте от хората, които спортуват и се хранят здравословно, и въпреки това не свалят излишните калории, много е възможно причината да бъде в скритите калории, съдържащи се в тези 10 храни и напитки: #1 Зехтин.  Макар и зехтинът да е по-полезната алтернатива на олиото (бори се с „лошия“ холестерол и повишава имунитета), прекомерната му употреба води до напълняване. Една супена лъжица от него съдържа грубо 120 калории, затова внимавайте какво количество и колко често го добавяте към салати и основни ястия. #2 Фреш.  Един много бърз и лесен начин да се заредите с витамини, минерали и много калории. При изцеждането на плода се губят ценните му фибри и всъщност сока, който приемате, е чиста захар, която макар и фруктозна, ви носи по средно 150 калории на чаша и 5 пъти повече захар над препоръчителната дневна доза. С други думи, заложете на плодовете в суровата им форма. #3 Сушени плодове.  Подобно на фрешовете, изсушените плодове не съдържат полезните за вас фибри и вие отново увеличавате калорийния си дневен прием, без дори да подозирате. #4 Ядки.  Богати на фибри и полезни мазнини, ядките (суровите) са страхотна идея за снак между основните хранения. Но тъй като са доста калорични, много лесно може да прекалите с тях, ако приемате повече от 30гр на ден или 20 бадема/ 15 бр. кашу/ 20 лешника/ 9 ореха. #5 Ядкови масла.  Бадемовото и фъстъченото са чудесен източник на протеин и Омега 3, но имайте предвид, че 10гр. фъстъчено масло съдържа 62 калории. Препоръчителната дневна доза е 1 до 2 с.л. от него. #6 Банани.  Един от най-полезните и същевременно най-калоричните плодове. Среден на големина банан съдържа 100 калории, които ще ви костват около 10 минути тичане на пътеката. Все пак един такъв банан дневно няма да ви попречи в борбата с килограмите, но внимавайте да не консумирате повече от това количество. #7 Йогурт.  Нискомасленият йогурт може да присъства в почти всяка диета, но заради изкуствено добавените захари в него, с цел подобряване на вкуса му, ще консумирате повече калории, от колкото трябва. Освен това, добавките към йогурта – подсладители, сушени плодове и ядки, също са от значение за общия брой калории. По-добре е да заложите на стандартните 2% масленост и да внимавате с количеството „екстри“. #8 Зърнени закуски.  Независимо като колко здравословни са описани тези закуски, в повечето от тях се съдържа огромно количество захар, което освен, че ви носи повече калории, влияе зле на нивата на инсулина и всъщност ви кара да се храните по-често и с по-вредна храна. #9 Смути.  Проблемът тук не е толкова в калориите, идващи от едно смути – около 400 ако съдържа мляко, плодове и зеленчуци, колкото от това как го приемате. Ако служи като заместител на основно хранене, например закуската, чудесно, но като следобедна закуска e твърде калорично. Старайте се хапванията между основните ви хранения да са между 100 и 200 калории. #10 Дресинг за салата.  И най-полезната салата на света може да бъде опропастена с висококалоричен дресинг. Вместо да купувате готов от магазина, опитайте да си го приготвите сами у дома, като внимавате със солта и зехтина.  ", "date": "2019.11.22", "title": " 10-те здравословни храни и напитки, от които пълнеете\t"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8-%d0%bf%d1%80%d0%b0%d0%b2%d1%8f%d1%82-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%ba%d0%b0/", "text": "Възстановка на освобождението на Белоградчик ще направят край стените на „Кале” ученици от Видин и от румънския град Крайова. „Спомнете си за войната, за да оцените свободата си“  е името на инициативата, която започва днес с обучение на участниците, обясниха от патриотичен клуб „Бдинци” в крайдунавския град. Повторението на историческите сцени ще се разиграе на третия ден от обучението. Участват 15 младежи от България и 15 – от северната ни съседка. По време на демонстрациите бъдат пресъздадени реалните бойни действия за освобождаването на Белоградчик от румънските войски по време на Освободителната война. Историческият спектакъл е планиран за 11  часа в неделя и може да се наблюдава безплатно. За 3-март следващата година се предвиждат батални сцени с участието на 180 души от България и Румъния в рамките на мащабна възстановка на Руско-турската освободителна война. Специално за сцените са закупени униформи, саби, пушки и оръдия, използвани по време на бойните действия.", "date": "2019.11.22", "title": " Румънски ученици правят възстановка на Освобождението"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0%d1%82%d0%b0-%d0%bd%d0%b0-%d0%bd%d0%be%d0%b2%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b7/", "text": "Подготовката на нова руска държавна програма за въоръжение за периода до 2033 г. ще започне през 2020 г., тя трябва да включва разширяването на ролята на дронове, лазерни, хиперзвукови системи, както и други модерни разработки, обяви руският президент Владимир Путин на заседание на Съвета за сигурност на Руската федерация, цитиран от TACC. „Следващата година ще започнем да формулираме държавната програма за въоръжаване (ДПВ) до 2033 г. и, съответно, програмата за развитие на военнопромишления комплекс“, заяви държавният глава. Според него основната задача на ДПВ за следващия период ще бъде „надграждане на качествените и количествени характеристики на оръжия и техника“. В момента Русия има ДПВ за периода 2018-2027 година. Всички елементи на руската военна организация играят ключова роля за осигуряване на суверенитета на страната и те трябва да действат професионално и гладко, добави президентът. „Военната организация – и това включва въоръжените сили, войските на Националната гвардия и други военни части и органи, както и отбранителната промишленост на страната – играят ключова роля за осигуряването на суверенитета на Русия. Много е важно всички нейни компоненти да се поддържат на адекватно ниво, да действат професионално и хармонично “, каза президентът. На срещата той е предложил да се обсъдят пътищата и перспективите на военната организация на Русия за периода до 2030 г. Според него е необходимо да се определи какви задачи трябва да бъдат решени, за да се гарантират надеждно националните интереси и сигурността на Руската федерация. Руският президент е обърнал внимание на факта, че „светът е изправен пред сериозни предизвикателства и заплахи, съществуват фактори на неизвестност, технологиите бързо се развиват, включително военните, а конкуренцията и съперничеството се засилват, придобивайки нови форми“. Според него в различни региони на планетата се активизират не само дългогодишни конфликти, но и се появяват нови. „Водещите държави активно усъвършенстват офанзивните оръжия. Така нареченият ядрено-ракетен клуб в действителност се попълва с нови членове. Приближаването на военната инфраструктура на НАТО към нашите граници, както и опитите за милитаризиране на космоса, също предизвикват сериозно безпокойство“, добави Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Путин: Подготовката на нова програма за въоръженията на Русия ще започне догодина"}
{"url": "https://trud.bg/%d1%85%d0%b8%d0%b4%d1%80%d0%be%d1%81%d1%82%d1%80%d0%be%d0%b9-%d1%81-%d0%b0%d0%ba%d1%82-%d0%b7%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d0%b5-%d0%b7%d0%b0%d1%80%d0%b0/", "text": "Басейнова дирекция „Дунавски район“ (БДДР) връчи акт за установяване на административно нарушение (АУАН) на „Хидрострой“ АД за нарушаване на разпоредбите на Закона за водите. АУАН е за извършени дейности в река Вит, в района на „Боаза“, без да са преминати  необходимите процедури съгласно Закона за водите, съобщиха от МОСВ. Дружеството е изпълнител на дейности по почистване коритото на река Вит в района на „Боаза“, съгласно договор с Областна администрация Ловеч. В отговор на получено уведомление от Областен управител на Област Ловеч за започване на почистване на коритото на река Вит в този участък, БДДР изиска копие от сключен договор за извършване на дейностите и документи, удостоверяващи извършването на дейностите по договора. След представяне от Областен управител на Област Ловеч на изисканите документи в поставения срок, БДДР предприе административно-наказателните действия, уточняват от екоминистерството. „Припомняме, че още с получаване на уведомлението от Областен управител на Област Ловеч, БДДР даде изрични указания да се спрат всякакви дейности по почистване на реката до приключване на необходимите процедури по реда на Закона за водите“, допълват от МОСВ.", "date": "2019.11.22", "title": " „Хидрострой“ с акт за нарушение заради почистването на коритото на река Вит край Боаза"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0-%d0%ba%d0%be%d0%bb%d0%b0-%d0%b7%d0%b0%d0%b3%d0%b8%d0%bd%d0%b0-%d0%bd%d0%b0-%d0%bc%d1%8f%d1%81%d1%82%d0%be-%d1%81%d0%bb%d0%b5%d0%b4-%d1%83%d0%b4%d0%b0/", "text": "Лек автомобил се удари последователно в два тира на първокласния път София-Варна в района на угърчинското село Голец, съобщиха „ „, позовавайки се на информация от полицията в Ловеч. Шофьорът на колата е починал на място. Сигналът за тежката катастрофа е получен около 14:45 часа. Към мястото на инцидента незабавно били насочени екипи на полицията, пожарната и спешна помощ. Движението в участъка е временно ограничено, като е въведен обходен маршрут за пътуващите и в двете посоки през село Голец. От пътна полиция призовават водачите на моторни превозни средства да шофират внимателно и със скорост, съобразена с атмосферните условия. В Ловешка област дъжд вали от сутринта без прекъсване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Шофьор на кола загина на място след удар в два тира на пътя София-Варна"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d1%85%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd%d0%b0-%d1%80%d1%83%d1%81%d0%ba%d0%b0%d1%82%d0%b0-%d1%84%d0%b5%d0%b4%d0%b5%d1%80/", "text": "Президентът на Руската федерация по лека атлетика и официални лица бяха наказани за „сериозни нарушения“ на антидопинговите правила, което постави под още по-голяма въпросителна участието на страната на Олимпийските игри в Токио догодина. Наказанията дойдоха след като Лекоатлетическият съюз по интегритет (АИУ) обвини Руската федерация по лека атлетика (РУСАФ) в попречването на разследването срещу високия скачач Данил Лисенко, сребърен медалист от Световното в Лондон през 2017, съобщи  . Президентът на РУСАФ Дмитрий Шляхтин и изпълнителният директор на федерацията Александър Паркин са с временно преустановени права. Лисенко и треньорът му също бяха наказани. Русия е със забрана да участва като страна в леката атлетика от 2015-а насам, след като Международната антидопингова агенция (УАДА) намери доказателства за широкоразпространен допинг в спорта. Някои руски атлети, включително Лисенко, получиха разрешение да се състезават под неутрален флаг. АИУ заяви в четвъртък, че 15-месечното разследване открило, че Шляхтин и Паркин били въвлечени в „доставянето на фалшиви обяснения и фалшифицирани документи на АИУ в опит да изяснят проблемите с липсата на информация за местоположението на атлета“. От Лекоатлетическия съюз по интегритет вече заявиха, че Лисенко е виновен заради три случая, в които е отказал да даде местоположението си за 12 месеца. Всяка комбинация от три пропуснати теста в рамките на 12-месечен период се счита за нарушение на антидопинговите правила. От АИУ дадоха време на обвинения до 12 декември да обжалва наказанието си. Шляхтин заяви, че официални лица от РУСАФ ще се съберат, за да обсъдят своя отговор на случая и това кой ще застане като временен президент на федерацията.", "date": "2019.11.22", "title": " Наказаха шефа на руската лека атлетика заради антидопингови нарушения"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b8-%d0%b7%d0%b0%d0%bf%d0%bb%d0%b0%d1%88%d0%b8%d1%85%d0%b0-%d1%81-%d0%bd%d0%be%d0%b6-%d0%b8-%d0%be%d0%b3%d1%80%d0%b0%d0%b1%d0%b8%d1%85%d0%b0-16/", "text": "Неизвестни лица са заплашили с нож с цел грабеж 16-годишен младеж от Варна. Случаят е от вчера, а жалба в Първо Районно управление е подало самото момче, съобщават от областната дирекция на МВР в морската столица. Нападението е извършено същата вечер около 22.00 часа на ул. „Сава“. Две неизвестни лица след заплаха с нож са откраднали от него мъжка чантичка, съдържаща диоптрични очила, портмоне с лична карта и ученическа карта. По случая е образувано досъдебно производство.", "date": "2019.11.22", "title": " Неизвестни заплашиха с нож и ограбиха 16-годишен във Варна"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d1%89%d0%b5-%d1%81%d1%8a%d0%b4%d0%b8-%d1%87%d0%b8%d1%87%d0%be%d1%82%d0%be-%d0%bd%d0%b0-%d1%81%d0%b8%d1%80%d0%b8%d0%b9%d1%81%d0%ba%d0%b8%d1%8f-%d0%bf%d1%80/", "text": "Испански съдия препоръча подвеждане под отговорност на чичото на сирийския президент Башар Асад по подозрение за участие в престъпна организация, която вероятно е „изпрала“ над 600 милиона евро в страната, съобщи TACC. „Съдия Жозе де ла Мата от Националната съдебна колегия предлага да се съди бившият вицепрезидент на Сирия Рифат Асад, чичо на действащия президент и още 13 души, включително осем от децата му и две от съпругите, за принадлежност към престъпна организация, изпрала в Испания повече 600 милиона евро“, се казва в официалното съобщение. Съдията смята, че чичото на сирийския лидер може би е лидер на група, която от 80-те години на миналия век се занимава с „пране на средства в различни европейски страни, незаконно разграбени от сирийската национална хазна“. През март 2018 г. вестник Le Figaro съобщи, че френските митничари заедно с испанските си колеги са конфискували имущество на Рифат Асад на стойност над 600 милиона евро на територията на иберийското кралство. Иззети бяха 500 обекта недвижими имоти – хотели, ресторанти и предприятия, свързани с луксозни стоки. Рифат Асад е брат на бившия президент на Сирия Хафез ал Асад, който е начело на арабската република от 1971 до 2000 година. През 1983 г. на фона на болестта на брат си той участва в опит за преврат, който завършва с неуспех. Скоро след това той е принуден да напусне страната и оттогава живее в Европа.", "date": "2019.11.22", "title": " Испания ще съди чичото на сирийския президент Башар Асад за пране на пари"}
{"url": "https://trud.bg/%d0%bd%d0%b0%d1%81%d0%bb%d0%b5%d0%b4%d0%bd%d0%b8%d1%87%d0%ba%d0%b0%d1%82%d0%b0-%d0%bd%d0%b0-%d0%bc%d0%b5%d1%80%d0%ba%d0%b5%d0%bb-%d0%b2-%d1%85%d0%b4%d1%81-%d0%bf%d1%80%d0%b5%d0%b4%d0%bb%d0%be%d0%b6/", "text": "Председателят на Християндемократическия съюз (ХДС) Анегрет Крамп-Каренбауер предизвика опонентите си, като увери, че е готова да подаде оставка от ръководния пост на партията, ако членовете й не подкрепят нейния курс, съобщава Die Zeit. „Ако смятате, че пътят не е правилният, нека го кажем днес и да приключим с това тук и сега“, предложи Крамп-Каренбауер в края на емоционална реч, изнесена в рамките на годишния конгрес на ХДС в Лайпциг. „Но ако смятате, че това е пътят, нека запретнем ръкави“, допълни лидерът на партията. Анегрет Крамп-Каренбауер бе избрана за председател на ХДС на миналогодишния конгрес на партията, след оставката на Меркел. Тя бе подкрепена с тънко мнозинство от 51% от делегатите и през първата година на ръководния пост срещна противоречиви коментари за работата си.", "date": "2019.11.22", "title": " Наследничката на Меркел в ХДС предложи оставката си като партиен лидер"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%b7%d0%b0%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b8%d1%82%d0%b5-%d0%b7%d0%b0-%d0%bc%d0%b8%d0%b3%d1%80%d0%b0%d0%bd%d1%82/", "text": "Гърция заяви в петък, че е разположила повече граничари, за да „затвори вратата“ за мигранти, които нямат право да останат. Това е най-новият признак за втвърдяване на позицията срещу търсещите убежище след нов скок в броя на пристигащите, съобщи в. „Катимерини“. Премиерът Кириакос Мицотакис каза пред парламента, че е одобрил наемането на 400 охранители на сухопътната граница на Гърция с Турция и още 800 охранители за нейните острови. Гърция също ще модернизира морските си патрули, каза той. В сряда избраното през юли консервативно правителство обяви планове да затвори пренаселените бежански лагери на островите и да ги замени с по-ограничителни центрове. „Добре дошли в Гърция са само тези, които сме избрали. Тези, които не са добре дошли, ще бъдат върнати ”, каза Мицотакис. „Ние ще затворим завинаги вратата на незаконните трафиканти на хора, за тези, които искат да влязат, въпреки че нямат право на убежище.“ Гърция беше основната входна врата към Европейския съюз за повече от милион души, бягащи от конфликти през 2015-16 година. Пристигането на мигранти и бежанци от съседна Турция отново нарасна и повече от 37 000 души са натъпкани в лагери на острови, които работят далеч над техния капацитет. Правителството иска да премести до 20 000 души на континента до края на годината. Кабинетът също така разработи нова рамка за ускоряване на обработването на исканията за убежище, която групите за защита на човешките права критикуват като „бърз“ опит, който ще възпрепятства достъпа до справедлив процес за убежище за бежанците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Гърция „затваря вратите“ за мигранти, които нямат право на убежище"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b5-%d0%bd%d0%be%d0%b2%d0%b8%d1%8f/", "text": "Евродепутатът Андрей Новаков е новият лидер на ГЕРБ в Пиринско. Това е решила Изпълнителната комисия на партията след като досегашната лидерка Даниела Савеклиева си подаде оставка. Тя става административен секретар към областния съвет на ГЕРБ. За председател на общинското ръководство в Благоевград е избрана шефката на ВиК-Благоевград инж. Росица Димитрова,  преди това бе областния управител Бисер Михайлов. Рокадите са вследствие на резултатите от местните избори. ГЕРБ загуби кметските места в Благоевград, Банско и Сандански, от 14 общини имат кметове само в Разлог и Петрич.", "date": "2019.11.22", "title": " Евродепутатът Андрей Новаков е новият лидер на ГЕРБ в Пиринско"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d1%80%d0%b8%d1%87%d0%b8%d0%bc-%d0%bf%d0%b8%d1%82%d0%b0-%d0%b4%d0%b2%d0%b5-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2/", "text": "Кметът на Кричим Атанас Калчев излезе с призив към две министерства заради ситуацията с пресъхването на река Въча в района на Кричим, съобщиха от общината. Калчев настоява министерствата на енергетиката и околната среда и водите да оповестят резултатите от проверките, които касаят пресъхването на реката. Освен това, той иска да бъдат посочени реално виновните длъжностни лица. Ето и неговата позиция: „В качеството ми на кмет на община Кричим, отправям предложение към ръководствата на министерствата на енергетиката и околната среда и водите, публично да бъдат оповестени резултатите от проверките, които касаят пресъхването на река Въча на територията на Община Кричим. Настоявам да се посочат реално виновните длъжностни лица, както и какви ще са последствията за тях. Нека идната седмица да бъда поканен в качеството ми на кмет на Община Кричим, която беше засегната от тези зловредни действия и/или бездействия, на срещата да присъстват представители на рибарските дружества, на медиите, представители на Напоителни системи, НЕК и МОСВ. Нека се съобщи кой е виновен за предизвиканата екологична криза в река Въча, и когато има нужда от планови или аварийни ремонти по вецовете, да се гарантира, че никой няма да се възползва и злоупотреби с изменението на графиците на работата им. Настоявам виновникът за тази кризисна ситуация да бъде обявен публично и при среща поне на ниво заместник-министър, да се гарантира, че подобни инциденти няма да се случат занапред. Настоявам в публичното пространство да не бъдат изразявани мнения от некомпетентни служители на тези или на някои от тези институции, под чийто контрол следва да осъществяват ремонтите на вецовете и да се следи за ненарушение на минималния воден отток в коритото на реката, защото незнанието не е оправдание за грешките, особено, когато си на отговорна длъжност. Липсата на определени познания у такива служители, но с възможност за публични изяви, въвежда обществото в заблуждение и го отклонява от съществото на проблема и възможността за намиране на решение. Атанас Калчев – кмет на Община Кричим“", "date": "2019.11.22", "title": " Кметът на Кричим пита две министерства кой е виновен за пресъхналата река Въча"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%bd%d0%b0-%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80%d0%b0-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d1%81/", "text": "Забраниха на концесионера на плаж „Централен“ в Созопол да изгражда диги. На „Ауто фактор“ ЕООД е издадено предписание от страна на Басейнова дирекция „Черноморски район“ (БДЧР) да преустанови незабавно изземване на пясък от Черно море. Действията на концесионера са в несъответствие с уведомление, изпратено до министъра на туризма с копие до БДЧР, съгласно което се предвижда изнасяне на пясъчно покритие от плажа и натрупването му далеч от обичайните ветрови вълни, без да се засягат бреговете на водните обекти. Предписанието е издадено след извършена проверка по сигнал. При обхода на плажа инспекторите са установили, че е изградена дига по цялото протежение на плажната ивица с дължина около 500 м. и височината 2,5 – 3.00 м. Проверяващите констатираха, че багерът на плажа изземва пясък от Черно море и изгражда дигата. Установено е нарушение на естественото състояние на брега на Черно море в района на морски плаж „Созопол Централен“, за което БДЧР ще предприеме административно-наказателни мерки по реда на Закона за водите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Забраниха на концесионера на плажа в Созопол да изгражда диги"}
{"url": "https://trud.bg/%d1%80%d1%83%d0%bc%d1%8a%d0%bd%d0%b5%d1%86-%d0%bf%d1%80%d0%b8%d0%b7%d0%be%d0%b2%d0%b0-%d0%ba%d0%be%d0%b1%d1%80%d0%b0%d1%82%d0%b0-%d0%b7%d0%b0-%d1%80%d0%b5%d0%b2%d0%b0%d0%bd%d1%88/", "text": "Румънецът Богдан Дину призова Кубрат Пулев за реванш. Двамата боксираха през март в САЩ, а Кобрата се наложи с нокаут. Но след това съперникът му оспорва срещата заради нечист удар и поиска преиграване. Но безуспешно.  „На Кубрат пожелавам успех, както и в следващата му битка – заяви румънецът. – Сигурен съм, че той ще бъде претендент в мача с победителя от Джошуа – Руис. След това го призовавам да ми даде реванш.“ Дину е в България, за да участва в галавечерта на 14 декември в Пловдив. Негов съперник ще бъде Осбърн Мачимана (ЮАР). “Благодаря на екипа на Пулев и на мениджъра Ивайло Гоцев, че отново съм в България – продължи той. – Това ще е първият ми бой след този през март с Кобрата. Подготовката ми върви добре, очаквам разгорещен мач.“  Галавечерта ще предложи 8 срещи, а кулминацията ще е 12-рундовият бой на Тервел Пулев срещу Дешон Уебстър (САЩ) за интерконтиненталната титла на WBA. “Този съперник ще е най-трудният ми от всички досега – призна по-малкият от братята. – Млад е, има 1-2 загуби, не е падал с нокаут. Добър боксьор е, прави изненадващи контраатаки. И 12-те рунда трябва да съм на макс“.“ Снимки ДЕНИСЛАВ СТОЙЧЕВ И призна, че със своя треньор Михаил Таков работи много лесно. „Той е много опитен и спокоен – продължи Тервел. – Обяснява много елегантно и знае как да използва моите качества.“  А според мениджъра Ивайло Гоцев при успех Пулев-младши ще влезе в топ 10 на WBA. И му трябва още 2-3 мача преди да стане претендент за световната титла. Самият Таков пък сравни подготовката на Тервел с алпинизма. „Мога да дам пример с изкачването на 8-хилядник – каза наставникът. – Ако Кубрат в момента е към 8-те хиляди метра, то Тервел е някъде към 5000. При Кубрат всичко става много трудно – няма въздух, кислородът не достига и целият екип трябва да бъде в помощ във всеки един миг. Докато Тервел трябва бавно и стратегически да се изкачва и да внимава дали ще падат ледове, дали ще вали сняг или дъжд. Всяко едно невнимание на целия щаб може да бъде пагубно, защото тук вече играем в България, за титла и пред родна публика.“ На ринга в Пловдив ще се завърне и един от пионерите на профибокса у нас Константин Семерджиев – Коко Тайсъна. Съперник на 47-годишния софиянец ще бъде Борислав Занков – Боби Бокса. „Не съм излизал от ринга, по два пъти на ден правя спаринги“, заяви Тайсъна. „Време е да сложим края на тази легенда и един рунд няма да изкара“, контрира Боби Бокса. „Възхищавам му се на духа“, отвърна Семерджиев. Един женски мач ще има на галавечерта по бокс в Пловдив. Дебют при професионалистите ще направи Джоана Нуамеруе. Тя е европейска шампионка по кикбокс, израснала е в София, майка й е българка, а баща й нигериец. Заради трудното детство, породено от различния цвят на кожата, тя и брат й Дюк, започват да се занимават с бойни спортове. Грузинецът Леван Шония, който се прослави през октомври 2018-а в опита си да набие треньора си, се завръща на ринга в Пловдив. Кадрите обиколиха целия свят. Тогава той падна от нашия Спас Генов, а боксьорът обясни яростта си, че  не е разбрал за мача. Смятал, че е от 8 рудна, а той приключи в 6-я. Сега двамата ще си дадат реванш в 8 рунда.  ", "date": "2019.11.22", "title": " Румънец призова Кобрата за реванш, ГАЛЕРИЯ"}
{"url": "https://trud.bg/%d0%bf%d1%83%d0%bb%d0%b5%d0%b2-%d0%bf%d0%be%d0%b8%d1%81%d0%ba%d0%b0-%d0%b1%d0%be%d0%b9-%d0%bd%d0%b0-%d0%bd%d0%be%d0%b2%d0%b8%d1%8f-%d1%81%d1%82%d0%b0%d0%b4%d0%b8%d0%be%d0%bd-%d0%bd%d0%b0-%d1%86%d1%81/", "text": "Кубрат Пулев поиска да се бие на новия стадион на ЦСКА. И там да бъде неговата първа защита на евентуалната световна титла. „Националният стадион не е особено подходящ за бокс – каза той. – Но доколкото знам ЦСКА и Гриша Ганчев ще правят чисто нов. Той ще е по-малък, с капацитет около 20 хиляди места. И, ако бъде изграден до една година, би било отлично място за боксови срещи. За мен ще е удоволствие да се бия там. Така че нека да си помечтаем, че ако стана световен шампион, една от защитите ми да е на новия стадион на ЦСКА.“ Строежът на съоръжението е планиран за догодина, а през 2021-а вече трябва да отвори врати.", "date": "2019.11.22", "title": " Пулев поиска бой на новия стадион на ЦСКА"}
{"url": "https://trud.bg/pavell-venci-venc-%d0%b4%d0%b0%d0%b2%d0%b0%d1%82-%d1%81%d1%82%d0%b0%d1%80%d1%82-%d0%bd%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%b7%d0%b0-%d0%bd%d0%be%d0%b2/", "text": "Седмица преди премиерата на втория им албум “Upgrade” , Pavell & Venci Venc’ излизат с изненадващ проект – общо парче с ALMA, в което правят музикален завой по посока меланхолията и чувствените рими. „Адрес“ е идеално продължение на историята на хип-хоп дуото, след хита с участието на Любо Киров “Не бих могъл“, който без усилие се превърна в най-излъчваната българска песен в родния ефир. Pavell & Venci Venc’ и ALMA са приятели отдавна, но за първи път влизат заедно в студио в края на август. „Направихме парчето в емоционален момент и за трима ни, в който всеки стоеше на прага на нещо ново. Тази песен е истински свеж въздух за нас, а работата ни с ALMA беше толкова лесна и приятна, че накрая се пошегувахме дали да не станем трио.“, споделят Pavell & Venci Venc’. „Обичам Павел и Венци, възхищавам се на творческата им енергия и начина, по който създават музика всеки ден. След „Адрес“ ги обичам още повече.“, признава ALMA. „Адрес“ слага начало на кампанията за новия албум на момчетата, озаглавен „Upgrade“. Песента тръгва първо в радио ефира и дигиталните аудио стрийминг платформи, а премиерата на видеото ще бъде по време на промоцията на „Upgrade” на 27 ноември в клуб City Stage. В албума влизат общо 17 трака като 12 от тях са неиздавани до момента. От 28 ноември ще е наличен във всички музикални магазини и дигитални платформи.", "date": "2019.11.22", "title": " Pavell & Venci Venc’ дават старт на кампанията за новия си албум в неочаквана комбинация с ALMA"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%b7%d0%b0%d0%b4%d0%b8%d0%b3%d0%bd%d0%b0%d1%85%d0%b0-20-%d1%82%d0%be%d0%bd%d0%b0-%d1%88%d0%be%d0%ba%d0%be%d0%bb%d0%b0%d0%b4-%d0%b7%d0%b0%d0%b5%d0%b4%d0%bd%d0%be/", "text": "Австрийската полиция е вдигната на крак да търси откраднат камион, превозващ 20 тона шоколад на стойност 50 000 евро от фабрика на „Милка“. Камионът е бил натоварен миналата седмица в град Блуденц в западна Австрия. Оказва се обаче, че е с открадната регистрационна табела, а шофьорът, камионът и шоколадът липсват, съобщиха от полицията пред АФП. Австрийската компания, която отговаря за транспорта, е възложила превоза на унгарска компания, която от своя страна е прехвърлила работата на чешки партньор. Шофьор, който се оказа, че работи за чешката компания, е поел товара, използвайки фалшиви документи. Полицията заяви, че шоколадовите кражби в такъв мащаб са рядкост.", "date": "2019.11.22", "title": " Крадци задигнаха 20 тона шоколад заедно с камиона"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%be%d0%b1%d1%89%d0%bd%d0%be%d1%81%d1%82-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%bd%d0%be%d0%b2%d0%be%d1%82%d0%be-%d0%b1%d0%be/", "text": "Традиционният празник за посрещането на новата реколта младо вино се проведе у нас за 14-та година.  Божоле Нуво 2019 е описвано като „живо и свежо, с добре изразени аромати на малини и френско грозде“. Домакин на церемонията в Националния дворец на културата бе Френско-българската търговска и индустриална камара (ФБТИК). Първата бутилка от тазгодишното младо вино бе тържествено отворена в 20:15 ч. с класическия възглас Le Beaujolais Nouveau est arrivé! („Новото Божоле дойде!”) от Стефан Делайе, председател на ФБТИК, Весела Тодорова-Мозетиг, директор на ФБТИК, Илияна Йотова, вицепрезидент на Република България, Н. Пр. Флоранс Робин, посланик на Франция в България в качеството й на патрон и специален гост на церемонията и другите гости на събитието. За да отпразнуват новата реколка Божоле дойдоха над 1 500 представители на френско-българската бизнес общност, членове, партньори и приятели на камарата, дипломати и други официални лица. Стефан Делайе каза, че България присъства на картата на 110-те страни в света, които посрещат едновременно новото божоле и завърши речта си с думите „Наздраве, да живее Франция, да живее България!“. Флоранс Робин, посланик на Франция в България говори за нарастващите френски инвестиции у нас и сподели, че вече е усетила чара на нашата страна, с нейната богата история и култура.", "date": "2019.11.22", "title": " Френската общност посрещна новото Божоле в София"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%82%d1%80%d0%b5%d1%82%d0%b8%d1%8f%d1%82-%d0%b5%d1%82%d0%b0%d0%bf-%d0%be%d1%82-%d0%b0%d0%ba%d1%86%d0%b8%d1%8f-%d0%b7%d0%b8%d0%bc%d0%b0-%d1%81%d0%bb/", "text": "Започна третият етап от Акция „Зима“. Той е с акцент техническата изправност на превозните средства. От 21 ноември до края на месеца екипите на „Пътна полиция“ ще следят за подготвеността на автомобилите за движение в зимни условия. Това съобщиха от пресслужбата на МВР. Основно внимание ще се обръща за изправността на стъклопочистващата и осветителната системи, както и дали е изпълнено условието гумите да са подходящи за зимни условия или с дълбочина на протектора не по-малка от 4 мм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Започна третият етап от Акция „Зима“, следят за техническата изправност на автомобилите"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%b6%d0%b8%d0%b2%d0%be%d1%82%d0%be-%d0%b7%d0%bb%d0%b0%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "След Олимпиадата в Токио такова шоу ще стане традиция Те са с нас, защото ни правят горди. Красиви, грациозни, магнетични, завладяващи, възхитително талантливи, прекрасни, много успешни, пример за всички с упорития си труд, воля, безпрекословна отдаденост към художествената гимнастика. С вяра, че могат повече. И го постигат. Показват го на света, когато високо се вдига националния флаг заради тях, за България. Предани на родината си. С достойнство и чест защитават това, което наричаме Родина. Смели, устойчиви – те са съвременните героини на художествено-гимнастическото войнство. Те са живото злато на България. С тези думи, изречени от голямата актриса Цветана Манева започна великолепният шоу спектакъл “Светът на златните момичета”, който събра на една сцена в Зала “Арена Армеец” всички настоящи национални състезателки по художествена гимнастика, малки гимнастички от клубове в София, Перник, Елин Пелин и др. Заедно с тях на сцената пяха едни от най-обичаните млади звезди на поп музиката у нас – Depp Zone Project, D2, Дивна, Дара Екимова, Искрата, Веси Бонева, Скандау и Искрата. Снимки: Юлиан Тодоров Шоуто продължи три часа и в него имаше всичко, което да направи вечерта невероятна и незабравима. Публиката успя да види своите любимки не само в състезателната им светлина, но да усети магията на това, което правят. И да си припомни, че художествената гимнастика не е само състезание, хвърляне и улавяне на уреди, тя е преди всичко наслада за очите. Момичетата и малките деца от клубовете дадоха всичко от себе си, за да покажат радостта от играта, красотата на българския фолклор и всичко това бе пресътворено от тях в гимнастика и танц. Разбира се, най-важна в случая беше идеята публиката да се забавлява и да съпреживее всичко, което българските гимнастички могат, и на което се възхищава целият свят. Видя се, че имаме школа, че има достойни наследнички на шампионките ни, а това дава надежда, че този спорт ще продължи да радва България и да носи медали от най-големите състезания. По време на спектакъла участващите клубове по художествена гимнастика поздравиха целия екип, спечелил и трите възможни квоти за Олимпийските игри в Токио и им пожелаха успех за най-големия световен форум. Не липсваха и изненади за зрителите. Капитанът на предишния ансамбъл и бронзова медалистка от Олимпийски игри в Рио – Михаела Маевска, също се появи на килима. Тя игра заедно с настоящите ни диаманти, както вече наричат момичетата от ансамбъла ни. С присъщата си грациозност тя показа прекрасна форма. Имаше и още изненади – друго “златно момиче” – Любомира Казанова, игра със своите възпитанички от клуб “Левски – Илиана”, влизайки в ролята на на Илиана Раева в едно от най-хубавите є съчетания като състезателка. Третата изненада бе появата на Ели Бинева, която доскоро бе част от нашия първи ансамбъл, но се отказа заради травма. Тя се появи с маска и когато я махна, залата избухна в аплодисменти, познала красивата и талантлива гимнастичка. Големите любимки на публиката заедно с момичетата от ансамбъла, разбира се са Невяна Владинова, Катрин Тасева и Боряна Калейн, които буквално наелектризираха залата с прекрасните си изпълнения, подготвени специално за шоуто. Трите грации играха толкова завладяващо, че нямаше как да не усетиш истинската красота на този спорт. А като прибавим и голямата им артистичност и диалог с публиката, насладата бе пълна. Задължително трябва да прибавим към именитите ни шампионки и трите бъдещи наши звезди – Татяна Воложанина, която е истински бисер, както и самородните таланти Лъчезара Пекова и Вая Драганова. Руската душа на България, както бе наречена Воложанина – тя има български паспорт, показа изключителни и направо главозамайващи качества. След Олимпиадата в Токио 2020 година такова шоу ще стане традиция и ще посети още много градове в цяла България. Организатори на шоуто са Българската федерация по художествена гимнастика и продуцентът Цветелин Димитров. В края на спектакъла бе представена българската делегация, която ще пътува за Игрите в Токио догодина. Председателката на Федерацията по художествена гимнастика Илиана Раева получи подаръци от гимнастичките, а капитанът на националния отбор Невяна Владинова й поднесе подарък от всички – огромен букет с червени рози.", "date": "2019.11.22", "title": " Гимнастичките – живото злато на България (СНИМКИ)\t"}
{"url": "https://trud.bg/%d1%82%d0%b5%d0%bc%d0%b8%d0%b4%d0%b0-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d1%81%d1%8a%d0%b4%d0%b5%d0%b1%d0%bd%d0%be-%d0%b3%d1%80%d0%b0%d1%84%d0%b8%d1%87%d0%b5%d1%81%d0%ba%d0%b0/", "text": "Събиране на доказателства наложи делото за избора на кмет на Община Горна Оряховица за пореден път да бъде отложено. Решаващият състав на Административния съд във Велико Търново го насрочи за 2 декември. Това се случи след като в съдебно заседание в петък страните са представили писмени доказателства, истинността на част от които е била оспорена. „Назначена е съдебно-графическа експертиза, чиято задача е да изследва подписите в личния регистрационен картон на избрания за кмет на Община Горна Оряховица инж.Добромир Добрев. Общинската администрация пък е задължена да представи оспорения картон в оригинал. Съдът даде възможност на жалбоподателя – Местна коалиция „БСП за България“, да се снабди от органите на МВР с документи, установяващи адресните регистрации на инж.Добрев“, информираха от Темида.", "date": "2019.11.22", "title": " Темида разпореди съдебно-графическа експертиза по делото за избор на кмет на Горна Оряховица\t"}
{"url": "https://trud.bg/%d1%81%d0%bd%d1%8f%d0%b3-%d0%bd%d0%b0-%d0%b2%d0%b8%d1%82%d0%b8%d0%bd%d1%8f-%d0%bf%d0%b5%d1%82%d1%80%d0%be%d1%85%d0%b0%d0%bd-%d0%b8-%d1%8e%d0%bd%d0%b4%d0%be%d0%bb%d0%b0/", "text": "Шофьорите трябва да се движат с повишено внимание по автомагистрала „Хемус“ в района на Витиня поради мъгла и обилен снеговалеж. Това съобщиха от пресцентъра на Агенция „Пътна инфраструктура“. Сняг днес падна по високите части в Смолянско – Превала, Пампорово и Доспат. Сняг вали и на Мечи чал, край Чепеларе, в района на Алеко на Витоша, на прохода Петрохан и на Юндола.", "date": "2019.11.22", "title": " Сняг на Витиня, Петрохан и Юндола"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4%d0%bf%d0%b0%d0%bb%d0%b2%d0%b0%d1%87-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d1%89%d0%b5%d1%82%d0%b8-%d0%b7%d0%b0/", "text": "Окръжният съд в Сливен остави в ареста подпалвач, причинил щети за 50 400 лева, съобщиха от обвинението. Янко В. е обвинен за това, че на 30 септември, в твърдишкото село Червенаково е запалил имущество в бившия стопански двор на значителна стойност. По данни на полицията, сигналът за огненото бедствие е получен в 17,38 часа. Пожарникарите са се борили със стихията близо 8 часа. Съществувала е опасност пламъците да обхванат съседни имоти със значителна стойност. Гасенето е приключило около 2 ч. на 1 октомври. Овъглени са 400 бали с люцерна по 380 кг., 400 бали със слама по 280 кг., 200 бали със сено по 320 кг., собственост на мъж от същото село. Окръжната прокуратура е поискала най-строгата мярка за неотклонение спрямо обвиненото лице, тъй като съществува опасност да се укрие или да извърши ново престъпление. Определенито на Окръжния съд подлежи на обжалване пред Апелативния съд в Бургас.", "date": "2019.11.22", "title": " Задържаха подпалвач, причинил щети за над 50 000 лева"}
{"url": "https://trud.bg/86-%d1%85%d0%b8%d0%bb-%d0%bb%d0%b2-%d1%81%d0%b0-%d0%bf%d1%80%d0%b5%d0%b4%d0%b2%d0%b8%d0%b4%d0%b5%d0%bd%d0%b8-%d0%b7%d0%b0-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5-%d0%bd%d0%b0-%d0%b0/", "text": "В Агенция „Пътна инфраструктура“ беше отворена постъпилата оферта в тръжната процедура за избор на изпълнител за извършване на спасително археологическо проучване на новооткрит археологически обект при 18-ти км по трасето на път І-8 Калотина – СОП. Стойността на обществената поръчка е 86 000 лв. без ДДС. Постъпилата оферта е на Националния археологически институт с музей при Българската академия на науките. Новооткритият обект е от късната античност като по време на извършеното археологическо наблюдение са открити горели кости, фрагменти от глинени съдове и стъкло, както и фрагмент от накит. Археологическият обект е по трасето на участъка Драгоман – Сливница, чието строителство започна през май т. г. В отсечката между км 15+500 и км 32+447 ще бъде изградено второ платно, а старото ще бъде реконструирано и пътят ще стане с магистрален габарит. Участъкът е част от автомагистрала „Европа“, която ще свързва София с ГКПП „Калотина“. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г.", "date": "2019.11.22", "title": " 86 хил. лв. са предвидени за проучване на археологически обект от късната античност по трасето на път І-8 Калотина – СОП"}
{"url": "https://trud.bg/40-%d0%b3%d1%80%d0%b0%d0%b4%d1%83%d1%81%d0%b0-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%bd%d0%b0-%d1%80%d0%b0%d0%b7%d0%bb%d0%b8%d0%ba%d0%b0-%d0%b7%d0%b0-%d0%b0%d0%bb%d0%b1%d0%b5/", "text": "Истински температурен шок е изживял Алберт Попов при пристигането си във Финландия за втория кръг от Световната купа по ски-алпийски дисциплини. Най-добрият ни състезател обаче е успял да се аклиматизира към условията, тъй като преди седмица изкара десетдневен подготвителен лагер в Леви. „Беше впечатляващо, защото тръгнах от София на 20 градуса и пристигнах във Финландия на минус 20 – разказа Попов. – Много сериозна зима, имаше замръзнали дървета. В момента е малко по-различно, температурите са около нулата. Тренирахме на състезателната писта и мисля, че съм готов. Напаснахме материала, вече сме наясно с какви ски и обувки ще карам. Всичко останало зависи от мен.“  Алберт очаква с нетърпение първия слалом за сезона в неделя, тъй като това се превръща в коронна дисциплина за него. „Работим много и в гигантския слалом, не сме го забравили, но в слалома се получи една идея по-бързо и искаме да се възползваме от добрия стартов номер – добави скиорът, който очаква да е около 21-и стартов номер за първия манш утре. – Пистата я направиха преди около седмица, когато беше най-студено. Основата е добра. Мисля, че ще е перфектна. Надявам се този сезон да вдигна още малко летвата. Очаквания има винаги, нормално е. Надявам се подготовката, която направих, да ми даде спокойствие, да се чувствам стабилен като карам и да не правя грешки.“", "date": "2019.11.22", "title": " 40 градуса температурна разлика за Алберт в Леви"}
{"url": "https://trud.bg/%d0%b7%d0%b4%d1%80%d0%b0%d0%b2%d0%b5%d1%82%d0%be-%d0%bd%d0%b0-80-%d0%be%d1%82-%d0%b4%d0%b5%d1%86%d0%b0%d1%82%d0%b0-%d0%bf%d0%be-%d1%81%d0%b2%d0%b5%d1%82%d0%b0-%d0%bf%d0%be%d0%b4-%d0%b7%d0%b0%d0%bf/", "text": "Докладът е базиран върху данни 1,6 млн. ученици в 146 страни Четирима от петима младежи в глобален мащаб не са достатъчно физически активни, което е вредно за здравето им, сочи публикуван доклад на Световната здравна организация, който предупреждава, че специално момичетата се нуждаят от повече упражнения, предаде БТА. В първия по рода си доклад за глобалните тенденции за физическата активност на подрастващите, СЗО подчертава спешната необходимост от действия младите хора да бъдат разделени от екраните и да се движат повече. Докладът е базиран на данни от проучвания между 2001 и 2016 г. на около 1,6 млн. ученици на възраст между 11 и 17 години в 146 страни, включително България. Установено е, че 81% от тях не покриват препоръките на СЗО за физическо натоварване от поне час на ден – ходене, игри, каране на велосипед или организирано спортуване. Тенденцията е притеснителна, тъй като редовната физическа активност е предпоставка за добро здраве – от подобрена сърдечна дейност до по-добро когнитивно функциониране, което улеснява учебния процес. Упражненията са и ключ в усилията за обуздаване на глобалната епидемия от затлъстяване. Едва 15% от момичетата в света се натоварват физически според препоръката на СЗО в сравнение с 22% от момчетата.", "date": "2019.11.22", "title": " Здравето на 80% от децата по света под заплаха"}
{"url": "https://trud.bg/%d0%b1%d0%b8%d0%b2%d1%88%d0%b0-%d0%b0%d0%b4%d1%80%d0%b5%d0%bd%d0%b0%d0%bb%d0%b8%d0%bd%d0%ba%d0%b0-%d0%b5-%d0%bd%d0%be%d0%b2%d0%b0%d1%82%d0%b0-%d0%bc%d0%b8%d1%81-%d0%b1%d1%8a%d0%bb%d0%b3%d0%b0/", "text": "Второто място взе “Мис Варна” Румяна Данаилова Финалът на конкурса бе в столичната зала “Рейнбоу плаза” 23-годишната Радинела Чушева е новата носителка на титлата “Мис България”. Тя спечели вота на зрителите на конкурса, организиран от Ирина Папазова и нейната агенция “Интерсаунд” в зала “Рейнбоу плаза”. Победителката е бивша адреналинка от предаването “Господари на ефира”, но като такава не стана особено популярна. Брюнетката има бакалавърска степен по журналистика от УНСС, като в момента учи магистратура. Висока е 170 см. Обожава да чете поезия и да танцува. Чушева ще представи България на световния финал “Мис Планет” 2020. Първа подгласничка и носителка на отличието “Мис Глоуб” стана 20-годишната Румяна Данаилова, която е “Мис Варна” 2019. Тя е студентка в Икономическия университет, където учи “Икономика и управление на търговията”. 18-годишната пловдивчанка Стелияна Иванова, която от няколко години се изявява професионално пред фотографските обективи, стана втора подгласничка. Тя ще представи държавата ни на “Мис Земя”, който ще се проведе във Филипините. За трета подгласничка бе избрана Мис Асеновград – Мария Попова. Тя е на 22 години и е възпитаник на спорното училище в родния си град и в момента има свой бизнес. И тази година конкурсът премина в три кръга, през които участничките дефилираха в елегантни облекла, бански костюми и официални рокли. Любопитно е, че часове преди старта на конкурса в интернет пространството излезе информация, гласяща, че именно Чушева ще спечели. Сайтове посочиха, че титлата й е платена от мъжа, с когото тя има интимни взаимоотношения.", "date": "2019.11.22", "title": " Бивша адреналинка е новата „Мис България”\t"}
{"url": "https://trud.bg/%d0%ba%d0%b0%d0%bb%d1%84%d0%b8%d0%bd-%d0%bd%d0%b0%d0%b9-%d0%bb%d0%be%d1%88%d0%be%d1%82%d0%be-%d0%b7%d0%b0-%d0%b5%d0%b4%d0%b8%d0%bd-%d0%bf%d0%b5%d0%bd%d1%81%d0%b8%d0%be%d0%bd%d0%b5%d0%bd-%d0%bc%d0%be/", "text": "В двете области, в които работих се случиха много неща. От тази година промените в пенсиите се промениха и хората трудно вярват. Има формула, по която се изчисляват на всеки човек пенсиите, стаж, осигуряване и други. Относително е дали от НОИ ще се намалят с 20% пенсиите, защото за всеки е индивидуално. Това, което може да се случи е ако даден човек взима 100 лева пенсия, от НОИ ще ги намалят до 80 и другите ще се получават от частен фонд, каза бившият вицепремиер Ивайло Калфин по  . Всяка финансова институция трябва да се регулира от някъде. Както в банките ви взимат такси, така се взимат и такива на пенсионните фондове. В момента, в който дойде момента за пенсиониране, ако парите са много малко, ще се платят на веднъж. Ако те са над 15% от пенсията, изчислени от продължителността на живота, например 15 години, това означава, че пенсионните фондове го изчисляват на база месеците, за да може да се кажа по колко допълнително ще се изплаща. Ако е обаче под 15 години, пенсионния фонд ще каже да се избере за колко години и по каква вноска да се превеждат. За съжаление много малко хора ще имат доживотни възнаграждения. Тези, които са осигурявани на максимална сума, ще взимат повече пари, но те ще бъдат много малко, каза още той. Навсякъде по-света най-лошото за един пенсионен модел е той да се променя често.Важното е, че всеки може да избере къде да се осигурява. Дали изцяло в НОИ, може да бъде решено до 5 години преди да се пенсионира. Като започнат да изплащат фондовете ще се види дали този модел работи добре. При всички случаи трябва да има информация. Успяхме да дадем право на избор , заяви Калфин.", "date": "2019.11.22", "title": " Калфин: Най-лошото за един пенсионен модел е той да се променя често"}
{"url": "https://trud.bg/4magic-%d0%b2-%d1%87%d0%b0%d1%81-%d0%bf%d0%be-%d0%b8%d0%bd%d1%82%d0%b5%d0%bb%d0%b5%d0%ba%d1%82%d1%83%d0%b0%d0%bb%d0%bd%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%be%d1%81%d1%82/", "text": "Най-успешната момичешка група в съвременния бг поп 4Magic влезе „В час по интелектуална собственост“ в две училища по изкуствата в родния си град Пловдив. Първият си разговор за важността на авторските права за кариерата на един артист момичетата проведоха в Национално училище за музикално и танцово изкуство „Добрин Петков“. Изпълнителките на Together посетиха и Националната гимназия по сценични и екранни изкуства – единственото по рода си средно училище на Балканите, в което изучават всичко свързано с театъра и киното.   „Имахме страхотния късмет да превърнем мечтата си в реалност и разбрахме, че възможността да развиваме кариера в музикалния бизнес е пряко свързана с уважението към правата ни на изпълнители и автори. Откакто професионално се занимаваме с музика научихме много за интелектуалната собственост и вече знаем, че тя е един от най-важните елементи от целия пъзел на творчеството. Авторските права са вселената на артиста!“, споделиха 4 Magic . Заедно с 4Magic, с бъдещите творци от Пловдив се срещна и музикалният продуцент Саня Армутлиева, която им разказа как заживяват правата, кои са основните герои в създаването на завършен музикален продукт и колко е важно за един артист да отстоява всяка своя творба. „Най-простичкото обяснение за авторското право е, че всеки, който иска да ползва творбата под каквато и да е форма, трябва да получи разрешение от автора и това разрешение обикновено струва.“, беше един от акцентите в презентацията й. Кампанията „В час по интелектуална собственост“ продължава в училищата по изкуствата и някои от най-големите музикални школи в страната. Предстои разрастване на инициативата на база партньорства с някои от най-големите образователни сайтове. Медийни партньори на „В час по интелектуална собственост“ са в. „Труд“, Licatanagrada.com, БГ Радио и БНТ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " 4Magic „В час по интелектуална собственост“: Авторските права са вселената на артиста!\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d0%be%d0%b5%d1%82%d0%b0%d0%bf%d0%bd%d0%be-%d0%be%d1%81%d0%b2%d0%b5%d1%82%d1%8f%d0%b2%d0%b0%d0%bd%d0%b5-%d0%bd%d0%b0-%d0%bf%d0%b5%d1%88%d0%b5%d1%85/", "text": "Започва поетапно осветяване на пешеходните пътеки в Горна Оряховица. То ще се извършва от фирма ХИТ, която поддържа уличното осветление. Осветителните тела, които ще бъдат монтирани са строго профилирани и са предназначени за осветяване на пешеходни зони. Това са LED тела, които имат ниска консумация на ел. енергия. Приоритетно ще се започне от пешеходните пътеки пред училищата и на възлови кръстовища в града. Кметът инж. Добромир Добрев и един от управителите на фирма ХИТ Цветан Зеленков, обходиха града тази седмица и набелязаха първите места, на които ще се монтира новото осветление. Първите пешеходни пътеки, които съвсем скоро ще са с нови осветителни тела са до ОУ „Св. св. Кирил и Методий“, до СУ „Вичо Грънчаров“ и пред „Захарни заводи“ АД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Започва поетапно осветяване на пешеходните пътеки в Горна Оряховица\t"}
{"url": "https://trud.bg/%d0%b3%d0%b5%d1%80%d0%b1-%d0%ba%d1%8a%d0%bc-%d0%bd%d0%b8%d0%bd%d0%be%d0%b2%d0%b0-%d1%81-%d0%ba%d0%be%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d0%b8-%d1%81%d0%bc%d0%b5-%d1%80%d0%b0/", "text": "Как бизнесмени, олигарси, знайни и незнайни, с помощта на Борисов, се опитват да овладеят БСП. Ако това е така, искаме незабавно Нинова да посочи кои са тези хора, кои са тези бизнесмени. За да е ясно дали това е факт или евтин пиар. Ние няма как да останем безучастни Това заяви на брифинг в централата на партията Александър Ненков от ГЕРБ. „Традиционно в БСП бизнесмените са лоши. Едни лоши бизнесмени и олигарси се опитват, заедно с Борисов, всъщност преди три години, са се опитали да завладеят БСП. Настояваме като се каже А, да се каже до Я. Ако госпожа Нинова я е страх да ги назове поименно и такива има, да назове откъде са, на колко години са, какви са. За да разберем кои са те косвено. Ако няма такива бизнесмени, то тогава излиза, че има подготвен план някой да се изкара жертва, с цел да спечели гласовете на общото събрание на столетницата”, добави Делян Добрев. Според него, Нинова се прави на жертва преди конгреса и изборите в Столетницата. „Традиционно в БСП бизнесмените са лошите, т.е. Корнелия Нинова никога не е била бизнесмен, никога нищо не е приватизирала, а сега едни бизнесмени, олигарси, заедно с Борисов, се опитват преди година и как така преди година нещо се е случило или преди три години, говорим днес за него в парламента. Каква е целта три години да мълчим кои са тези бизнесмени, олигарси“, заяви още Добрев.", "date": "2019.11.22", "title": " ГЕРБ към Нинова: С кои бизнесмени сме работили за овладяването на БСП?"}
{"url": "https://trud.bg/%d0%b2%d0%b8%d0%ba-%d0%bf%d0%b5%d1%80%d0%bd%d0%b8%d0%ba-%d0%b8%d0%b7%d1%82%d0%be%d1%87%d0%b2%d0%b0%d0%bb%d0%b0-%d0%be%d1%82-%d1%8f%d0%b7-%d1%81%d1%82%d1%83%d0%b4%d0%b5%d0%bd%d0%b0-%d0%bf%d0%be/", "text": "Комисията за енергийно и водно регулиране излезе с официално писмо по повод изпратени от омбудсмана Диана Ковачева въпроси за водния режим в Перник. Регулаторът е изискал от местното ВиК информация по случая. В писмото се казва, че за периода януари-октомври 2019 година притокът в язовира е 11 908 млн. куб. метра, а разходът за питейно-битово водоснабдяване 16 577 млн. куб. м вода, предаде БГНЕС. Разрешеното от МОСВ количество за този период е 15 500 млн. куб м вода, или дружеството е използвало 1 млн, куб м. повече. За периода юли-октомври се наблюдава трайна тенденция за намаляване на наличния обем на язовира като към края на октомври достига 6 408 млн. м3 – съответно 15 590 млн. през 2018 и 12 751 млн. през 2017 г. Според справката в началото на годината наличният обем е бил по-голям спрямо предходните две години, се казва още в писмото на ВиК до регулатора.", "date": "2019.11.22", "title": " ВиК-Перник източвала от яз. „Студена“ повече вода от разрешеното"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b8%d1%8f/", "text": "В Агенция „Пътна инфраструктура“ беше отворена постъпилата оферта в тръжната процедура за избор на изпълнител за археологическо проучване на новооткрит археологически обект при 18-ти км по трасето на пътя Калотина-София. Стойността на обществената поръчка е 86 000 лв. без ДДС, съобщиха от АПИ. Постъпилата оферта е на Националния археологически институт с музей при Българската академия на науките. Новооткритият обект е от късната античност като по време на извършеното археологическо наблюдение са открити горели кости, фрагменти от глинени съдове и стъкло, както и фрагмент от накит. Археологическият обект е по трасето на участъка Драгоман – Сливница, чието строителство започна през май т.г. В отсечката между км 15+500 и км 32+447 ще бъде изградено второ платно, а старото ще бъде реконструирано и пътят ще стане с магистрален габарит. Участъкът е част от автомагистрала „Европа“, която ще свързва София с ГКПП „Калотина“. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г.", "date": "2019.11.22", "title": " Започват археологически проучвания по трасето на магистрала „Европа“"}
{"url": "https://trud.bg/%d0%be%d0%ba%d1%81%d1%84%d0%be%d1%80%d0%b4%d1%81%d0%ba%d0%b8%d1%8f%d1%82-%d1%80%d0%b5%d1%87%d0%bd%d0%b8%d0%ba-%d0%be%d0%b1%d1%8f%d0%b2%d0%b8-%d0%b7%d0%b0-%d0%b4%d1%83%d0%bc%d0%b0-%d0%bd%d0%b0-2019/", "text": "Оксфордският речник обяви за дума на 2019 година словосъчетанието „climate emergency“ (климатична аварийна ситуация). Новината беше съобщена от екипа на речника в социалната мрежа Twitter. Пояснява се, че „climate emergency“ представлява „ситуация, в която са необходими спешни мерки, за да се ограничи или прекрати определена промяна в климата да се предотврати потенциално необратима щета върху околната среда в резултата на тези промени“. Езиковите експерти са отчели рязък скок в употребата на словосъчетанието „climate emergency“ през тази година. През септември 2018 г. то практически не се е употребявало, докато през септември 2019 г. то е използвано над 6000 пъти. Думата на 2018 г. според Оксфордския речник е „toxic“ („токсичен“). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Оксфордският речник обяви за дума на 2019 г. „climate emergency“"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%be%d0%b4%d0%b0%d0%b2%d0%b0-%d0%b1%d1%81%d0%bf/", "text": "Борисов: Направихме всичко необходимо за Шенген Искате ли поименно да ви кажа с кого и как разговаряхте да ме смените от поста председател на БСП? Искате ли да ви кажа колко пари хвърлите в този процес? Не българските граждани, гласували за БСП, а вас уважаеми и няколко бизнесмени, които си знаят в какви разговори участваха за овладяването на БСП – останахте излъгани. Съжалявам, няма да овладеете БСП, поне не скоро време. Така се обърна председателят на БСП Корнелия Нинова към премиера и лидер на ГЕРБ Бойко Борисов. Шефката на БСП го обвини, че плащал да я свалят от партийния пост. По време на парламентарния контрол Нинова прочете декларация от името на БСП, в която атакува управлението за кризата с водата в Перник, за проблемите в здравеопазването, за болничните, за пътуването на Борисов до Загреб с правителствения самолет, както и за забавянето на приемането ни в Шенген. “Никакви оставки по веригата надолу не могат да променят отговорността. Вие обичате народния език, той е казал, че рибата се вмирисва от главата”, каза Нинова. Борисов я обвини от своя страна, че тя е излъгала 1 млн. избиратели, като не си е подала оставката след евроизборите. “Когато използвате думата “оставка” се сещайте за това, което направихте вие. Правителството е направило всичко необходимо за Шенген”, отсече Борисов. “Колко коледни добавки за пенсионери струва полетът с държавния самолет за партийното мероприятие на ЕНП в Загреб?”, попита Нинова. “А колко заплати или пенсии струва президентът Румен Радев да отиде до Китай с правителствения самолет? Нали затова са купували от вашата партия тези самолети. То пести време, пътуват делегации, върши се работа. Да ви покажа колко сте дребнава – моите хора могат да направят декларация и за заменките по ваше време. Себастиян Курц в момента не е канцлер на Австрия. Канцлерът на Германия беше с правителствен самолет, а ние щяхме да се пребием с този “Фалкон” и беше свободен само “Еърбъса”, отсече премиерът в отговор на обвинението на Нинова, че за срещата на ЕНП в Хърватия, Себастиан Курц е пътувал в икономическа класа, а нашият премиер – с правителствения самолет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Нинова потвърди, че няма да продава БСП\t"}
{"url": "https://trud.bg/%d0%b1%d0%b0%d0%ba%d1%82%d0%b5%d1%80%d0%b8%d1%8f-%d1%83%d0%b1%d0%b8%d0%b2%d0%b0-%d0%ba%d0%be%d0%bc%d0%b0%d1%80%d0%b8-%d0%bf%d1%80%d0%b5%d0%bd%d0%be%d1%81%d0%b8%d1%82%d0%b5%d0%bb%d0%b8-%d0%bd%d0%b0/", "text": "Бактерията Wolbachia, която паразитира върху комари, помогна на епидемиолозите да забавят разпространението на опасната треска от денга в някои части на Австралия, Бразилия, Виетнам и Индонезия. Резултатите от тези експерименти бяха съобщени от пресслужбата на Американското дружество за тропическа медицина и хигиена. „Много сме доволни от резултатите от тези пилотни проекти. Те показват, че можем да се преборим с треската денга и други болести, пренасяни от комари в световен мащаб. До 2023 г. тази бактерия може да защити повече от 100 милиона души от тези инфекции, ако сме подкрепени от частни партньори и властите на тези страни “, коментира един от авторите на проекта, епидемиологът от университета в Монаш Камерън Симънс. Бактерията Wolbachia е вътреклетъчен паразит, който засяга повечето видове насекоми. Тя предизвиква интереса на учените по няколко причини едновременно, защото може да се разпространи от майката към нейното потомство, като значително увеличава плодовитостта на женските, но в същото време убива ембрионите и ларвите на мъжкия пол, а също така предотвратява маларийния плазмодий и някои други опасни микроби и вируси да проникнат в тялото на насекомите.", "date": "2019.11.22", "title": " Бактерия убива комари, преносители на треската денга"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%bd%d0%b0/", "text": "Европейската комисия е започнала щателна проверка на сделката, до която са стигнали германският автоконцерн „Фолксваген“ и Турция за построяването на нов завод. Въпреки че германската фирма обяви, че засега замразява проекта си заради бойните действия на турската армия в Сирия, еврокомисарката по конкурентоспособността Маргрет Вестагер поиска детайли от Анкара за сключения договор, информира БНР. Предмет на проверката е най-вече обещаната от Турция държавна субсидия за построяването на завода в размер на 400 милиона евро – сума, която многократно надхвърля горната граница, допустима при държавни субсидии в страни от ЕС. Тъй като Турция има подписан договор за митнически съюз с ЕС, Вестагер ще провери дали този ангажимент не го нарушава. Анкара е била задължена да информира Брюксел за тази субсидия, но не го е сторила. Митническият съюз на Турция с ЕС задължава Анкара да информира Брюксел за всички държавни подпомагания на сделки с фирми от общността.", "date": "2019.11.22", "title": " Еврокомисията проверява сделката на „Фолксваген“ с Турция"}
{"url": "https://trud.bg/%d1%81%d0%b5%d0%bc-%d0%bd%d0%b0%d0%bb%d0%be%d0%b6%d0%b8-%d0%b3%d0%bb%d0%be%d0%b1%d0%b0-%d0%be%d1%82-30-000-%d0%bb%d0%b2-%d0%bd%d0%b0-7-8-tv/", "text": "Санкция за телевизията на Слави  Евгени Димитров-Маестрото, който е реалният собственик на телевизията на Слави Трифонов, ще отнесе глоба в размер на 30 000 лева заради нарушаване на куп разпоредби от Закона за радиото и телевизията. “Вулгаризми, полуцензурирани псувни и всевъзможни нецензурни изрази се лееха между 20:30 и 22:00 часа при премиерата на канала”, отчетоха от СЕМ. „Ще следват още санкции, ако има нарушения”, заяви бившият шеф на СЕМ доц. Георги Лозанов.", "date": "2019.11.22", "title": " СЕМ наложи глоба от 30 000 лв. на 7/8 TV"}
{"url": "https://trud.bg/%d0%b4%d0%b2%d0%b8%d0%b3%d0%b0%d1%82%d0%b5%d0%bb-%d0%bd%d0%b0-%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d0%bf%d0%be%d0%b4/", "text": "Двигател на пътнически самолет се подпали над Лос Анджелис. Машината кацна аварийно на международното летище в града. На любителските кадри се вижда как от единия двигател излиза огън и дим. Аварията станала малко след излитането от Лос Анджелис Самолетът, „Боинг” 777 на филипинските авиолинии, кацнал успешно в Манила.  На борда е имало 342 пътници и 18 души екипаж. Пострадали няма.", "date": "2019.11.22", "title": " Двигател на пътнически самолет се подпали над Лос Анджелис (ВИДЕО)"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d1%84%d0%b8%d1%80%d0%bc%d0%b0-%d0%b8%d0%b7%d0%bc%d0%b0%d0%bc%d0%b8-%d0%b5%d0%bd%d1%80%d0%b8%d0%ba%d0%b5-%d0%b8%d0%b3%d0%bb%d0%b5%d1%81%d0%b8/", "text": "Българска фирма завлече световни изпълнители. Компанията не платила разноските си за концерти у нас и в чужбина. Вследствие на проблемите турнето на Енрике Иглесиас в Европа е отменено, съобщи  . Плащането от българската фирма, съорганизатор на концерта на Хосе Карерас у нас, ще се забави с повече от 3 месеца. Освен Карерас, тя завлича и други световни изпълнители. От фирмата организират първия концерт на Енрике Иглесиас у нас, след като теглят кредит, за да платят на звездата. Незнайно как фирмата се оказва организатор на цялото турне на певеца в Европа. На 14 ноември представляващата го агенция Creative Artists обаче обяви, че отменя концертите на испанскта супер звезда, тъй като българите не са спазили договора. Управителят на фирмата Даниел Стефанов не може да бъде открит дори от външната компания, която отговаря за ПР-а му. След изчезването му, загубите за няколко международни компании се изчисляват на милиони евро. Сайтът „Pollstar“разкри, че българите са завлекли гръцките си колеги, като не са платили нито залите, нито на изпълнителите Брайън Адамс, Хосе Карерас и Малума за участията им в южната съседка. Без промоутър остава и концерта на Мирей Матийо в НДК.", "date": "2019.11.22", "title": " Българска фирма измами Енрике Иглесиас, турнето му е отменено"}
{"url": "https://trud.bg/%d0%b2%d0%b0%d0%ba%d1%81%d0%b8%d0%bd%d0%b8%d1%82%d0%b5-%d0%b7%d0%b0-%d0%b3%d1%80%d0%b8%d0%bf-%d1%81%d0%b2%d1%8a%d1%80%d1%88%d0%b8%d1%85%d0%b0/", "text": "Осигурени са 280 000 бройки за цялата страна  На 3000 болни един получава дихателна недостатъчност Ваксините срещу грип, които се продават в аптечната мрежа свършиха. На пазара са осигурени общо 280 000 дози, но голяма част от тях са вече изкупени. Висок процент от безплатни 120 000 ваксини, които са по държавната програма за ваксиниране на пенсионери над 65-годишна възраст, са вече поставени, но от тях все още има при джипитата. Това съобщи главният държавен здравен инспектор доц. д-р Ангел Кунчев на пресконференция на тема “Представяне на информационна кампания за грипа на СЗО”. Останалите 160 000 дози са били разпространени за свободна продажба в аптечната мрежа, от тях 140 000 са вече реализирани. Проверка на “Труд” в големите аптеки установи, че няма нито една ваксина срещу грип в фармацевтичната мрежа. Ваксините се поръчват няколко месеца предварително Заради слабото търсене на ваксини в миналите години, тази са поръчани 160 000 дози, обясниха фармацевти пред “Труд”. Потърсихме двете големи компании, които внасят ваксини за коментар дали могат да осигурят още дози, но до приключване на редакционния брой отговор от едната не бе получен. От другата компания отговориха, че няма да има повече доставки на противогрипни ваксини. Ваксините се правят година за година спрямо данни от СЗО кои щамове ще върлуват затова поръчката се прави месеци предварително. От безплатни противогрипни ваксини все още могат да се възползват част пенсионерите. В страната има лични лекари, които вече са съобщили, че са им доставени по-малко дози от заявените. Все още не са доставени ваксини и при личните лекари в Южна България, но в началото на следващата седмица ще бъдат осигурени, увери доц. д-р Кунчев. Интерес към противогрипните ваксини реално има в последните три години и търсенето се е повишило. Това каза директорът на Националния център по заразни и паразитни болести проф. Тодор Кантарджиев. Преди това ваксините са залежавали в аптеките. “Тази година ще имаме два пъти по-предпазено населени”, заяви проф. Кантарджиев. Той поясни, че ваксината е единственият препарат, който може да предпази от грип. Дори и да не защити от разболяване, тя предпазва от усложнения. “На 10 000 болни от грип, един прави възпаление на мозъка. На всеки 3000 болни, при един се проявява дихателна недостатъчност. Затова е добре рисковите групи като хора над 65-годишна възраст, бременни, деца и хора с хронични заболявания да се ваксинират”, добави проф. Кантарджиев. 4 щама се очакват тази година  Все още няма грип у нас, става ясно от данни на референтните лаборатории. Заради топлото време заболяването се забави, но се очаква пикът му да е в края на януари и началото на февруари. Световната здравна организация прогнозира тази година да върлуват щамовете “Бризбейн”, “Колорадо”, “Канзас” и “Пукет”, посочи доц. д-р Кунчев. По думите на проф. Кантарджиев защитата на ваксината продължава година и половина, но всяка година щамовете са различни. Всяка година от грип се разболяват 1 милиард души, каза д-р Скендер Сила, ръководител на българския офис на Световната здравна организация (СЗО). По данни на СЗО ежегодно 650 хиляди умират от дихателни заболявания, свързани с грип. От СЗО препоръчват ваксината като най-добрата профилактика и уверяват, че тя е безопасна и ефикасна. Тя се прилага от 50 г., като внимателно се анализират всякакви странични ефекти от нея, каза още д-р Сила. Специалистите съветват в пика на грипа да се ползват маски, помещенията да се проветряват често, да мием ръцете си редовно и да избягваме контакт с болни, както и масови събирания, когато е възможно.   В Гърция има още В Гърция са били доставени близо 137 000 ваксини срещу грип. От тях все още има в аптеките и могат да се купят свободно два продукта на цени от 10,72 евро и 13,73 евро, показа проверка на “Труд”. От 1 октомври дозите са по рафтовете на аптеките в Гърция. В рамките на кампанията против грипа на СЗО в Гърция се раздават рецепти за безплатни ваксини на социално слабите.  Ваксини има и в Скопие, там също се раздават безплатно на всеки, който пожелае да се имунизира.   17 деца в тежко състояние от вируси  За последните три дни 17 деца са били приети в болници в тежко състояние в следствие от вируси. Те са били изследвани за 14 вируса в националната референта лаборатория. При 3 от тях са излезли положителни проби за риновирус, две са с парагрипен вирус първа група, заяви директорът на Националния център по заразни и паразитни болести проф. Тодор Кантарджиев. Той обясни, че тези вируси от лека хрема за часове могат да доведат до усложнения и да бъде засегнати белите дробове. “Когато се получи дихателна недостатъчност кожата на възрастните става сива, а при децата вдишванията стават повече от 30 за минута”, обясни още проф. Кантарджиев. Това се случва в рамките на часове и хората веднага трябва да бъдат закарани в болница и поставени на командно дишане. Ако се получи хеморагична пневмония (кръвоизливи в белия дроб), тя обикновено е смъртоносна, посочи проф. Кантарджиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " Ваксините за грип свършиха\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-45/", "text": "Тази събота и неделя: Алисия Викандер: Киното е скучно без секс Участвах в първата си секс сцена за филм на 20-годишна възраст. Винаги съм подхождала към тях театрално – те са това.         Яворов набеден в плагиатство Антон Страшимиров пуска мълвата, че поетът е присвоил сюжета на “Когато гръм удари…” от някой си Стефан Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.22", "title": " „Труд Уикенд“ – един вестник за два дни"}
{"url": "https://trud.bg/%d1%83%d1%87%d0%b8%d1%82%d0%b5%d0%bb-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8-%d0%bc%d0%b0%d1%81%d0%be%d0%b2%d0%b0-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d1%81/", "text": "Учител предотврати масова стрелба в училище в Сърбия. Горан Т. на 46 години, от село Донлна Ливадица, близо до град Велика Плана, е влязъл в гимназията по икономика и обществено хранене „Вук Караджич“ в града и е открил огън с автоматична пушка, но е бил спрян от учителя Славолюб Стоядинович, пише сръбското издание  . Мъжът е стрелял два пъти преди преподавателят да се намеси, предотвратявайки голяма трагедия. У нападателя са открити ръчна граната, пистолет и експлозиви. Съобщения в медиите казват, че мъжът е имал психични проблеми и е искал да предизвика заложническа криза в училището.", "date": "2019.11.22", "title": " Учител предотврати масова стрелба в сръбско школо"}
{"url": "https://trud.bg/%d0%b1%d0%b5%d1%80%d0%bb%d1%83%d1%81%d0%ba%d0%be%d0%bd%d0%b8-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%bf%d0%b0%d0%b4%d0%bd%d0%b0%d0%bb-%d0%bd%d0%b0-%d0%ba%d0%be%d0%bd%d0%b3%d1%80%d0%b5/", "text": "Бившият италиански премиер Силвио Берлускони (83 г.) е пострадал леко в Загреб, където беше на конгреса на Европейската народна партия. Заради това е бил приет в болница в Милано, след като се е прибрал, съобщи БНР. Лидерът на партия „Форца Италия“ се озовал насред множество, което искало да си направи селфи с него, и паднал, като се контузил в областта на бедрото. Той се прибрал в Милано след края на конгреса и едва там се обърнал към лекар. При преглед в клиника в северния италиански град не била установена фрактура, а само хематом на бедрото. Берлускони ще остане няколко дни под лекарско наблюдение в здравното заведение. В изявление на партията на Берлускони се опровергават слуховете, че той е трябвало да бъде транспортиран спешно от Загреб до Милано заради падането.", "date": "2019.11.22", "title": " Берлускони в болница, паднал на конгреса на ЕНП в Загреб"}
{"url": "https://trud.bg/%d0%bc%d0%b5%d1%81%d1%82%d1%8f%d1%82-%d1%81%d0%bf%d0%b8%d1%80%d0%ba%d0%b0-%d1%85%d0%bb%d0%b5%d0%b1%d0%be%d0%b7%d0%b0%d0%b2%d0%be%d0%b4%d0%b0-%d0%b7%d0%b0%d1%80%d0%b0%d0%b4%d0%b8/", "text": "За времето от 04.30 часа на 25.11.2019 г. до 24.00 часа на 25.05.2020 г. се измества автобусната спирка с код 2313 „Хлебозавода“ на ул. „Сребърна“ с 70 метра  напред в посока „Зоопарка“. Това съобщиха от пресцентъра на Столична община. Причина  са строителни дейности на трафопост.", "date": "2019.11.22", "title": " Местят спирка „Хлебозавода“ заради строеж на трафопост"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%be%d1%82%d0%bb%d0%b8%d1%87%d0%b8%d1%85%d0%b0-%d0%be%d1%89%d0%b5-7-%d0%b4%d0%b5%d0%b9%d1%86%d0%b8-%d0%bd%d0%b0-%d0%ba%d1%83%d0%bb%d1%82/", "text": "Парламентът отпусна за особени заслуги към българската държава и нацията пожизнени награди за дейци на културата. Наградите са в размер на 700 лв. Месечно и са отпуснати на: проф. Анатоли Кръстев, Анжел Вагенщайн, Георги Дюлгеров, Иван Стайков, Иван Иванов, Лили Иванова и Христо Ганев. Депутатите одобриха пожизнена награда от 500 лв. месечно да получи Андрей Дреников за изключителните му постижения и за цялостния му принос в областта на културата.", "date": "2019.11.22", "title": " Депутатите отличиха още 7 дейци на културата\t"}
{"url": "https://trud.bg/%d0%b1%d0%bb%d0%b8%d0%b7%d0%be-8000-%d0%bb%d0%b5%d0%b2%d0%b0-%d0%b1%d1%8f%d1%85%d0%b0-%d1%81%d1%8a%d0%b1%d1%80%d0%b0%d0%bd%d0%b8-%d0%be%d1%82-%d0%ba%d0%be%d0%bd%d1%86%d0%b5%d1%80%d1%82-%d0%b7%d0%b0/", "text": "Над 300 деца и младежи от Сливен участваха в благотворителния концерт „Надежда за Димитър“ в подкрепа на 20-годишния Димитър Щилиянов. Постъпленията от продажбите на покани в размер на 7 770 лева вече са внесени по дарителската сметка на момчето. Димитър Щилиянов е с рядко онкологоично заболяване „сарком на Юинг“. Диагнозата му е поставена преди година. След ремисия ракът отново се е завърнал и лечението му трябва да продължи във Виена, Австрия. За да живее момчето, са необходими около 60 хил.евро. Сумата е непосилна за семейството му. Благотворителният концерт се състоя в зала „Васил Левски“. В него участваха колективите при Народно читалище „Хаджи Димитър – 1937“ – Детски танцов състав „Шарено коланче“, Детски фолклорен ансамбъл „Българче“ и Младежки танцов ансамбъл „Браво“ с ръководители Станка Иванова, Иван Добрев и Десислава Стойкова, колективите при Народно читалище „Зора – 1860“ – Балет „Адажио“, с ръководител Наталия Хаджикостова, Мария Караиванова, Мариела Атанасова и Гергана Минова от класа по вокално пеене в Обединена школа по изкуствата „Мишо Тодоров“, с вокален педагог Иван Кавръков, колективите при Военен клуб – Детско-юношески танцов състав „Бисерче“, с ръководител Магадалена Луканова, балет „Барби“ с ръководител Силвия Терзиева, Ана-Мария Иванова и Тодор Иванов от Школа „Ритъм“ с вокален педагог Елена Пеева, Школа по класически балет с ръководител Стефка Сукнарова. В концерта участие взеха и Спортен клуб по акробатика „Стефан Данчев“, с треньор Виолета Бинева, Армейски спортен клуб по борба „Сливен“, с треньор Тодор Кънев, Клуб по спортни танци „Сливен“, с треньор Цанка Иванова, Клуб по спортни танци „Туида“, с треньор Йовита Пенчева и Иван Едрев. Концертът бе организиран от общината, по инициатива на кмета Стефан Радев, съобщиха от администрацията.  Кметът изказа специална благодарност на всички деца и младежки формации, на техните ръководители, хореографи, вокални педагози и треньори, както и на всички граждани, съпричастни със съдбата на Димитър Щилиянов.", "date": "2019.11.22", "title": " Близо 8000 лева бяха събрани от концерт за лечението на 20-годишния Димитър"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d0%b8%d0%b2%d0%b0-%d0%b2-%d1%81%d0%be%d0%b7%d0%be%d0%bf%d0%be%d0%bb-%d0%b7%d0%b0/", "text": "Министърът на туризма Николина Ангелкова ще разговаря утре в 10:00 часа с обществеността в Созопол по повод разпоредената от нея проверка за изграждането на защитни диги на Централния плаж в Стария град, съобщиха от министерството. Преди това ще бъде извършена детайлна инспекция на дейностите по ивицата. Министърът на туризма   спешната проверка на експерти от ведомството, след като в публичното пространство се появи информация, че на плажа с техника се прави защитна дига, която да предпази плажната ивица. Проверката ще установи дали концесионерът на плажа изпълнява договорните си задължения и ще бъде извършена съвместно с други компетентни институции.", "date": "2019.11.22", "title": " Министър Ангелкова отива в Созопол заради дигата на Централния плаж"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d1%87%d0%b0%d1%81%d0%b0-%d0%be%d1%81%d1%82%d0%b0%d0%bd%d0%b0-%d0%b1%d0%bb%d0%be%d0%ba%d0%b8%d1%80%d0%b0%d0%bd-%d0%bf%d1%8a%d1%82%d1%8f%d1%82-%d1%81%d0%be%d1%84/", "text": "Близо четири часа остана блокиран пътят София-Варна след   в района на ловешкото село Голец. В късния следобед в участъка се образува километрична опашка от автомобили. Обходът през самото село бе твърде тесен и на практика недостъпен след авария на ТИР. Движението бе възстановено около 19 ч., след като се бе образувала се е километрична опашка от автомобили, съобщи  . От Агенция „Пътна инфраструктура“ съобщиха, че причина за ограничаването на движението е катастрофа, при която лек автомобил се удари в два ТИР-а. Шофьорът на леката кола загина. Възстановено е движението в района на Севлиево на пътя София – Варна, където по-рано днес при челен сблъсък между лек и товарен автомобил е загинал 72-годишен мъж от Шумен. Пострадала е 48-годишната водачка на леката кола, тя е настанена в севлиевската болница с контузии.", "date": "2019.11.22", "title": " Четири часа остана блокиран пътят София-Варна след тежката катастрофа"}
