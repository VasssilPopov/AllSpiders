{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%81%d0%be%d1%84%d0%b8%d1%8f-%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%be%d0%b3%d0%b0%d1%82-%d0%b4/", "text": "„София е европейски град. Постигнатите резултати в столицата са доказателство за това, че само когато работим в екип и сме единни – успехите ще дойдат. София е изключително специален град – тук можем да усетим пулса на демократичните ценности. Това заяви водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в столичния 25 МИР, което се проведе в Северния парк. По думите й София и България могат да допринесат Европа да е по-силна и да запази лидерската си позиция. „Ние сме дигитална столица и имаме изобилие от млади и способни хора“, уточни водачът на листата. Според Мария Габриел е много важно образованието все така да стои високо в дневния ред на ЕС, като изтъкна и приноса на българските евродепутати за това. „Инвестициите в образованието са инвестиции в бъдещето“, категорична бе тя. „Само заедно можем да очертаем бъдещето на ЕС и България, само заедно можем да се противпоставим на двойните стандарти, само ако сме единни можем и ние да задаваме дневния ред на Европа. Гласувайте за ГЕРБ с номер 12 в бюлетината, за да има страната ни силен глас в Европа“, подчерта Мария Габриел. „Всяко кътче в София е Европа. Българското правителство, местната власт и евродепутатите постигнахме много, нужно е единствено да запазим темпото и да надградим. За целта ни е нужна подкрепата ви. Силна икономика и високи доходи ще върнат младите хора в България – това е и една от основните ни цели“, заяви кандидатът за евродепутат Ева Майдел. По-висок стандарт на живот, повишаване на БВП, увеличени заплати, повече социални придобивки. Това искат хората, а за да се случи ЕНП трябва да има най-много евродепутати в ЕП и в България да управлява правителството на Бойко Борисов. Искаме бъдещето на България да е в ЕС, защото друга алтернатива за нас няма. Нека не рискуваме да се стигне до нова катастрофа и на 26 май да заложим на доказаните професионалисти от листата на ГЕРБ и СДС, призова на свой ред д-р Андрей Ковачев. Избори 2019. Платено съдържание. Купуването и продаването на гласове е престъпление.", "date": "2019.05.18", "title": " Мария Габриел: София и България могат да допринесат Европа да е по-силна\t"}
{"url": "https://trud.bg/%d0%bd%d0%b0%d0%b9-%d1%81%d1%82%d1%80%d0%b0%d1%88%d0%bd%d0%b8%d1%82%d0%b5-%d0%be%d1%82%d1%80%d0%be%d0%b2%d0%b8-%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%b6%d0%b8%d0%b2%d0%be%d1%82%d0%b0/", "text": "Парацелз – швейцарски алхимик, лекар и философ, казва през далечния 16-и век: „Всичко е отрова, всичко е лекарство; едното и другото се определя от дозата”. В потвърждение на мъдрите думи са растящите приложения на една от най-страшните природни отрови – ботулиновия токсин. Това дава увереност, че вещества, смятани днес за смъртоносни, ще послужат за създаване на медикаменти, които са способни да лекуват най-тежките заболявания дори в крайните им стадии. Надали всички знаят, че дизентерията и салмонелозата се предизвикват не от бактерии от рода Shigella или Salmonella, а от токсините, отделящи се от тях. Освен това множество ключови симптоми на различни инфекциозни заболявания се обуславят от концентрацията на тези токсини и активното им действие върху организма. Ботулиновият токсин е една от най-силнодействащите органични отрови. По данни на Американската медицинска асоциация само 1 г е способен да убие 1 млн. души. Токсинът се изработва от анаеробни бактерии от рода на клостридиите (лат. Clostridium botulinum). Те се размножават изключително при пълно отсъствие на кислород. Консервите и колбасите например могат да станат идеални условия за жизнеспособността на тези бактерии. Заболяване, предизвикано от ботулинов токсин, за първи път е регистрирано в Германия през XVIII век. Симптомите се проявяват след храна с колбаси, оттук и общоприетото наименование на болестта – ботулизъм (от лат. Botulus: наденица). Попадайки в организма с храната, ботулиновият токсин въздейства на нервната система, предизвиквайки нарушения в дейността й, което може да доведе до парализа на дихателните и сърдечните мускули. Отровата е опасна и с факта, че няма вкус, цвят и мирис. Известни са 7 нейни типа – А, B, С, D, E, F, G, изработвани от бактерии на различни щамове. Те са различни по структура и въпреки че си приличат по влиянието върху организма, антидотът за един вид не е способен да неутрализира действието на друг.  Най-опасен за човешкия организъм е тип А. Военните размислят върху приложението на свойствата на токсина като оръжие за масово поразяване. По време на Втората световна война тип А сериозно е разглеждан от САЩ, Англия и Канада като перспективно биологично оръжие. Има и версия, че токсинът дори е бил използван от чехословашката съпротива за убийството на Райнхард Хайдрих, координатор на дейностите по борба с вътрешните врагове на Третия райх. Интересът към една от най-опасните отрови от медицинска гледна точка се появява през XX век, когато многостранните изследвания за военни цели залягат в основата за получаването на високопречистен кристален ботулинов токсин тип А. През 70-те години американският лекар офталмолог Алън Скот за първи път прилага пречистен токсин за медицински цели, като прави инжекции в микродози в орбиталния очен мускул за лечение на блефароспазъм (неволево мигане или спазъм на клепача). Успешният опит на учения се превръща в двигател за последващи изследвания. Днес препаратите на основата на ботулиновия токсин се използват в медицината за лечение на редица заболявания. „Отровата” има успешно приложение в лечението на неврологични проблеми, спастичност на мускулите на горните крайници след инсулт, при хирепхидроза, детска церебрална парализа, цервикална дистония, хронична мигрена. Освен в медицината ботулиновият токсин се използва в козметичната индустрия под названието ботокс и служи за изглаждане на бръчки по лицето. При манипулацията той е пречистен и силно разреден, така че за възрастен човек не би трябвало да има последствия и не крие никаква опасност. Неприятното е, че само след няколко месеца бръчките стават отново видими и процедурата трябва да се повтори. Тогава назрява опасността от натрупване на токсина в организма при продължително и прекомерно използване.", "date": "2019.05.18", "title": " Най-страшните отрови спасяват живота\t"}
{"url": "https://trud.bg/%d0%bb%d0%b0%d1%82%d0%b2%d0%b8%d0%b9%d1%81%d0%ba%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%ba%d0%b0-%d0%b5-%d0%b7%d0%b0%d0%bc%d0%b5%d1%81%d0%b5%d0%bd%d0%b0-%d0%b2-%d1%81%d0%ba%d0%b0%d0%bd/", "text": "Австрийският вицеканцлер Ханс-Кристиян Щрахе, лидер на крайнодясната Партия на свободата (АПС), който съобщи днес, че подава оставка, заяви, че се е срещал на испанския остров Ибиса с латвийска гражданка, предаде ТАСС, цитирана от БТА. По-рано германски медии писаха, че е имал срещи с предполагаема рускиня преди парламентарните избори през 2017 г., напомня агенцията. Щрахе и Йохан Гуденус – друг политик от АПС, заявиха по-рано днес, че напускат политическите си постове в правителството на Австрия, парламента и партията. Щрахе бил записан тайно от две германски издания – списание „Шпигел“ и вестник „Зюддойче цайтунг“, да обещава строителни проекти на мнима племенница на руски олигарх в замяна на дарения за неговата формация, предаде по-рано днес ДПА. Според Щрахе, говорил днес на пресконференция във Виена, две жени – явно подставени лица, „потърсили Гуденус след смъртта на баща му, когато е бил в потиснато настроение, и разказали, че имат интерес към ловното имение на семейството“. Предполагаема латвийска гражданка, придружена от дъщеря си, заявила пред Гуденус, че иска да се засели във Виена и да инвестира в Австрия. Имала намерение да се запознае с Щрахе чрез свой германски познат. После, през лятото на 2017 г., на остров Ибиса се състоял „частен разговор“ в присъствието на този германец, който поканил Щрахе и Гуденус на вечеря. Според Щрахе по време на вечерята, записвана с „незаконни средства за проследяване“, бил направен опит те двамата с Гуденус да бъдат въвлечени в престъпление и в разговори на противоправна тема. „Откъси от видеото бяха изрязани от общия контекст и насочени срещу нас“, заяви той. Политикът посочи, че след това никога не е контактувал с тази жена, нито пък Австрийската партия на свободата е получавала от нея някакви вноски. „Това бе частна среща, в която участвахме само ние двамата“ (с Гуденус), добави той. Щрахе подчерта, че историята със скандалния видеозапис е мръсна кампания за дезинформация и той не желае заради нея да поставя под заплаха дейността на австрийското правителство. Той изтъкна, че всички обвинения са извадени от контекста, и настоя да се публикува пълният видеозапис с всички подробности от разговора на остров Ибиса. Политикът призна, че повлиян от алкохола, може би си е позволил да обсъжда всякакви теми през въпросната вечер. Видеозаписът, публикуван от германските медии, предизвика политически скандал в Австрия. Сметната палата на страната настоя АПС да внесе яснота в изявленията на своя лидер. Върховната прокуратура на Австрия започна проверка на данните за тайно финансиране на Австрийската партия на свободата, допълва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Латвийска гражданка е замесена в скандалното видео, станало повод за оставката на австрийския вицеканцлер"}
{"url": "https://trud.bg/%d0%b0%d1%82%d0%b0%d0%ba%d0%b0-%d0%b2%d1%80%d1%8a%d1%87%d0%b8-%d1%81%d1%82%d0%b8%d0%bf%d0%b5%d0%bd%d0%b4%d0%b8%d0%b8-%d0%b8-%d0%bd%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d0%b2-%d0%b1%d1%83/", "text": "Трима студенти в Бургас получиха стипендии от АТАКА. Те бяха връчени от председателя на партията Волен Сидеров и водача на евролистата на АТАКА д-р Георги Димов. С помощта младежите ще продължат образованието си. „В Бургас партия АТАКА прави това, което и в цялата страна. Помагаме на млади хора, които искат да учат и да останат в България – това е нашата идея, това е нашата кауза”, каза лидерът Волен Сидеров и уточни, че цялата листа на АТАКА с №14 е от млади хора, избрани от зрителите на АЛФА ТВ. По думите му „Политическа академия” е бил успешен експеримент, с който АТАКА реално показа как може демократично да се подрежда листа, без партийната централа да се налага. Посъветва и другите партии да приемат този модел. „Ние ще продължим така, ще го пробваме и при други  избори. Оставяме хората да избират, те да посочват”, увери Сидеров. Младият водач на евролистата на АТАКА д-р Георги Димов посочи, че у нас основните проблеми са демография и доходи. „Обезлюдяване на цели райони извън София, младите хора напускат страната, за да работят в чужбина за повече пари и то не по специалността си. В България здравото християнско семейство вече е разбито. Бабата и дядото гледат внуците, родителите се мъчат зад граница”. Д-р Димов напомни, че АТАКА, за разлика от останалите партии, които правят скъпи и шумни концерти, входира призив към председателя на Еврокомисията Юнкер за еднаква минимална заплата във всички страни – членки на ЕС. По думите му това ще върне младите българи обратно в България. Кандидатът за евродепутат призова всичките партии в България, вместо да правят скъпи кампании, да бъдат така морални да подкрепят младите да се развиват у нас. Второкурсничката Дарина, която учи бизнес информационни системи, благодари на АТАКА за стипендията и сподели, че ще остане в България. „Инициативата на партия АТАКА не само че ми харесва, но съм и приятно изненадан, че се мисли за нас, младите”, сподели Антон, който учи компютърно администриране на софтуерни приложения. Детелина, която изучава компютърни системи и технологии, благодари за стипендията и пожела инициативата на партията да продължи. АТАКА помогна за образованието на младежи още в Плевен, Русе, Велико Търново, Варна, Пазарджик, Стара Загора и Ботевград. Избори 2019. Платено съдържание. Купуването и продаването на гласове е престъпление.", "date": "2019.05.18", "title": " АТАКА връчи стипендии и на младежи в Бургас\t"}
{"url": "https://trud.bg/z-%d0%bf%d0%be%d0%ba%d0%be%d0%bb%d0%b5%d0%bd%d0%b8%d0%b5%d1%82%d0%be-%d1%83%d1%87%d0%b8-%d1%81-%d0%bf%d1%83%d0%ba%d0%b0%d0%bd%d0%ba%d0%b8-%d0%b8-%d1%82%d0%b0%d0%b1%d0%bb%d0%b5%d1%82/", "text": "Дойде ред и на „малките матури“ при малките ученици Новият образователен продукт е дело на 5-ма вдъхновяващи учители от страната На какво се дължи смяната на деня с нощта? А/ На движението на Земята около нейна /мислена/ ос.  Б/ На движението на Земята около Слънцето.  В/ На движението на Луната около Земята. Правилният отговор е само един и само той носи точка. Ей на такива въпроси трябва да отговарят четвъртокласниците, докато попълват тестовете от външното национално оценяване. То започна на 9 май, провежда се на четири сесии в продължение на две седмици. И не само по „Човекът и природата”, а и по останалите три основни предмета: „Български език и литература”, „Математика”, „Човекът и обществото”. Майките и бащите, които вече много са пораснали и са станали баби и дядовци, трябва да знаят: това са матури почти като тези, които те са държали навремето, но при завършването на гимназия. Сега работата пак е сериозна, макар и да започва отрано, още в началния етап на обучение. А защото учениците са наистина малки или по други причини, тези изпити станаха известни като „малките матури”. Провеждат се на една и съща дата за всички четвъртокласници в страната, за едно и също време, при един и същ регламент. Информацията за тях е предварително засекретена. В деня на външното оценяване вътре, в класните стаи, си има квестори и тръпнещи деца. И родителите тръпнат отвън, но това е друга тема. Учители обясниха, че оценяването се прави, за да се покаже дали българските ученици са усвоили минимума от знания, залегнал в програмата. В документите, които малчуганите ще получат за завършен начален етап, е отделено специално място за резултатите от първите им значими изпити в училищния живот. От сайта на просветното министерство става ясно, че „малки матури” има от 2006-2007 година насам. За първи път обаче се съобщава статистика за това как са се подготвили учениците за тях: от началото на април до началото на май четвъртокласниците от страната са решили над 1 100 000 задачи по математика и са попълнили над 60 000 примерни теста! Цифрите съобщава екипът на „Нимеро” – Кирил Русев и Дилян Русев. И двамата все още нямат по 30 години, но са успели да създадат атрактивен образователен софтуер „Енвижън плей”. Той дава възможност на учениците да се подготвят за матурите през мобилен телефон, таблет или компютър – в училище или вкъщи. И на това отгоре, да го правят с удоволствие! По думите на четвъртокласниците на Розалина Паскалева, учителка от Нова Загора: „Много е яко!”. Новият образователен продукт е разработен с участието, освен на г-жа Паскалева, на още четирима вдъхновяващи учители от страната, отбелязва Кирил Русев. Това са Десислава Миленкова от София, Геновева Йотова от Ботевград, Йорданка Първанова от Хасково, Анна Господинова от София. Петте изготвили набор от по 300 въпроса за всеки предмет. Системата може да прави с тях огромен брой комбинации в тестове така, че да покриват максимално учебния материал. Освен това, продуктът е напълно безплатен подарък от екипа и е специално създаден за тазгодишните „малки матури”. „Днешните деца са много любознателни, научават се бързо да работят заедно, да използват технологиите и го правят с голямо удоволствие”, коментира още Кирил Русев. Впрочем, и той, и колегата му Дилян, подобно на четвъртокласниците, също са от поколението „Z”, което с един клик може да открие света. Няма как да се направи съпоставка с цифри за това каква е била подготовката на учениците за изпитите в предходни години. Няма как да съществува статистика. Знае се, че предварителната подготовка е била в клас. Затова данните от „Енвижън плей” са „страхотен резултат”, по думите на учителката Десислава Миленкова. „За първи път се предлага продукт за подобна подготовка, и то – дигитален. Създаден е, за да бъде привлекателен за децата, използвайки техния интерес към дигиталните устройства, към джаджите”, коментира тя. Петте преподавателки са част от едно малко общество на учители от различни краища на страната и различни учебни заведения, които от години общуват, обменят идеи и прекрояват старото образование, като използват нови технологии. Тук трябва да се кажат няколко думи специално за Основното училище „Иван Вазов”, където работи Розалина Паскалева. Случило се така, че предходният є випуск бил само от двуезични деца. Родителите им се самоопределяли като мюсюлмани. На откриването на първата учебна година дошли единствено бащите. И дори не се здрависали с госпожата, защото била жена. Сиреч, изначално грешна, нещо с по-малка стойност от мъжа. Е, Паскалева ги поканила в класната стая. И „взривила” и родители, и училище, защото изнесла електронен урок. Това бил първият електронен урок в града, та даже и в Сливенска област. Било интересно на децата, на бащите – също. Станало така, че всеки петък се превърнал в ден на майките и татковците и всеки от тях, който желаел, присъствал в часовете. Повечето є ученици или въобще нямали компютър вкъщи, или ако имали компютър и мобилен телефон, то те съвсем не били от най-новите модели. В училище обаче всички получили таблети. И ги използвали, за да се учат, всеки час. Като спазвали няколко правила. Първо, техниката е само за учене. Второ, в клас общуваме на официалния български език. И трето, госпожата не е отпред, до дъската или на бюрото, а сред учениците. „Искам да подчертая, че нито един таблет не беше счупен или повреден. Децата се забавляваха, беше им много интересно, самите те експериментираха”, разказва Паскалева. Резултатът е, че на националното външно оценяване предходният є випуск се справил много добре. А осем от учениците є се представили отлично! Освен платформата „Енвижън” Паскалева използва и продукта с кинекттехнология „Джампидо”, в чиято разработка е участвала столичната є колежка Десислава Миленкова. С „Джампидо” пада голямо танцуване и гимнастика в клас. Чиновете се прибират до стената, за да могат децата да покажат с движение на ръцете или цялото тяло верния отговор на задачата. Интересът към трудната математика пък проходил със… закуска. Учениците на Тони Михайлова от Божурище „изпуквали” математиката, като си помагали с пуканки. Децата на Паскалева били по-малки от тях и затова, вместо да я „изпукат”, направо си я „изяждали” със солени бисквити: колкото десетици има числото, толкова бисквити се подреждали на чина. А в междучасието ставали на закуска. Е, това, последното, наистина няма нищо общо с електронните технологии, а с отношението. Но и то е толкова важно, колкото „джаджите” в случая. Още по-интересното тепърва предстои: резултатите от националното външно оценяване. „Да видим какви ще са те, за да си направим изводи!”, каза Десислава Миленкова. Нейният опит и опитът на колегите є си струва да бъде оценен, защото формира тенденция за промяна в начина на преподаване и учене. Утре в класните стаи ще влязат децата от поколението „Алфа”, на родените през 2013-та и през следващите години. А пък това може да напълни с вода цяло море. Тъжното е как ще реагират онези родители, които не само не знаят правилния отговор на въпроса защо има смяна на деня и нощта, а дори не могат да прочетат въпроса?", "date": "2019.05.18", "title": " „Z” поколението учи с пуканки и таблети\t"}
{"url": "https://trud.bg/%d0%bd%d0%b0%d0%b4-200-%d0%b1%d0%b0%d0%bd%d0%b8%d1%86%d0%b8-%d0%be%d0%bf%d0%b8%d1%82%d0%b0%d1%85%d0%b0-%d0%b3%d0%be%d1%81%d1%82%d0%b8%d1%82%d0%b5-%d0%bd%d0%b0-%d0%bf%d1%80%d0%b0%d0%b7%d0%bd%d0%b8/", "text": "Над 200 баници, дело на майстори кулинари от цялата страна, показаха на празника на дрипавата баница във Върбица. Празникът се организира от НЧ „Градина-Върбица-1894” със съдействието на Община Горна Оряховица. Спонсор на събитие бе „Белла България”. Доброто настроение с домакини и гости споделиха кметът на Общината инж. Добромир Добрев и Румяна Матеева, директор на дирекция „Образование, култура, младежки дейности и спорт, социални дейности и здравеопазване, международни връзки”. Инж. Добрев поздрави всички присъстващи и пожела следващата година броят на баниците да бъде още по-голям, а гостите да са още повече. Градоначалникът заедно с Румяна Матеева оставиха своите послания в Книгата за впечатления, в която гостите на празника пишеха своите добри пожелания към домакините. Всички гости на празника бяха поздравени и от кмета на Върбица Чавдар Мутафов. Освен домакините в празника се включиха общо 22 състава от страната, които показаха своите кулинарни умения и участваха във фолклорната програма. „С този празник представяме уникалното многообразие от баници, както от региона, така и от цялата страна, а заедно с него и богатството на българския фолклор”, сподели секретарят на НЧ „Градина-Върбица-1894” Анелия Димитрова. А за голямото разнообразие красноречиво говореха отрупаните с баници маси. Наред с традиционните баници със сирене, с лопуш, с локум, с тиква, със спанак, имаше още с шунка и кашкавал, с агнешко и спанак, със свинско и зелен лук, с риба, магданоз и маслини, щрудели, щирници, традиционни баници от различни краища на страната и пр. Самодейците от с. Ганчовец, община Дряново представяха карамелена баница по английски, баница на ганчовските снахи и ганчовски тутманик. С тях се конкурираха самодейците от с. Паламарца, община Попово, които пък бяха подредили кът с бабина баница, баница за кръстник, моминска баница, зелник. Те бяха и специалните гости на празника. Гостите от Паламарца дариха инж. Добромир Добрев с ръчно правен Капански хляб. Дръжте здраво хляба на всички семейства от общината. Бдете здрав и успешен. Без кметове като вас, такива хубави празници, съхраняващи българските традиции не биха били възможни, наричаха самодейците от Паламарца. Пет поколения самодейци – от 6 до 83 години, показаха на сцената, богатството на Капанския край Солени и кексови мъфини и баница с маджун от захарна метла, показваха кулинарките от Стрелец. Традиционен банатски хляб – райдуш или пържена баничка пък демонстрираха самодейките от с. Асеново, община Никопол. Те бяха направили и други вкусотии като мазница с трендафил и баница с чипровски оби или точени кори, печени върху стара домашна печка. Опашка от желаещи да опитат имаше и пред импровизирания готварски кът на самодейките от Козаревец, които и тази година приготвиха традиционни за селото мекици. Освен тях показаха още и баници с тахан халва, с праз и гъби, с агнешко със спанак, със свинско и зелен лук, зелник с праз и сирене, касапско руло. Гостите от дряновското село Гостилица пък, наред с традиционните баници, показаха баница с гъби и топено сирене и европейска баница с броколи и пиле. С усукана по килифарски баница и вита баница с тиквички, почерпиха гостите от Килифарево. Кулинарни умения демонстрираха още самодейките от Първомайци, Правда, Сушица, Бряговица, Царски извор и др. Домакините от Върбица пък мериха сили с кулинарите от още две Върбици – от областите Плевен и Хасково. Голям интерес имаше и пред специално подредения домашен кът на домакините от Върбица, където 73-годишната баба Стефка предаваше своите умения на 11-гадишната Белослава. Момичето майсторски точеше кори за диплена и вита баници. В точенето на кори се включи и инж. Добромир Добрев, който показа завидни умения. С търпение и много любов стават най-вкусните баници. Така ги правеше и моята баба, сподели инж. Добрев с малката Белослава. И още една атракция имаха домакините. Сред тях и тази година бе единственият мъж, който гордо представяше своите две баници – с риба и на сач. Янко Янков – Комитата, както му казват в селото, е кореняк върбишчанин и потомък на опълченци, което личеше и от визията му. И докато на сцената се изявяваха самодейците, компетентно жури оценявяше най-добрите майстори-кулинари, което по-късно раздаде награди в 22 категории. Имаше и състезания по надяждане с баница, което спечели 14-годишната Памела Апостолова от с. Чомаковци и по надпиване с айрян, където най-бърз бе 12-годишният Юри Великов от с. Гостилица. И въпреки, че и тази година баниците, които бяха представени на празника бяха много повече от миналогодишните, организаторите и гостите си пожелаха през следващата, те да са поне двойно повече.", "date": "2019.05.18", "title": " Над 200 баници опитаха гостите на Празника на дрипавата баница във Върбица\t"}
{"url": "https://trud.bg/%d0%bf%d1%80%d0%b0%d0%b2%d0%bd%d1%83%d1%87%d0%ba%d0%b0-%d0%bd%d0%b0-%d1%8e%d1%80%d0%b4%d0%b0%d0%bd-%d0%b1%d1%80%d0%b5%d1%88%d0%ba%d0%be%d0%b2-%d0%be%d1%82%d0%ba%d1%80%d0%b8-%d0%b8%d0%b7%d0%bb%d0%be/", "text": "Музеят на Възраждането в Елена се включва за шести път в Европейската нощ на музеите и по този повод в къща музей „Иларион Макариополски“ бе открита уникална изложба-живопис, сътворена от талантливата млада художничка Диана Брешкова. В словото си директорът на музея Иванка Сиракова подчерта, че третата самостоятелна изложба на авторката представя нейните най-нови артистични достижения в изкуството, които са нов успех в еленската изобразителна традиция. Диана е от семейство с добре съхранена родова памет, правнучка е на известния в началото на миналия век еленски учител, църковен настоятел и общественик Юрдан Брешков. Първите си истински уроци по живопис получава при художника Йордан Попов от Елена, открил самородния й талант. Учи изобразително изкуство в училище „Вичо Грънчаров“ в Г.Оряховица, после завършва специалност „Графика“ във Великотърновския университет. Неин преподавател е проф. Никола Николов, също с родови корен от Еленския балкан, който говори с възхищение за своя студентка при откриването на изложбата и за нейните „картини, които гледаш, съзерцаваш и искрено им се радваш и които със сигурност ще останат във вековете“. След завършване на университета, в продължение на 10 години Дияна е на свободна практика. Участва в изписването на параклиса „Свети Петка Търновска“ в с. Раювци, на сцени в храма „Рождество на Пресвета Богородица“ в Елена, реализира проекти за стенописи в частни домове.  В търсене на по-добри условия и предизвикателства младата художничка заминава за Лондон през 2010 г. със съпруга си, също художник, и със синовете-близнаци. Успехите не закъсняват. Възхитен от фантазията, таланта и работата й, бизнесмен, за когото тя работи, й поръчва да нарисува портрет на Уистън Чърчил. Предоставена й е семейна снимка на английския държавник. Диана до такава степен впечатлява със своята точност и прецизност, че получава много добро възнаграждение за работата си и още по-ценно – високата оценка и признанието от бащата на поръчителя, ревностен почитател и личен приятел на Чърчил, „че не познава по-добър негов портрет“. Днес той е експониран в частен дом в  „Чартуел“, Южен Лондон, където държавникът обичал да прекарва времето си. В Лондон Диана участва в изложба на Groydon Art Center, в два проекта на списание „Closer“, като изпълнява десетки поръчки от частни лица за портрети и пейзажи. Нейни творби днес са чест за колекции в България, Русия, Германия, Англия и Франция. Преди две години, следвайки повика на свободолюбивия балканджийски корен и чувството за истинските неща в живота, талантливата художничка се завърна в родния си град. В началото на тази година тя направи своя първи самостоятелен творчески дебют в галерия  „Гешов“ в столицата, а веднага след това в галерия „Неси“ в Бургас.", "date": "2019.05.18", "title": " Правнучка на Юрдан Брешков откри изложба в родния си град Елена\t"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d0%b5%d0%bb%d0%be-%d1%8f%d1%80%d0%b4%d0%b6%d0%b8%d0%bb%d0%be%d0%b2%d1%86%d0%b8-%d0%b1%d0%bb%d0%be/", "text": "Стотици жители на пернишкото село Ярджиловци блокираха главния път към Перник заради липсата на водопровод, въпреки че за изграждането му са отпуснати над 2 млн. лв., съобщава  . Част от жителите на Ярджиловци ползват вода от кладенеца, който се пълни от съседния язовир. През 2016 година по европейска програма са отпуснати 2,4 млн. лв. за изграждане на канализация. Така половината село има питейна вода, а другата – не. Затова и хората решават да излязат на протест. Според кмета Данчо Данаилов проектът е спрян от община Перник и затова само половината село е с канализация. „Винаги ми беше казвано изчакай малко. За да дойде време преди месец да ми каже, че в тая година не влиза в плановете на община Перник, има други приоритети”, казва кметът. „Има втори етап, който е преминал всички процедури и е в ПУДООС, който все още няма финансиране и при първа възможност ще бъде финансиран. Болно ми е от тези лъжи, кмета добре знае за какво става въпрос”, отговори му кметът на Перник Вяра Церовска. Срокът за финансиране на втората част от проекта не е известен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Стотици жители на село Ярджиловци блокираха главния път към Перник заради липсата на водопровод"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d1%88%d0%b8%d1%88%d0%ba%d0%be%d0%b2-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d0%b2%d0%b8%d1%88%d0%b0%d0%b2%d0%b0%d0%bd%d0%b5%d1%82%d0%be/", "text": "Повишаване на доходите на българските и европейските граждани ще е сред основните приоритети в нашата работа, заяви на среща в Пловдив кандидатът за член на Европейския парламент от листата на ГЕРБ и СДС Младен Шишков. В централния предизборен пункт на партията на Главната пешеходна улица той разговаря с жители и гости на Пловдив. „Членството на България в Европейския съюз даде тласък в развитието на регионите. С помощта на оперативните програми имаме нови пътища, училища и детски градини, паркове, спортни зали. Обновихме цели зони и подобрихме средата, в която живеем. Сега основен приоритет в нашата работа ще бъде повишаване на жизнения стандарт и увеличение доходите на гражданите“, каза Младен Шишков в отговор на въпрос на пловдивчани. Като друг акцент той определи откриването на работни места, които ще задържат младите хора в страната ни. Младен Шишков бе категоричен, че правилният избор на 26-ти май ще гарантира стабилността, развитието и авторитета на страната ни в Европейския съюз. Той призова гражданите да гласуват за листата на ГЕРБ за членове в Европейския парламент, която е с номер 12 в бюлетината. На срещата присъстваха кметът на пловдивския район „Централен“ Георги Стаменов, кметът на Община Раковски Павел Гуджеров, общински съветници от ГЕРБ. Избори 2019. Платено съдържание. Купуването и продаването на гласове е престъпление.", "date": "2019.05.18", "title": " Младен Шишков в Пловдив: Повишаването на доходите е важен приоритет в работата ни\t"}
{"url": "https://trud.bg/%d0%b8%d0%b2%d0%b0%d0%bd-%d0%b2%d1%83%d1%86%d0%be%d0%b2-%d1%81%d1%82%d0%b0%d0%bd%d0%b0-%d0%bf%d0%be%d1%87%d0%b5%d1%82%d0%b5%d0%bd-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%bd%d0%b0/", "text": "Почетни отличия бяха връчени в Габрово по повод празника на града на тържественото заседания на Общинския съвет. Събитието уважиха общински съветници, гости на града, приятели на Габрово. Със званието „Почетен гражданин на град Габрово“ посмъртно, за изключителните му заслуги в областта на спорта, беше удостоен селекционерът на националния отбор по футбол Иван Вуцов. Със званието „Почетен знак на град Габрово“, за развитието на археологическите проучвания в област Габрово, изследване на късноантичното укрепено селище в местността Градище и доказване на средновековния произход на град Габрово, беше удостоена археологът Кина Койчева. В началото на тържественото заседание, кметът на града Таня Христова поздрави габровци с думите: „Старайте се да запазите единството, в което Духът ви е свързал. Нека мирът ви сплотява.“ Този библейски цитат отразява част от моята мечта за Габрово. Каква е Вашата мечта за Габрово днес? Вероятно всеки има такава, важното е да мечтаем. Аз продължавам да го правя. И днес, пред Вас, благодаря за всички мои сбъднати мечти като кмет на този град. Много често гледаме, но не виждаме, слушаме, но не искаме да чуем днешно Габрово. Аз виждам в него енергията на промяната и се стремя да чувам по-често младите хора. И съм уверена, че няма пречка сега да бъдем точно като тези, които някога с находчивост, дързост, смелост, с труд и постоянство, създадоха индустриално Габрово и го поставиха на европейската сцена! Моят апел към Вас днес е да решим заедно на настаним духа на единение в нашия град! Защото само обединени от каузата за просперитета и доброто бъдеще на нашия град ще успяваме. Това е и моето пожелание за Габрово днес, когато празнуваме 159 години от обявяването му за град. Обединението ни е силата, която ни насърчава точно в Габрово ревностно да почитаме образованието и духовността, която ни дава мъдростта да превръщаме гнева в промяна, и ни помогна да чуваме камбаните на новия ни храм.” Архиерейският наместник на габровския духовна околия отец Руслан Личев благослови празника с думите: „Благословен да е днешния празник! Градът ни е част от душите ни, част от нашата целеустременост. Да насочим взор напред, за да растем! За да бъде това място наистина райско, трябва да бъдем близо един до друг, а не един срещу друг. Това, което направим днес ще е бъдещето ни утре. Казано е „Който сее вятър – жъне бури.“. Да сеем любов, за да бъде Габрово!“   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Иван Вуцов стана почетен гражданин на Габрово посмъртно\t"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%bc%d0%b5%d0%b4%d0%be%d0%b2%d0%b5%d1%86-%d0%bf%d1%80%d0%b5%d0%b4%d0%b8-30-%d0%b3%d0%be/", "text": "Кандидат-евродепутатите на ДПС начело с председателя Мустафа Карадайъ присъстваха на възпоменателен-митинг събор в село Медовец, община Дългопол. Те положиха венци и цветя пред паметника за загиналите Назифе Мустафа и Шакир Шакир на мирните протести през 1989г. по време на т. нар. „възродителен процес“. Лидерът на ДПС Мустафа Карадайъ напомни значението на Майските събития, като каза че месец май е особен месец за ДПС. Всяка година ние честваме събитията от 1989г., когато излязохме на мирни протести, заради нашите имена, за нашия език, вяра, достойнство и чест. За съжаление, по време на тези мирни протести имаме свидни жертви, които са герои на нашата Родина в борбата за демокрация и докараха демокрацията в нашата Родина. Тази година честваме 30 годишнината от тези събития, обясни той. Председателят на ДПС напомни изборните резултати от 2017 година и каза, че през 2017г. 100 000 наши гласове отиват в празното и докарваме националистите във властта. От друга страна, едни шарлатани идват да притискат и заплашват хората да гласуват за ГЕРБ и после се хвали по медиите, че има 100 000 гласа от турците и мюсюлманите, подчерта той. Получават политическа сила от тези гласове, вземат властта и ползват тази власт против нас, бе категоричен Карадайъ. Сега в Европа е трудно и е на кръстопът, каза лидерът на ДПС и обясни значението на предстоящите избори. В едната посока е национализма и омразата към различните, а в другата – която е и нашата, е посоката на демокрацията, уважението към различните и обединението на различните, обяви Мустафа Карадайъ. Този избор правим за Европа и затова Ханс ван Баален казва: „Европа има да се учи от Ахмед Доган, когато е трудно и Европа има нужда от ДПС, защото сега е трудно в Европа“, напомни Карадайъ думите на лидера на европейските либерали. Водачът на листата на ДПС каза, че такава е картината и в България, защото националистите са на власт. Затова в края на месеца, на тези избори правим важен избор, заяви той и призова, моят апел и призив към всеки един от тук присъстващите на този площад е, на тези шарлатани да кажем по начин, по който да го разберат, че гласуването за ГЕРБ означава хвърляне на нашите камъни по нашата глава, бе категоричен той. В памет на жертвите на т. нар. „възродителен процес“ бе даден курбан. След възпоменателния митинг екипът на Централния лъч на ДПС присъства на благотворителна вечеря-ифтар, дадена от председателя на ДПС Мустафа Карадайъ. На предизборните срещи във Вълчи дол, Суворово, Провадия и Медовец присъстваха и зам.-председателят на ДПС Ахмед Ахмедов, зам.-председателят на ПГ на ДПС Йордан Цонев, народният представител Ерджан Себайтин, председателят на Младежко ДПС и евродепутат Илхан Кючюк, кандидатите за евродепутати Атидже Алиева-Вели, Севим Мусак, Антоанета Асенова, Петър Чобанов и Танер Кабилов. Избори 2019. Платено съдържание. Купуването и продаването на гласове е престъпление.", "date": "2019.05.18", "title": " Мустафа Карадайъ от Медовец: Преди 30 години излязохме на протести, заради имена, вяра, достойнство и чест! На 26-ти май трябва отново да сме единни, заради бъдещето на децата ни\t"}
{"url": "https://trud.bg/%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%be%d0%b1%d1%8f%d0%b2%d0%b8-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8-%d0%bf%d0%b0%d1%80%d0%bb/", "text": "Австрийският канцлер Себастиан Курц обяви, че в страната ще бъдат проведени предсрочни парламентарни избори, предаде ТАСС. Изявлението на Курц идва, след като вицеканцлерът и лидер на Австрийската партия на свободата Хайнц-Кристиан Щрахе подаде оставка, заради скандален видеозапис, излъчен в германски медии. „Аз предложих на федералния президент да бъдат произведени предсрочни парламентарни избори в Австрия и това да се случи, колкото може поскоро“, заяви Курц, който е лидер на Австрийската народна партия. Канцлерът заяви, че прекратява работата в коалиционното правителство с Австрийската партия на свободата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Себастиан Курц обяви предсрочни парламентарни избори в Австрия"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d0%b9%d1%81%d0%ba%d0%b8%d1%8f%d1%82-%d0%b2%d0%b8%d1%86%d0%b5%d0%ba%d0%b0%d0%bd%d1%86%d0%bb%d0%b5%d1%80-%d1%85%d0%b0%d0%b9%d0%bd%d1%86-%d0%ba%d1%80%d0%b8%d1%81-2/", "text": "Австрийският вицеканцлер Хайнц-Кристиан Щрахе, ключова фигура на европейската крайна десница, подаде оставка след уличаващи  , само няколко дни преди европейските избори, предава АФП. „Подадох оставката си като вицеканцлер на Австрия пред канцлера Курц и той прие това решение,“ каза Щрахе в емоционално телевизионно изявление. В петък се появиха медийни съобщения, в които се твърди, че Щрахе е обещал обществени поръчки в замяна на помощ за предизборната кампания през 2017 от мнима руска бизнесдама, с която се е срещнал в луксозна вила на остров Ибиса няколко месеца преди парламентарните избори в Австрия. В събота Щрахе настоя, че е станал „жертва на целенасочена политическа атака“, която е използвала незаконни средства, но че напуска, за да избегне по-нататъшни щети за правителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Австрийският вицеканцлер Хайнц-Кристиан Щрахе подаде оставка"}
{"url": "https://trud.bg/%d0%bf%d1%80%d0%be%d1%81%d0%b2%d0%b5%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d1%81%d0%bd%d0%be%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%b1/", "text": "„Основният проблем на системата е намаляващият брой ученици. Посетил съм 96 общини, в повечето говорим за включването на децата в образователния процес, но при вас този проблем е най-малък.“ Това е казал министърът на образованието и науката Красимир Вълчев при посещението си във Второ основно училище „Проф. Асен Златаров“ в Смолян, цитиран от пресслужбата на МОН. Вълчев е поздравил ръководството на училището за добрите образователни резултати, завоюваните престижни награди и е посочил, че учителите трябва да бъдат подкрепени именно сега, когато се залага на това часовете да са по-творчески, а учениците – по-активни. Министър Вълчев е подчертал колко важно е въвеждането на компетентностния подход, развитието на дигиталната компетентност и изучаването на втори чужд език за бъдещето на образованието. Той е акцентирал и върху възпитателната работа, чиято цел е всяко училище да проведе разговори със семействата за взаимодействие с родителите. Министър Красимир Вълчев е посетил и защитеното средищно училище „Стою Шишков“ в село Търън, което утре чества своята 95-годишнина. В него учат деца от 6 населени места. Училището кандидатства за иновативно с програми за здравно образование в начален етап. „Всеки учител е иновативен, когато търси специфичен подход. Искаме повече училища да въвеждат проектно-базираното обучение. Искаме да ви насърчаваме да се учите един от друг, да споделяте опит и практики“, е заявил министърът по време на срещата с учителския колектив. По време на визитата си министър Вълчев е посетил още Средно училище „Васил Дечев“ в Чепеларе. Според министъра учителите са най-важният фактор в системата. „Ако имаме добри учители, ще имаме добри специалисти по всички професии“, е казал той и е припомнил, че правителството е заложило 360 млн. лева за догодина за увеличение на учителските заплати и тази политика се изпълнява поетапно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Просветният министър: Основният проблем на системата е намаляващият брой ученици"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d1%89%d0%b5-%d0%be%d1%82%d0%bf%d1%83%d1%81%d0%bd%d0%b5%d0%bc-%d0%be%d0%ba%d0%be/", "text": "На следващото заседание на Министерски съвет ще отпуснем около 500 хил. лв. за придобиване на частните улици на Азотно-торовия завод в Стара Загора. Това каза пред журналисти в Стара Загора министър-председателят Бойко Борисов. „Оставям на журналистите да разберат кои са правили този завод през 2006 г. ГЕРБ въобще ги е нямало на картата тогава“, обясни Борисов. Той посочи, че не може в центъра на България на 1500 дка да не могат да дойдат инвеститори, защото е земята е частна. „На хората тук съм дошъл да кажа, че всичко това ще го свършим. Исках да дойда да го видя, защото кметът ми обясняваше и аз не можех да повярвам. Така че ще купим тези 80 дка и ще ги дадем“, заяви Борисов. От своя страна, кметът на Стара Загора Живко Тодоров заяви, че собственикът на тези улици е фалирал и друг чрез съдя-изпълнител е успял да ги придобие. „Ние влязохме в разговор с новия собственик и започнахме да се договаряме за това да ги купим. Благодарение на премиера, който заяви, че Министерски съвет на следващото си заседание ще отпусне пари, ще можем да купим улиците. И през следващите месеци ще работим за подобряване на инфраструктурата“, каза още той. „Вчера в Дуловско, Силистренско, Разградско – оставихме пари на хора от всички партии. Тука работят работници от всички партии. Те не могат да правят реален бизнес без да има улици. Нито веднъж досега аз не съм бил на партийно мероприятие“, каза Борисов. Все повече успели, знаещи и можещи хора започват да се връщат в България заради добрите заплати на високо квалифицирания персонал, каза Борисов. „Огромни високо технологични заводи се правят в Кърджали, плюс социални центрове за работниците. В Русе пък се строят най-високо технологичните продукти, които отиват 100% за Германия – например най-скъпите камери на „Мерцедес“ се произвеждат в Русе, включително и лазерни лъчи на фаровете“, каза още Борисов. Той посочи, че пет подобни завода има и в Шумен. „И аз мога да се обзаложа, че шаситата на BMW ще се правят в Шумен“, коментира Борисов. Той посочи, че всички заводи вече идват в България и тук се правят високо технологични компоненти и най-скъпите системи. „На 24 май с премиера на Бавария ще го изговорим пак. Не случайно всички заводи вече идват към България, защото ние правим високотехнологични компоненти. Ние не шием седалки или волани, ние правим електрониката на тези автомобили. Правим най-скъпите системи“, каза министър-председателят. „Нашите работници са високо квалифицирани, дисциплинирани. Заводите в Русе работят с 20% по-голям капацитет отколкото в Чехия. Немците действително казват, че българите са уникални като работници. В същото време все повече успели, знаещи и можещи хора започват да се връщат в България. Защото заплатата на директора на един завод, да не го казвам кой е, е от 15 000 евро нагоре. А средният високо квалифициран персонал получава по 5-6 хил. евро. А 1300 лв. плюс ваучери за храна взимат останалите работници там“, обясни Борисов и подчерта, че тези, които работят качествено, ще взимат и по-високи заплати.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Борисов в Стара Загора: Ще отпуснем около 500 хил. лв. за придобиване на частните улици на Азотно-торовия завод (ВИДЕО)"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%be%d0%b0%d0%bb%d0%b8%d1%86%d0%b8%d1%8f/", "text": "Лидерът на АБВ Румен Петков застана на 17-а, последна позиция в европейската листа на „Коалиция за България“. Седмица преди европейските избори заяви в прав текст, че има вина и я признава за неслучилия се проект АЕЦ „Белене“. Но не спести и провалите на бившите си съпартийци от БСП. Разговаряме с него в централата на АБВ, където повече от всякога може да се срещнат познати лица от БСП. „На хората им е писна от лъжи и празни приказки – искат да работят“, казва Петков за доскорошните соцчленове. И започваме интервюто. – Защо, господин Петков, сравнихте премиера Бойко Борисов с късния Живков?  – Парламентарният комфорт, който Корнелия Нинова създава на късния Борисов, е много по-добър от късния Живков. Сравнете поведението на БСП и ГЕРБ – по Ф-16 те нямат различия, по данъчната политика – също, по готовността да се разполагат нови контингенти – също. Забележете реакцията им по концесионирането на летище София – разлика няма. Ние, от „Коалиция за България“, ясно сме заявили, че сме против концесионирането на летището, че сме против разполагането на нови контингенти. Казвам всички тези неща, за да сме наясно, че в парламентарната ни република едната парламентарна група не ходи на работа, с което създава изключителен комфорт на управляващите за всички кризисни за България въпроси без дебати. – Това ли Ви питат хората сега, по време на кампанията – защо депутатите на БСП не ходят на работа? Впрочем, прав сте, че до сега подобно поведение за толкова дълъг период на опозиция не сме наблюдавали, но не очаквате ли, че след евроизборите парламентарната група на БСП ще се върне обратно в пленарната зала?  – Ние така и не чухме дебати за България и Европа, които целят мир. Това единодушие между БСП и ГЕРБ не може да не доведе до заключението, че комфортът на Борисов е създаден преднамерено и услужливо от Корнелия Нинова. Тук има първи въпрос,  който гражданите навсякъде ми задават. Навсякъде въпросите са едни – нормално ли е човек да не ходи на работа и да има средства да се издържа в зимните месеци при наличие на сметки за ток и т. н. Обикновеният човек като не отиде два дни на работа и ще го уволнят. А в случая с депутатите на БСП става дума за близо 4 месеца. Тези хора от какво живеят? И поставяйки въпросите, гражданите сами си отговарят – или от рушвети, или от грабеж.  Тук става дума за липса на морал и погазване на Конституцията. В парламентарната република парламентарна група да не ходи на работа – това е  стил на поведение. За какво ни беше 1989 година? И тогава нямаше контрол върху правителството, сега – също. Един от съветниците на БСП, който е и областен лидер на БСП, съдът го изкара от Общинския съвет, точно заради неходенето на работа. Може би трябва да се замислим върху цялостната нормативна уредба, ако искаме да има поне някакво приличие в поведението на изпратените в парламента народни представители. Обърнете внимание, че дори медиите свикнахте с факта, че БСП излезе от Управителния съвет на Националното сдружение на общините (НСОРБ, б.р), БСП отказа преди година и половина да влезе в КПКОНПИ – те демонстрираха грубо и безпардонно, че корупцията не ги интересува и че нямат никакво намерение да се борят с корупцията. Всичките им приказки в това отношение са само „за пред хората“. И тези двойни стандарти – пред хората говорим едно, а иначе вършим друго, са част от отвращението на избирателите сега. И в този ред на мисли, ако се следват „традициите“ на ръководството на БСП, ако погледнем и гласуванията на сегашните евродепутати на БСП, ще видим, че в ключови гласувания в Европарламента те не участват в гласуванията. И предпоставките бъдещите евродепутати на БСП да не ходят на работа са налични. – Това ли е причината, както вмятат и ваши бивши съпартийци, Франс Тимерманс – кандидатът на социалистите от ЕС за президент на ЕК, да не дойде в България по време на кампанията?  – Е, при кого да дойде? В БСП има една тежка битка между два клана – на Нинова и на Станишев. При кой от двата клана да дойде Тимерманс и в качеството си на какъв? На арбитър,  на сводник, на какво? Той вижда безсмислието да дойде при един набор от хора, които не желаят да ходят на работа, не желаят да контролират правителството.  Да осигуриш в Европа безконтролно правителство, за това се изисква огромно политическо проникновение, което на нас, обикновените хора, ни е чуждо. За какво да дойде да разговаря тук Тимерманс? От страна на БСП няма парламентарен живот, няма никакво присъствие в органите за местно самоуправление. Човекът вероятно не иска да става за срам. И това е едно от обясненията защо заобикаля България. – Десет дни преди евроизборите и наблюдатели, и политици, започнаха да дават прогнози за Тройна коалиция в ЕС. Вземам повод и от т.нар „голям дебат“ на кандидатите за президенти на ЕК, който мина преди дни в Брюксел – коментирахте го преди интервюто, дайте отговор е ли е така и сега?  – Ние, от „Коалиция за България“, ясно казахме, че от Европа ще искаме три неща – първо, Европа –стожер на мира, второ Европа – гарант на диалога, Европа – преодоляваща противопоставянето. А това означава сваляне на санкциите срещу Русия, „не“ на двойните стандарти. Двойните стандарти в европейските институции водят до отвращение и това е една от причините да сме свидетели през последните 4-5 години на фашизоидни организации. Това предопределя до голяма степен две от формациите в следващия Европарламент да нямат достатъчен брой евродепутати. Очевидно се налага търсене на трета формация. Винаги съм бил скептичен, когато се демонстрира фамилиарничене по телевизията, а точно това фамилиарничене, което струеше от екрана по време на дебатите, беше дразнещо. Тези хора, с огромните заплати в Брюксел, си говорят на малки имена, демонстрират интимности и затова ние сме им чужди. Ние, от „Коалиция за България“ искаме да сложим край на това. Фамилиарниченето ни прави неспособни да  защитим интересите си в ЕС. Силата на листата на „Коалиция за България“ е в това, че вместо комформизъм и удобно търсене на коалиции, предлагаме ясни решения за силна българска позиция. На днешния ден (16 май, б.р.) се навършва годишнина от Баташкото клане, когато Ахмед ага избива въстаниците и почти цялото население на Батак. Точно днес ние трябва да се изправим пред нашите братя и сестри в Европа и да кажем – ние сме вашите спасители, защото тук спря нахлуването на башибозука към Европа. България спаси Европа навремето от османското нашествие, а сега е моментът Европа да спаси себе си. Европа трябва да има лице и гръбнак в разговорите със САЩ, трябва да каже, че европейската архитектура на сигурност е невъзможна без Русия и Европа трябва да направи решителна крачка по връщането на пиедестала на величието си – да стане пак тази Европа, която даде културата, демокрацията, самочувствието на достойни граждани на света. В противен случай европейските граждани ще продължат да се отделят от ценностите, които бяха така привлекателни преди 30 години. – Казахте в национален ефир, че признавате голяма грешка, вина по отношение на АЕЦ „Белене“. „Белене“ ли беше най-голямата лъжа, която поднесохте на социалистите навремето от „Позитано“ 20?  – Аз  имам вина пред хората, защото съм обиколил почти цяла България да ги мотивирам да излязат и да участват в референдума. Тогава Станишев и компания станаха авторите на този цинизъм, на тази безогледна лъжа. Тази лъжа сега я плащаме всички. – Каква енергийна политика защитавате сега с „Коалиция за България“?  – Енергийната справедливост. Цената на тока, която дава АЕЦ „Козлудуй“, е 54 лева на мегават. Тези 17 евродепутати, които си отиват, са съучастници във формирането на една убийствена за българската икономика цена на електроенергията. За съжаление и това правителство, и правителството на Орешарски, просто проспаха възможността за разтрогването на договорите с Марица 1 и 3. А  голямото престъпление „Белене“ като баща има Сергей Станишев. А негов подгласник е Бойко Борисов. Днес вече първи блок трябваше да работи. Големите позори на управленията са Иван Костов с „Марица -1“ и „Марица- 3“ – това е брутално посегателство върху българската енергетика. То може да бъде сравнявано само с цинизма на Станишев и „Белене“. Отношението към енергийната ни сигурност е ключов въпрос за „Коалиция за България“ и българските граждани могат да разчитат на нас, че няма да допуснем компромиси. – Като казвате „силна Европа“, как Европа може да си върне позициите на световната сцена?  – Европа трябва да се изправи, а не да слугува на Щатите или на който и да било друг. Европа загуби позиции в Африка, Азия. Европа вече губи позиции пред собствените си граждани. Когато от „Коалиция за България“ говорим за силна Европа, имаме предвид гарантирането на политики. Пак в дебата на големите от Брюксел, както го нарекохте, не чух един ангажимент – че следващият председател на Европейската комисия ще ходи с две еднакви обувки. В момента Европа има най-скъпия пияница в света. И това не прави впечатление на нито един от отиващите си евродепутати.  По този начин какво казваме на всички европейци? Че един нефелен човек, който не може да отговаря за себе си, но който взема една огромна заплата, може да позори Европа пред европейците и пред света. Това не го чувам като ангажимент от никого. А  на този позор ние, от „Коалиция за България“, искаме да сложим край. Затова и силният избор е с номер 10 от бюлетината. Ние предлагаме хора,  които са имали възможност и са развили научна и професионална кариера и са избрали да реализират потенциала си в България. Гледам, че в листата на БСП има стипендиантка на Сорос, която се гордее с това. На нея и да й обясняваме за Баташкото клане, тя няма как да разбере, че се е случило. В друга една листа, на „Демократична България“, които всъщност са правоприемник на престъпната приватизация на „Кремиковци“, на авиокомпания „Балкан“, на грабежите в енергетиката с Мариците, има едно момиче,  което е много гордо, че живее в Лондон. И двете не ги познавам, но когато това са лицата на политическите сили, не считам, че тези формации могат да проявят и елементарна заинтересованост към България. Казах от какво бяга БСП – постоянно бяга от отговорността да се бори с корупцията, да решава проблемите на общините, да бягаш от отговорността да контролираш правителството и да търсиш парламентарни решения на проблемите като опозиция. И не знам как точно БСП иска отново доверие на хората, като през последните месеци показва, че не отговаря на най-малките очаквания на избирателите си, които са гласували за депутати, за да имат представителство в парламента. – Защо взехте името „Коалиция за България“? Ваш реванш или абдикация от страна на „Позитано 20“?  – Първо, „Позитано 20“ изхвърли името „Коалиция за България“. А заедно с това изхвърли и партньорите си. Всички ние, предложихме на „Позитано 20“ да формираме широка лява коалиция, като сме заявили – на първо място от АБВ, че нямаме никакви претенции за участие в листата. Ние просто предложихме да направим силна и перспективна коалиция, която да бъде стратегическа алтернатива на сегашното управление. „Позитано 20“ отказа и това е техният избор. Идеята за името „Коалиция за България“ дойде от Обединения блок на труда. Аз съм им благодарен, защото тази марка носи в себе си и атмосфера на взаимно уважение между политическите партии, които формират „Коалиция за България“. „Коалиция за България“ създаде усещането в българите за една лява и социална перспектива. Друг е въпросът, че от „Позитано 20“ в момента не се занимават с ГЕРБ,  а се занимават с лявата формация „Коалиция за България“. Атакуваха ни пред  ЦИК – провалиха се, атакуваха ни пред съда – провалиха се. Докато няма осмислено разбиране на „Позитано 20“, че идеята за широк ляв формат може да помете десницата и да създаде друго управление, мисля, че нещата ще вървят на зле. Усещането на самодостатъчност, което наблюдаваме в момента в ръководството на БСП, винаги е водело до безперспективност. Защото самотата в политиката е грозновато явление, което подкопава сериозно доверието на хората. Перспективата на лявото е в „Коалиция за България“ и избирателите го усещат. Нашият гост  Румен Петков е роден на 23 юни 1961 година в Плевен. Бивш министър на МВР. Депутат в три състава на Народното събрание. Един от инициаторите на създаването на АБВ и сегашен председател на партията. Семеен. ", "date": "2019.05.18", "title": " Румен Петков, председател на „Коалиция за България“, пред „Труд“: Нинова осигури комфорт на Борисов като на късния Живков"}
{"url": "https://trud.bg/%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%84%d0%b8%d0%bb%d0%b8%d0%bf-%d0%bc%d0%be%d1%80%d0%b8/", "text": "– Господин Харпантидис, в началото на май 2019 г. Филип Морис Интернешънъл получи разрешение за продажбата на системата за нагряване на тютюн IQOS на американския пазар. Кога се очаква пускането на устройството на пазара в Америка и как това би се отразило на останалите пазари по света?  – Пилотното пускане на системата за нагряване на тютюн се очаква да бъде през септември 2019 г. в Атланта. Това е много важно за развитието на компанията в световен мащаб, тъй като говорим за огромен пазар с 40 милиона пушачи. Знаем много добре какво е влиянието на успешни продукти, пуснати на пазара в Америка. Агенцията за контрол на храните и лекарствата в САЩ (FDA) има много стриктен и изискващ процес за оторизиране на продукти, основан на научни факти. Те не се отнасят само за бездимните продукти, а са за всички, които се пускат на пазара и достигат до потребителите. Обикновено след като се подадат документите за лиценз, се чака около две години. От тук нататък очакваме да получим от агенцията и становище по отношение на втората ни процедура за тютюнев продукт с модифициран риск, което е в основата на тези продукти. – В колко страни вече може да се закупи устройството за нагряване на тютюн IQOS?  – В 47 страни може да закупите IQOS. Като броят им се увеличава постоянно. – Какво да очакват почитателите на системата за нагряване на тютюн? Планирате ли още нови модели?  – В България има над 150 хиляди потребители, които са спрели цигарите, и са преминали към системата за нагряване на тютюн IQOS. Мнозинството от тях са доволни от системата за нагряване и споделят ползите от нея със свои познати и приятели. В момента в страната за година и половина на пазара компанията има три различни версии на тази нова технология. Ние възнамеряваме да продължим да подобряваме портфолиото си. А клиентите очакват точно това – иновации. В бъдеще очаквам да останем близо до тях, да ги образоваме за самия продукт, както и обслужването на клиента да остане на високо ниво. – Как се възприема устройството IQOS от потребителите в България и в региона? Има ли разлики между отделните пазари?   – При различните пазари има различни отправни точки, поради специфичните особености на пазара. Но моите наблюдения са, че все повече потребители виждат ползите от продуктите, когато ги използват, в същото време виждат и научните обосновки за ползите от нашите бездимни продукти, включително и данните, изнесени от Агенцията за контрол на храните и лекарствата в САЩ (FDA). Същевременно на пазара излизат все по-нови и по-добри продукти, така че всички шест страни от Югоизточна Европа – регионът, за който отговарям, се движат в една и съща посока с много добър темп на приемане на продуктите. – Бързо ли се осъществява трансформацията към бъдеще без дим?  – Това ще отнеме доста време и не можем сами да осъществим тази трансформация, тъй като процесът е комплексен. Има много участници – първо сме ние от Филип Морис, които искаме да поведем индустрията в тази посока, има и други тютюнопроизводители, които произвеждат бездимни продукти. Освен това научната общност има своята роля – да разбере ползите от продукта, да ги оцени и да направи собствени проучвания за бездимните продукти. Правителствата и регулаторите също имат свои отговорности в процеса – да създадат подходяща среда, в която потребителите да разберат ползите от бездимните продукти. Колкото повече заинтересованите страни и участниците в този процес заедно вървят в тази посока, толкова по-бърз ще е процесът към бъдеще без дим. Аз лично не съм толкова доволен от темпа на растеж, но поглеждайки назад си давам сметка, че сме постигнали съществен напредък. – Може ли да направите прогноза колко пълнолетни пушачи очаквате да преминат към системата за нагряване на тютюн в следващите години?  – Изключително трудно е да направя точна прогноза, защото много фактори играят роля в този процес. Ако трябва да кажа прогноза, която е амбициозна, но същевременно реалистична, бих повторил думите на Андре Каланцопулос, Главният изпълнителен директор на Филип Морис Интернешънъл, че до 2025 година около 30% от всички пълнолетни пушачи би трябвало да използват по-добрата алтернатива на цигарите – бездимните продукти. – Да поговорим за развитието на пазара на бездимните продукти в Югоизточна Европа. Какви  инвестиции се очакват в региона?  – Компанията има два завода в региона. Заводът на Филип Морис в Гърция „Папастратос“, например, спря да произвежда цигари след 88 години и вече е изцяло модернизирана за производство на тютюневите продукти, използвани със системата за нагряване на тютюн. Другата фабрика на компанията в региона е в Румъния, трансформацията й до средата. Наскоро обявихме и, че „Филип Морис“ планува да отвори кол център в България. Това само по себе си говори за инвестиционната активност на компанията. – Колко е вложила компанията до момента в разработката на устройството за нагряване IQOS?  – За последните 12 години размерът на инвестицията в разработката на продукта наброява повече от 6 милиарда долара, 4,5 милиарда – в проучвания, а с 1,5 милиарда долара са модернизирани фабриките на „Филип Морис“. – Кога да очакваме фабрика на компанията в България?  – Много зависи от развитието на IQOS на пазара в България. Първо трябва да модернизираме вече изградените си производствените мощности и да ги превърнем във фабрики за бездимни продукти, а след това ще плануваме инвестициите в нови фабрики.  Христос Харпантидис е управляващ директор на Филип Морис за региона на Югоизточна Европа, обхващащ България, Румъния, Гърция, Хърватска, Словения, Кипър и Малта. Той е и председател и управляващ директор на Папастратос, филиал на Филип Морис Интернешънъл от август 2015 г. Христос Харпантидис стартира кариерата си в Папастратос през 2003 г., като преминава през редица ключови позиции в компанията в Гърция и по света. От 2012 г. до 2015 г. ръководи отдела по глобални стратегии на продажбите и комерсиализация на продуктите с намален риск в централата на Филип Морис Интернешънъл в Лозана, Швейцария. Харпантидис има магистърска степен по бизнес администрация (MBA) в областта на икономиката, както и магистратура по икономика (M.A.) .от университета Кент в Англия. Завършил физика в Солунския университет „Аристотел“ в Гърция. Интервюто е изготвено с подкрепата на Филип Морис България.", "date": "2019.05.18", "title": " Управляващият директор на Филип Морис за Югоизточна Европа Христос Харпантидис пред „Труд“:  В България над 150 хиляди пълнолетни пушачи използват IQOS"}
{"url": "https://trud.bg/%d1%85%d0%bb%d1%8f%d0%b1-%d0%b7%d1%80%d0%b5%d0%bb%d0%b8%d1%89%d0%b0-%d0%b8-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8-%d0%b7%d0%b0%d0%b1%d0%bb%d1%83%d0%b4%d0%b8/", "text": "Мантрата за „усвоените“ европари „Не е престъпно да не разбираш от икономика, която е специализирана дисциплина, а болшинството от хората дори считат за „злощастна“ наука. Но е напълно безотговорно да изразяваш високо и крещящо мнението си по икономически теми, оставайки все така в това състояние на невежество”. Колко верни думи на великия икономист Мъри Ротбард – както за всеки човек, така и за всяка нация. Особено сега – в предизборна ситуация – у нас лъсва тоталната икономическата неграмотност на политическата класа, примесена, разбира се, със зловреден и късоглед популизъм. А такъв подход, за жалост, хваща декиш сред наивните избиратели и прави живота ни по-лош, отколкото би бил, ако спазвахме постулатите на икономическите наука. Всъщност икономическата наука исторически винаги е била трън в задните части на социалните инженери, набивайки спирачка на налудничавите им, нереализируеми и дори опасни идеи. Освен в случаите, в които някои псеводинтелектуалци се превърнат в придворни лакеи на политическите си господари – и с писанията и работата си легитимират властовите им попълзновения. Това на практика е интелектуална свинщина, предателство към истината и науката и винаги носи вреди за обществото. Обещанията  По същество посланията на политическите партии винаги са с икономически характер – доходи, социални помощи, образование, здравеопазване и по-висок стандарт. Целта на всички политически формации е “благоденствието”, като само рецептите са различни. Но така, както едно погрешно хапче може да убие пациента, така и грешните икономически “политики” може да имат скъпа цена. За всички нас. За това е важно накратко да хвърлим поглед върху най-фрапиращите икономически заблуди, които се завъртяха в медийното пространство в последните дни. Ако не бяха толкова вредни, щяха да са просто гротескна интелектуална гимнастика и очевиден абсурд. Уви. Печалбата е зло? Печалбата е най-стигматизираното икономическо явление. Едва ли не – олицетворение на чистото зло. В икономиката обаче печалбата и загубата имат важна функция – да насочват оскъдните производствени фактори към най-важните и спешни нужди на обществото. Това гарантира ефективност и ефикасност и покачва стандарта ни на живот. Печлабата е крехко явление – там, където се формира, влизат нови играчи, които наддават за производствените фактори и печалбата изчезва. Печалбата не е във вреда на хората – за да се появи трайно, следва да си полезен с продуктите и услугите си като фирма, да държиш ниво на обслужването и продуктите си. Дори мотивът да е “алчност” и лично облагодетелстване – ако нямат политическа протекция – предприемачите се замогват само чрез продажба на качествени стоки и услуги за другите. Те носят риска и оперират в среда на несигурност. Предприемачът не “експлоатира” работниците – той наема или купува техника и офиси, плаща заплати днес, за да получи приходите вбъдеще. Разликата между инвестициите му сега и възвращаемостта утре отразява времевите предпочитания на потребителите и се нарича лихва – крайните стоки и услуги (бъдещи стоки), които ще продаде, са по-скъпи от вкараните в производството им капиталови блага, пари и труд (сегашни стоки). Ако изобщо му се “получи”, което никак не е сигурно. “Икономическа” печалба той реализира само когато е над нивата на средния текущ лихвен процент в икономиката. А за да я постигне – трябва да е разсъдлив, интуитивен, постоянен в бизнеса си и предугаждащ промени във вкусовете на потребителите. Ако нямаше предприемачи, които да плащат заплати, докато се произведе дори един автомобил, то животът на служителите през време на производствения процес би бил ад. Обратно, загубата, е наказателният пазарен механизъм за похабяването на оскъдните ресурси. И е много по-честият резултат в реалната бизнес игра. А фактори за производство са похабени, нанасяйки нетна социална вреда. Отсъствието на истинска пазарна икономика, тоест ценови сигнали и адекватно осчетоводяване на печалба и загуба – винаги и навсякъде води до обедняване и застой. Общоевропейска минимална работна заплата Единната европейска минимална работна заплата като че ли се ползва с политически консенсус у нас като нещо правилно, възможно и въпрос на време – поне така става видно от предизборните дебати. Нито е правилна, нито е възможна, а дори да можеше да се приложи като социално-икономически експеримент – щеше да бие световните рекорди по бърз фалит на българската икономика. Във Франция минималната работна заплата е 1521 евро, ако я приложим тук – за няколко часа ще фалира цялото ни стопанство. Заплатата е цената на труда като производствен фактор. Тя отразява производителността на този труд, подготовката на служителите, трудовата им етика и наличните капиталови блага – машините и технологиите. Важно: минималната работна заплата не създава работни места. Тя само законово слага дъно, под което работодателят или фирмата не може да наема хора. Логично, това засяга именно най-социално ранимите, тези с най-ниска квалификация и младите, забранявайки им доход, ако производителността им не кореспондира на дъното, което административно е заложило правителството. На европейско равнище – би значила смърт за изостаналите държави и тотален коз за големите по отношение на конкурентоспособност. В условия на криза подобна безумна мярка може да предизвика тежка безработица или да се прибегне до машини и автомати, които да извършват задачите вместо хората – тоест “насилствено” роботизиране. Неравенството е зло? Зло ли е икономическото неравенство, което бива “громено” от всички политически партии и програмите им? Първо, това е етичен, а не икономически въпрос. Освен това – зависи. Има “добро” и “лошо” неравенство. “Доброто” неравенство в доходите е следствие от труда, постоянството и по-високите резултати в една или друга сфера на индивид или група от хора – то може и трябва само да ни мотивира да ставаме все по-можещи. Това “неравенство” е естествено и е в основата на разделението на труда и развитието на цивилизацията. “Лошото” неравенство касае използването на принуда – дали банда, или политически репресивен апарат. Взема се от А, който създава стойност, за да се даде на Б, който да я потреби, обогатявайки се. Примери: субсидии, обществени поръчки, печатане на пари, законови привилегии или правене на правилата в нечия конкретна угода и в ущърб на цялото общество. Предприемачи, които избират втория начин, не са предприемачи, а “тарикати” и паразитират на гърба на всички. Равенство трябва да има само пред правото и правилата – тоест като “статут” за равни условия по време на играта. Не в резултата от мача. Само при ясни и обективни правила за всички има справедливост, а обществото е здраво и се стреми към развитие. В противен случай се насажда усещането за несправедливост и социално напрежение. В този смисъл акцентът на усилията ни следва да е насочен не към “премахването или намаляване на неравенствата”, а към повишаване на общия икономически стандарт и повишаване на реалните доходи (производителността) – тоест към излизане на все повече хора от бедността.  При едни нормални условия и защита на частната собственост, без политическо фаворизиране на определени играчи – този резултат от икономическата свобода (повишаването на общия стандарт) е гарантиран. Може ли държавата или ЕС да ни вдигне доходите? За да растат реалните доходи, т.е да може да купуваме повече неща, то трябва да произвеждаме повече стоки и услуги. За целта: трябва да сме по-производителни. Как ставаме по-производителни: с повече спестявания, а оттам и повече инвестиции в машини, технологии и човешки капитал. Чуждите инвестиции също помагат да се “догони” липсата на спестявания. Държавата или ЕС не могат административно да ни вдигнат доходите. Те имат преразпределителна функция – вземат от Иван, за да дадат на Георги или Валя. И от 5 произведени ябълки не правят 6, а само разпределят 2 или 3 по произволно усмотрение. Функцията на държавата е да създаде условия предприемачите да използват оскъдните ресурси най-ефективно и ябълките да станат от 5, да речем, 6-7, а защо не и 8… И така да има повече за всички. Корупцията – бич номер едно? Какво е корупцията, с която се бори всеки политически субект у нас – независимо, че рано или късно се пооцапва от нейните златни пръски? Правителството иззема 40 стотинки от всяко левче създадена стойност в икономиката… и започва надцакване от онези „бизнеси“, които не биха сами я изкарали честно на пазара. Печелят раздаващите и получаващите по веригата. Или: държавата създава огромна бумащина, ограничения и данъчна тежест с цел рекет на истински работещите предприемачи с мотото – не платиш ли, ще чакаш. И някои плащат.  Та: борците срещу корупцията не се борят срещу причината за наличието й – изземването на огромна плячка от брутния доход от държавата, а срещу последствието, явлението „корупция“. Нещо повече: “десните” дори за секунда не засягат размера на баницата – преразпределението от държавата на изработеното в икономиката, а претендират, че при тях щяло да се краде по-малко. Дори да е така, централно преразпределяният ресурс неизбежно е неефективно пропилян – просто няма ценова система, която да го канализира, наказвайки със загуби похабяващите го. Толкова за мантрата повече и по-прозрачно “усвоени” европари. Не, мерси. Парадоксално, но запушването на т.нар. „корупция“ икономически може да доведе до пълна стагнация – ако залостилият вратата на къщата ти „охранител“ не можеш да го мотивираш дори с едно кафе или подарък да я отвори – спуканата ти е работата. Колкото по-високо е икономическата култура на дадена нация, толкова по-голям е шансът й да си спести пагубните икономически грешки, респективно да е относително по-заможна и просперираща.", "date": "2019.05.18", "title": " Хляб, зрелища и икономически заблуди\t"}
{"url": "https://trud.bg/%d1%81%d0%bb%d0%b0%d0%b1-%d1%82%d1%80%d1%83%d1%81-%d0%ba%d1%80%d0%b0%d0%b9-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4/", "text": "Земетресение с магнитуд 2,3 по Рихтер е регистрирано край Благоевград в 23.52 ч. в петък, съобщиха от БАН. Епицентърът на труса бил в Хаджидимово. Дълбочината на земетресението е 17,5 км. Няма данни за нанасени материални щети, предаде „Нова тв“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Слаб трус край Благоевград"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%b8%d0%b7%d0%bf%d1%80%d0%b0%d1%82%d0%b8-%d0%bf/", "text": "Турският външен министър в петък изпрати писмо до ръководителя на външната политика на ЕС, страните-членки на ЕС и външните министри на постоянните членове на Съвета за сигурност на ООН по отношение на сондажните дейности на Турция в Източното Средиземноморие, пише Anadolu Agency. Според съдържанието на писмото, получено от агенцията, Мевлют Чавушоглу подчертава политическата и правна позиция на Турция, че въпросната област се намира изцяло в рамките на турския континентален шелф, за което е съобщено на ООН. Областта на операциите на турски плавателни съдове, разположени в открито море, се намира на 75 километра от западния бряг на остров Кипър, а сондажната зона няма нищо общо с така наречените лицензионни зони на кипърските гърци или лицензираните зони на кипърските турци, предоставени на Turkish Petroleum (TP), се казва в писмото. Чавушоглу добави, че изявлението на ЕС в подкрепа на кипърските гърци е направено само заради солидарността на ЕС не е съвместимо с международното право. Той подчерта, че Турция не признава едностранните и нелегитимни искания за изключителна икономическа зона на кипърските гърци и заяви, че трети страни трябва да се въздържат от вземане на страна в припокриващите се претенции за морски граници и те не трябва да действат така, сякаш са съд за постановяване на решение по двустранни въпроси, свързани с морските граници. Турският външен министър каза също, че няма автоматизъм в твърдението, че островите създават легитимни изключителни икономически зони. Той подчерта, че въпросът за правото на островите към зоните на морската юрисдикция и техния ефект при определянето на морските юрисдикции са напълно отделни въпроси на морското право.  Чавушоглу заяви, че Турция е изяснила позицията си относно сондажите още през 2004 година и е регистрирала това в ООН. Той каза, че крайните морски граници в тази част на Средиземно море могат да бъдат уредени само чрез споразумения, които трябва да бъдат сключени между съответните крайбрежни държави въз основа на международното право, а не чрез нарушаване на правата на трети страни. Другият метод, подчертан в писмото, са решенията от международните съдилища или арбитража.  В писмото се подчертава, че припокриването на претенциите на държавите-членки на ЕС за морска юрисдикция, нарушаващи законните права на третите страни, не могат да бъдат представени като външни граници на ЕС и заяви, че подобна позиция на ЕС би била грубо нарушение на международното право. Чавушоглу е посочил, че що се отнася до остров Кипър и западния му бряг, разграничаването на морето би било възможно само след политическото уреждане на спора на острова. Той изрично подчертава в писмото си до Могерини, че в очакване на всеобхватното споразумение Турция призовава ЕС да играе конструктивна роля и да не взема страна или да се опитва да заема страна. Чавушоглу предаде загрижеността на Турция към американския си колега Майк Помпео относно прессъобщението на американския Държавен департамент по същия въпрос.  В писмата си Чавушоглу подчерта, че като страна с най-дълга континентална брегова линия, Турция има законни права и жизненоважни интереси в Източното Средиземноморие и Турция напълно упражнява суверенните си права върху континенталния си шелф в съответствие с международното право. Той подчерта, че Турция днес е готова, както направи в миналото, да даде пълната си подкрепа за гарантиране на справедливо, честно и мирно разрешаване на всички висящи въпроси, включително справедливото разграничаване на зоните на морската юрисдикция с всички съответни крайбрежни държави, които Турция признава и има дипломатически отношения в съответствие с международното право. Външният министър посочи, че едностранните дейности на кипърските гърци, свързани с експлоатирането на залежите от въглеводороди, без да се зачитат неотменните права на кипърските турци, като съсобственици на острова, върху природните ресурси на острова, застрашават сигурността и стабилността в региона. Чавушоглу е подчертал, че освен ако кипърските гърци не включат кипърските турци в процеса на вземане на решения по отношение на въглеродните ресурси или преустановят едностранните си дейности, турските кораби за сондиране и проучване също ще продължат дейностите си в районите, където се намира турската република Северен Кипър, предоставила лицензи на TP на юг и на изток от острова. Накрая той изтъква, че Турция, както е правила в миналото, ще продължи да действа предпазливо и добросъвестно, но заяви, че от Турция не трябва да се очаква да седи и да одобрява продължаващото нарушение на правата й и тези на кипърските турци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Външният министър на Турция изпрати писмо до ООН и ЕС за турските сондажи в Източното Средиземноморие"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d0%be%d1%82%d0%ba%d1%80%d0%b8%d1%85%d0%bc%d0%b5-%d0%be%d1%80%d1%8a%d0%b6%d0%b8%d0%b5-%d0%bf%d1%80%d0%b8-%d0%b8%d0%b7%d0%b4/", "text": "„В един от претърсваните периметри е открито оръжие. То отговаря по вид и по калибър на това, с което е извършено едно от убийствата в Костенец”. Това каза на брифинг в събота сутрин главният секретар на МВР гл. ком. Ивайло Иванов. Той обаче не разкри коя от двете жертви евентуално е била застреляна с намереното оръжие. Главният секретар каза още, че в петък вечерта в полицията са постъпили нови сигнали за местонахождението на заподозрения Стоян Зайков. Той обаче не е открит при претърсванията на посочените места. Гл. ком. Иванов заяви още, че службите имат предположение, че заподозреният за убийствата на бившата си половинка и съседа си се укрива в района на Костенец. Затова и безпрецедентната операция там ще продължи. „Назад във времето се е укривал с месеци. Способен е да оцелява сам. Предполагаме, че няма помагачи”, каза още главният секретар на МВР. Все още не са готови експертизите, които ще докажат Зайков ли е извършителят и на двете екзекуции. Полицията отрече слуховете за списък с набелязани евентуални жертви на издирвания. Под охрана обаче остават хора, които се смятат за застрашени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Ивайло Иванов: Открихме оръжие при издирването на Стоян Зайков"}
{"url": "https://trud.bg/%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%8e%d0%bd%d0%b0%d0%b9%d1%82%d0%b5%d0%b4-%d1%81%d1%82%d0%b8%d1%81%d0%ba%d0%b0-%d0%bf%d0%b0%d0%bb%d1%86%d0%b8-%d0%b7%d0%b0-%d1%81%d0%b8/", "text": "Феновете на „Манчестър Сити“ ще стискат палци за градския съперник „Сити“ за победа над „Уотфорд“ във финалната среща в турнира ФА Къп. Причината – подготовката на „червените дяволи“ е изцяло зависима от срещата на „Уембли“. Ако „гражданите“, които се класираха за Шампионската лига с титлата във Премиер лийг, вдигнат трофея, то „Уулвърхяптън“, който завърши седми в първенството, ще се класира за Европа за първи път от 1980 г. насам. „Вълците“ ще започнат участието си от втория квалификационен кръг на Лига Европа. Това от своя страна ще прати „Юнайтед“, завършил шести в шампионата, директно в групите на втория по сила клубен турнир. Но ако „Уотфорд“ спечели първия голям трофей в историята си, това променя всичко. „Стършелите“ ще се класират за групите в Лига Европа, а „вълците“ са аут от турнира. В този сценарий „Юнайтед“ ще стартира сезона от втория квалификационен кръг на надпреварата, започващ от 25 юли. Има и още един проблем – „червените дяволи“ вече имат насрочен мач на тази дата. Тогава е контролата с „Тотнъм“ в Шанхай в международен приятелски турнир. „ФА Къп е уникална надпревара – каза Пеп Гуардиола, треньор на „Сити“. – Тя се играе цял сезон, а общо 736 тима участват в него. Обичам традициите, а ФА Къп е най-старият футболен турнир в света. „Уотфорд“ е страхотен отбор. Записаха силен сезон във Висшата лига. Имат отлични играчи и невероятен треньор като Хави Грасия. Щом са на финал, това говори достатъчно“. Снимка: Twitter", "date": "2019.05.18", "title": " „Манчестър Юнайтед“ стиска палци за „Сити“ (ИНФОГРАФИКА)"}
{"url": "https://trud.bg/%d0%ba%d0%be%d1%80%d1%83%d0%bf%d1%86%d0%b8%d0%be%d0%bd%d0%b5%d0%bd-%d1%81%d0%ba%d0%b0%d0%bd%d0%b4%d0%b0%d0%bb-%d1%80%d0%b0%d0%b7%d1%82%d1%8a%d1%80%d1%81%d0%b8-%d0%b0%d0%b2%d1%81%d1%82%d1%80%d0%b8/", "text": "Върховната прокуратура на Австрия започна проверка на сведенията за тайно финансиране на управляващата в коалиция Австрийска партия на свободата (АПС) от чужбина в замяна на достъп до държавни договори. Това съобщи за в. „Курир” генералният секретар на министерството по въпросите на конституцията Кристиан Пилначек, пише БГНЕС. Сведенията идват от видеозапис с лидера на партията и вицеканцлер Хайнц-Кристиан Щрахе. „В момента има само части от видеозаписа, засега е невъзможно да се прецени контекста”, каза Плиначек. По думите му предстои да се изясни дали това е бил просто разговор или има конкретни данни за нарушаване на закона. Прокуратурата ще поиска пълната версия на видеозаписа от германските издания „Шпигел” и „Зюддойче цайтунг”, които го публикуваха в петък. Второто издание не иска да дава оригинала. По-рано Сметната палата на Австрия поиска от АПС да изясни заявленията на нейния лидер. От записа става ясно, че през юли 2017 г. Щрахе и помощникът му Йоханис Гуденус са провели на остров Ибиса среща с жена, представена като богата рускиня. Тя изявила желание да направи голяма инвестиция в Австрия за закупуването на влиятелното издание „Кронен цайтунг”. Щрахе предложил на жената тайна сделка и й обещал достъп до държавните договори в страната срещу помощ за парламентарните избори от октомври 2017 г. На този вот АПС се класира трета и влезе в коалиционно правителство с консервативната Австрийска народна партия (АНП) на премиера Себастиан Курц. Той свика извънредна среща на ръководството на АНП в петък вечерта. Очаква се днес Курц да направи изявление по повод скандала. А опозицията поиска оставката на Щрахе и предсрочни парламентарни избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Корупционен скандал разтърси австрийската управляваща коалиция"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%ba%d0%bd%d1%81%d0%b1-%d1%81%d1%80%d0%b5%d0%b4%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%be/", "text": "Достигане на средна заплата до 1950 лв. в България е възможна, ако през следващите четири години се запазят сегашните темпове на увеличаване на доходите. Това прогнозира пред   президентът на синдиката КНСБ Пламен Димитров. „Нашата прогноза е, че ако доходите растат между 12 и 15 процента до 2022 г., от 1200 лв, колкото е сега средната заплата в страната – ще достигне до 1900-1950 лв., каза той. През миналата година реалното увеличение на доходите у нас е било между 40 и 100 лв., след приспадане на инфлацията. Димитров посочи, че интересът на синдиката е по-бързо увеличаване на по-ниските доходи. „Това, което искаме е за нископлатените работници да има ускорени стъпки и повече увеличение“, каза още. В момента две трети от работещите получават заплата до средната и под нея, а работещите бедни устойчиво са между 600 и 800 хиляди. 440 000 души са на минимално възнаграждение. Президентът на КНСБ коментира като основен проблем в България силното разделение между най-ниските и най-високи доходи, което е осем пъти. В Германия същото съотношение е два пъти по-малко. Според Димитров единна европейска минимална заплата не може да има. Става дума само за общи критерии за определяне на европейски минимални заплати, подчерта той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Пламен Димитров, КНСБ: Средна заплата от 1950 лв. до 2022 г. е възможна"}
{"url": "https://trud.bg/%d0%b4%d1%80%d0%b0%d0%bc%d0%b0%d1%82%d0%b0-%d0%bd%d0%b0-%d0%bd%d0%b8%d1%81%d0%be%d0%b2%d1%81%d0%ba%d0%b0%d1%82%d0%b0-%d0%bc%d0%b0%d0%b4%d0%be%d0%bd%d0%b0/", "text": "Разкрит е гроб на жена, държаща на ръце невръстно дете Читателите знаят, че аз съм велик офицер във Велик приорат България на Ордена на рицарите-тамплиери от Йерусалим. През далечната 2007 г. ми се обадиха братя от Русе и ми съобщиха за странен некропол с огромни каменни кръстове край малкото село Нисово в живописните каньони на река Бели Лом. Веднага заминах натам и видях една забележителна картина. На площ около декар стърчаха десетки надгробия с вдълбани върху предната страна символи, повечето от които различни видове кръстове. Един от тях бе и известният croix patee – врязаният в окръжност кръстен знак с разширяващи се краища, прочутият герб на тамплиерите. Естествено сам по себе си той не е белег за легендарните рицари. При разкопките на Перперикон бях намирал същия знак върху каменни колони от ІХ в., време, много преди да се появи Орденът на тамплиерите. Просто сформираните от ХІІ в. нататък рицарски организации са заемали по-ранни елементи от богатата християнска символика. Но некрополът определено бе интересен и трябваше да бъде проучен. Затова българските тамплиери от цялата страна една година събираха доброволни пожертвования за провеждане на археологически разкопки. През месец октомври 2008 г. тези проучвания станаха факт. Започнахме работа заедно с д-р Бони Петрунова – единствения специалист, разкривал подобен некропол. Каменните надгробни кръстове с височина до 2 м се срещат много рядко и то само в Северна България. Археоложката бе разкопавала подобен комплекс край с. Калугерица непосредствено под Шуменското плато. Данните от него даваха доста широк период на съществуване от края на ХІV до ХVІІ в. Есента бе благосклонна към нас и ни предостави две почти безпроблемни седмици. Започнахме с изследването на уникалните каменни кръстове. Когато почистихме високата трева те се оказаха около 70 на брой, като според данни на местните жители, много паметници са били унищожени и използвани в строителството. Но и оцелелите надгробия дадоха богата информация. Според известното досега в науката, закръглените отгоре са отбелязвали погребани жени, а тези с четвъртити върхове са били на мъже. Освен разнообразни врязани кръстове, изображенията от източната страна представят цели символични сюжети. Например ваза с дръжки и потопени лалета, от която израства сложен кръст. Или схематична украса за женски набор за глава с висулки и връзки за завързване. Явно погребаната дама е била доста знатна особа. В един случай е показано паче перо за писане, свидетелстващо за грамотността на намиращия се под каменния кръст покойник. Още при свалянето на горния слой от пръст попаднахме на любопитни съоръжения. Пред част от надгробията са били изградени кръгове или четириъгълници от побити необработени камъни. Във вътрешността им се откриха натрошени глинени съдове и кости от изядени животни. Явно средновековните помени не са се отличавали много от древните надгробни възлияния. Но интересното тепърва предстоеше. Между половин и един метър дълбочина започнаха да се появяват скелетите на погребаните. Това бяха мъже, жени и доста деца. Очевидно в много от случаите те бяха полагани по родов принцип. Обредът бе християнски, като скелетите бяха разположени на изток със скръстени пред гърдите ръце. Често покойниците са били полагани в дървени ковчези, от които бяха запазени дори цели дъски. Химическият състав на почвата бе позволил в много от случаите да се съхранят цели парчета от техните дрехи. Характерна особеност бе запазването на античния обичай „Харонов обол”. Древните елини вярвали, че в устата или в ръката на мъртъвците трябва да се слага обол (древногръцка монета), за да може душата да плати на лодкаря Харон за превозването през реката на мъртвите Стикс. Незнайно как, но този обряд се съхранява на много места на Балканския полуостров и през Средновековието. В некропола от Нисово в почти всички гробове бяха поставени по няколко монети. Това позволи много точно да се определят столетията, в които е съществувал некрополът – ХVІ-ХVІІІ в. Разкритите 25 гроба дадоха ценна информация за положените в тях хора. Жените и децата носеха присъщите за епохата накити – пръстени, обеци и гривни. Един от мъжете е бил с калпак, в който е втъкната фина бронзова игла за прикрепване на характерното ергенско цвете. Много интересен бе случаят, когато под един от черепите намерихме сгъваем бръснач. Разбира се, първата реакция бе, че това е селският бръснар. После обаче открихме още три такива предмета, скрити под главите на мъртъвците, като в един от случаите това бе дете. Явно ставаше дума за известния по етнографски данни обичай в гроба да се слага остър предмет, с който да се пререже нишката на живота и да се възпре вампирясването на покойника. Но в някои гробове наистина се познаваше професията на погребания. Под главата на един мъж открихме подница – плосък глинен съд за печене на хляб. Явно човекът е бил вещ в хлебарския занаят. Върху надгробния камък на друг мъж ясно бяха изпълнени схематични фасади на църкви. Скелетът бе намерен, покрит с някаква червена материя, оцветила при изтляването костите. Хипотезата ни е, че погребаният е бил свещеник в средновековното село. Най-вълнуващо обаче бе разкриването на гроб на жена, държаща в ръцете си невръстно дете. Тя бе на видима възраст около 25-30 години, а отрочето й – на около 2 години. То очевидно бе момиченце със стъклени гривнички против уроки на двете си ръце. Полагането на починали майка и дете не е рядкост в нашата практика. Но в случая имаше една невероятна особеност. Труповете на мъртвите са били грижливо подредени в позата на св. Богородица с Младенеца. Дясната ръка на майката е насочена към детето, а лявата го поддържа под седалището. Ръчичката на момиченцето пък е била насочена напред в благославящ жест. Дори може да се определи иконографската позиция на св. Богородица Одигитрия или Пътеводителница, която се е застъпвала за хората пред своя Божествен син. Некрополът с масивните каменни кръстове определено е бил свързан с голямо и богато селище. Изследванията на местен краевед ни помогнаха да хвърлим светлина по този въпрос. Съвременните жители на Нисово са от Търновския край и техните предци са се заселили тук едва през 1842 г. Те не заварили хора, но научили, че допреди няколко десетилетия наблизо имало обширно село на име Галица. Чумните епидемии в края на ХVІІІ и началото на ХІХ в. отнесли много от жителите му. Други се пръснали по околните селища и дълго ги наричали „галичанците”. Няма съмнение, че бяхме попаднали на гробището на Галица. И може би жената и детето са били положени в тази молитвена поза за да изпросят от Бог спасение за останалите.   Новата Мадона от Перперикон Четири години след разкопките край Нисово странният погребален обичай намери потвърждение на Перперикон. При проучването на обширен некропол от ХІІІ-ХІV в. през 2012 г. разкрихме десетки гробове до главната църква на скалния град. Сред тях се открои погребението на майка, прегърнала в ръцете си невръстно дете. Очевидно и там става дума за образна молитва срещу чумата, косяла хората през ХІV в.", "date": "2019.05.18", "title": " Драмата на Нисовската мадона\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d0%b0%d0%ba%d0%bb%d0%b8%d0%bd-%d0%bd%d1%8f%d0%bc%d0%b0%d0%bc-%d0%bf%d1%80%d0%be%d0%b1%d0%bb%d0%b5%d0%bc-%d0%b4%d0%b0-%d1%81%d0%b5/", "text": "Завърши първият етап от знаковото дело срещу Десислава Иванчева, Биляна Петрова и Петко Дюргеров. На първа инстанция тримата бяха признати за виновни за искане на подкуп в особено големи размери и осъдени съответно на 20, 15 и 12 години затвор. Присъдата беше мотивирана в над 260 страници. „Първоначално се шокирах от присъдите по делото, но след това се замислих, че залагайки тези тежки наказания за корупцията, законодателят е квалифицирал тези действия като обществено опасни. Те са квалифицирани не като престъпления срещу един индивид, а срещу цялото общество. Корупцията води след себе си последствия за всички, каза пред   за решението на съда Александър Ваклин, който подаде сигнал срещу кметицата на „Младост“. „Аз свърших това, което трябваше да свърша. Това безобразие трябваше да бъде докладвано. Доволен съм, че съдът е обосновал в 260 страници това ужасно престъпление“, убеден е Ваклин. „Нямам проблем да се изправя очи в очи с Иванчева“, категоричен е бизнесменът и окачестви изказванията на бившата кметица на „Младост“като“фалшиви новини“. В заключенията на съда се казва, че действията на Ваклин могат да се определят като провокация за подкуп. „Те поискаха без никаква провокация от моя страна парите за първия проект. Просто исках да видя докъде ще стигнат за 65 000 квадрата. Не знаех, че е формулирано в закона“, сподели бизнесменът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Александър Ваклин: Нямам проблем да се изправя очи в очи с Десислава Иванчева"}
{"url": "https://trud.bg/%d0%b8%d0%b7%d0%ba%d0%b0%d1%87%d0%b2%d0%b0%d0%bd%d0%b5-%d0%bd%d0%b0-%d0%ba%d0%be%d0%bf%d0%b8%d1%82%d0%be%d1%82%d0%be-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%b1%d0%be%d1%8f%d0%bd-%d0%bf/", "text": "Масово изкачване до Копитото в памет на Боян Петров ще се състои в събота. Той изчезна в началото на май миналата година в Хималаите. След 13 дни издирване, спасителната операция беше прекратена, без тялото му да бъде открито, предаде „Дарик“. Днес всички вдъхновени от постиженията и мечтите на Боян ще изкачат неговата любима пътека за тренировки от Княжево до Копитото. Семейството и приятелите му превръщат ежегодното изкачване в средата на май в традиция. Записването за състезателната част става на специалния интернет сайт за събитието. Всеки стартирал от Княжево и финиширал на Копито ще получи медал със специален дизайн на Гешербрум I и сертификат. За победителите жени и мъже е предвидена премия от 1000 лв., а за второ и трето място, съответно: 500 и 200 лв. Стартът на състезанието по скоростно изкачване до Копитото е в 9:00 в Княжево. Състезателите ще бъдат пускани на вълни за да се избегне прекаленото струпване на хора по пътеката. Финалът е на Копитото, където ще има церемония по награждаването. Целият маршрут ще бъде маркиран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Изкачване на Копитото в памет на Боян Петров"}
{"url": "https://trud.bg/%d0%be%d1%82%d0%ba%d1%80%d0%b8%d1%82%d0%be%d1%82%d0%be-%d0%b2-%d1%81%d0%ba%d1%80%d0%b8%d0%b2%d0%b0%d0%bb%d0%b8%d1%89%d0%b5-%d0%be%d1%80%d1%8a%d0%b6%d0%b8%d0%b5-%d0%ba%d1%80%d0%b0%d0%b9-%d0%ba%d0%be/", "text": " което полицията намери днес до Костенец, е ловна пушка, съобщи  . Открити са и голям брой боеприпаси – патрони. По непотвърдена информация, пушката и патроните са били намерени в скривалище, което се намира близо до кошери до реката в Костенец. Предполага се, че скривалището е направено от Стоян Зайков, но за да бъде категорично потвърдено това, трябва да бъдат назначени експертизи на оръжието. По-рано главният секретар на МВР главен комисар Ивайло Иванов съобщи, че полицията е открила оръжие при един от огледите в гората край Костенец. МВР започна безпрецедентна по размер операция в Костенец и околностите за издирване на заподозрения за убийство Стоян Зайков, който е в неизвестност вече девети ден. Днес в акцията ще бъдат включени термокамери на Гранична полиция, а при нужда ще бъде повикан и хеликоптер. Зайков е в неизвестност от 9-и май, когато беше открито тялото на бившата му приятелка, от която има дете. На 16-и май полицията откри и тяло на мъж, съсед на заподозрения. По данни на МВР, мъжът е бил убит с ловна пушка, той е и братовчед на издирвания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Откритото в скривалище оръжие край Костенец е ловна пушка, има и голям брой патрони"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%b7%d0%b0-30-%d0%b3%d0%be%d0%b4%d0%b8%d0%bd%d0%b8/", "text": "Голямата зала на театъра в Пазарджик се оказа тясна да побере членовете и симпатизантите на ГЕРБ, дошли на представянето на листата. Над 600 души аплодираха кандидатите на ГЕРБ и СДС и изразиха твърдата си решимост на 26 май да гласуват с номер 12 в бюлетината. “Дойде време да направим равносметка на постигнатото в България. Тя показва, че за 30 години никой не е направил толкова много за България, колкото ГЕРБ. Нашите опоненти знаят само да мразят, но не и да градят. От най-малкото село до най-големия град хората оценяват постиженията от реализацията на проекти с европейско финансиране”, заяви Андрей Новаков. Най-младият евродепутат в Европейския парламент допълни: „Горд съм, че съм ваш съгражданин, че съм един от вас. За да продължи възходът на България, единственият избор на 26 май е номер 12 в бюлетината“. „Много се радвам, че съм с вас на място, на което на всяка крачка личи Европа. И това е благодарение на кметовете, общинските съветниции и народните представители от ГЕРБ. За да продължи развитието на страната, трябва да изпратите силен екип в Европа, който да защитава интересите на България“, каза Ева Майдел. Тя заяви още, че не се страхува да застане лице в лице с пазарджиклии и не се плаши от силните светлини на общественото внимание, тъй като е работила упорито в интерес на хората. Таксите за преводи в евро намаляха десет пъти и така отпадна един двоен стандарт в Европа. Това е само една от заслугите на четвъртата в листата на ГЕРБ Ева Майдел. „Приемането ни в ЕС е едно от най-големите постижения в най-новата история на България. То не се изразява само във финансовата страна или със свободата за движение на хора, стоки и капитали – а в цялостния авторитет на страната ни в Европа и света. Ефектът за нас, гражданите на България, са над 15 милиарда лева в българската икономика, реализацията на програми, които подобриха жизнената среда за хората и средата за бизнес. В момента имаме най-добрите икономически показатели в най-новата история на нашата държава. Доходите започнаха да растат. Хората повярваха в ГЕРБ и не се оставиха да бъдат подведени от откровените лъжи, фалшивите новини, скандали и нападки на нашите опоненти“, заяви в препълнената зала на ДКТ „Константин Величков“ областният координатор на ГЕРБ в Пазарджик Найден Шопов. „На тези избори се явяват много и различни партии. От всички тях само една политическа сила – ГЕРБ и СДС има шанс и дълг към гражданите на България да победи БСП“, обясни на свой ред кандидатът за евродепутат Александър Йорданов. Той припомни всички управления на БСП – в това число Лукановата зима, управлението на Жан Виденов, както и месечната заплата от 30 лева и пенсията от 20 лева на българите тогава. „Вземе ли пак БСП властта – чака ни нова катастрофа, историята го е доказала“, отбеляза той. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Андрей Новаков в Пазарджик: За 30 години никой не е направил толкова много за България, колкото ГЕРБ\t"}
{"url": "https://trud.bg/%d0%ba%d0%b8%d0%bf%d1%8a%d1%80-%d1%82%d1%8a%d1%80%d1%81%d0%b8-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b2-%d0%ba%d1%80/", "text": "В телефонен разговор с американския съветник по националната сигурност Джон Болтън в петък кипърският външен министър Никос Христодулидис призова за подкрепата на Вашингтон, тъй като Никозия се стреми да запази суверенните си права в изключителната си икономическа зона (ИИЗ) в светлината на продължаващите турски нарушения на западния бряг, пише гръцкото електронно издание на вестник Kathimerini. Според съобщенията Болтън e потвърдил отново позицията, възприета от Държавния департамент на САЩ от самото начало на кризата, като e подчертал необходимостта от незабавно прекратяване на дейностите в ИИЗ на острова и избягването на действия, които ще засилят напрежението. Разговорът на Христодулидис с Болтън е част от по-широка дипломатическа инициатива на министъра в период на нарастваща загриженост на острова след поредното предизвикателство от страна на Турция. За тази цел президентът на Кипър Никос Анастасиадис представи пред 10-те водещи съдии от съответния брой страни от Европейския съюз за действията на Турция. Освен това той изпрати писмо до британския премиер Тереза Мей, в което по същество осъди неотдавнашната позиция на Лондон относно на ИИЗ на Кипър, където Анкара планира да проведе проучвателно сондиране, оспорвайки суверенитета на Кипър. От своя страна турският външен министър Мевлут Чавушоглу защитава действията на Анкара в писмо до ръководителя на външната политика на Европейския съюз Федерика Могерини, страните от ЕС и външните министри на постоянните членове на Съвета за сигурност на ООН, че въпросната област е извън Кипър изцяло в континенталния шелф на Турция. Според Anadolu Agency, Чавушоглу добави, че неотдавнашното изявление на ЕС в подкрепа на Никозия е направено в името на солидарността на ЕС и не е съвместимо с международното право. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Кипър търси американска подкрепа в кризата с Турция"}
{"url": "https://trud.bg/%d0%bc%d1%83%d0%b7%d0%b8%d0%ba%d0%b0%d0%bd%d1%82%d1%8a%d1%82-jungleboi-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%80%d0%b8%d0%b0%d0%bd%d0%b0-%d0%b5-%d0%bc%d0%bd%d0%be/", "text": "Работя с The Black Eyed Piece – Ти си един от авторите, работили със световноизвестни изпълнители, които пристигнаха в България за първия творчески лагер за писане на песни SofiaSongwritingCamp, който се провежда в Боровец до 19 май. Разкажи ни малко за него?  – Автори и продуценти от различни точки на света се събират на вдъхновяващо място, разпределят се в екип от по 4 или 6 човека, и работят по програма. Тук, например, първите два дни бяха посветени на кей поп, след това се пишат парчета за международен пазар, и на финала ще работим за артистите на „Вирджиния рекърдс”. През студията минават менторите на лагера, чуват демозаписите и коментират всичко – вокални линии, бийт, атмосфера. Всяка вечер се събират всички артиси и имаме listening party – прослушват се всички песни, създадени през деня. На финала на Sofia Songwriting Camp би трябвало да имаме готови поне 30 парчета, част от които със сигурност ще заживеят на международен пазар. Това е и целта – българските автори и изпълнители да изнесат потенциала си навън. – Как и кога реши, че музиката е твоето призвание?   – Майка ми беше госпъл изпълнител и още преди да се науча да изписвам правилно името си, свирех на пиано и барабани. Пеех често с нея в църквата. Бях около осемгодишен, когато осъзнах, че това искам да правя винаги, че музиката ме прави щастлив. На 16 започнах да композирам, пусках песните си на всичките си приятели, за да искам мнение. Повечето започваха да танцуват още преди да са прекрачили прага на стаята ми, мелодията ги зарибяваше. Тогава си дадох сметка, че мога да се издържам с това – да бъда автор. – Разкажи ни повече за големите имена от музикалната индустрия, с които си работил. Как се пресякоха пътищата ти с тях?  – The Black Eyed Piece работят по чудовищен обем от нов материал в момента и аз продуцирах част от него. Говорим за песни, които предстоят да излязат. Мога да ти кажа, че са доста щури и енергични пичове в студио. Работил и по солови проекти на Will I Am. Писах песни и за новия албум на Риана в Ел Ей, в студията на Rock Nation. Стискай палци поне един от моите тракове да влезе в крайния продукт (смее се). Във Великобритания най-често свързват името ми с Крейг Дейвид, Лили Алън, а напоследък и с Кара Делевин. – Чакай малко, Кара Делевин – супермоделът, може да пее?  – Да, и то доста добре. Прави много готин, ироничен поп с елементи от хип-хоп. Първият сингъл, по който работихме заедно, излезе този февруари. – А Риана примадона ли е или войник като поведение в студио?  – Тя е изключително мила, влиза и поздравява всички в стаята, старае се да помогне по всякакъв начин и не влага его в творческия процес. Има дух на боец, да, много е дисциплинирана и фокусът є в студио е непоклатим. Не сме толкова близки, за да пием кафето си заедно и да си гостуваме по празници, но екипът є я обожава. Тя идва от много бедно семейство и от доста сплотена общност в Барбадос, това я държи здраво стъпила на земята.", "date": "2019.05.18", "title": " Музикантът Jungleboi пред „Труд”: Риана е много мила и дисциплинирана"}
{"url": "https://trud.bg/%d1%81%d0%bb%d0%b5%d0%b4%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%b8-%d1%80%d0%b5%d1%86%d0%b5%d0%bf%d1%82%d0%b8/", "text": "Великден и Гергьовден минаха, останаха по някой и друг лепнат килограм и пълен хладилник с храна. Хем ни се иска да оползотворим всичко, за което сме дали пари, хем – да се разтоварим след преяждането. Огледайте какво можете да замразите – месото, сурово или печено, дроб сармата, зеленчуците, които после ще използвате само за готвене. Останалото пуснете на „втора употреба“, както правят в ресторантите ол инклузив, стига да е годно, разбира се.   Пълнени чушки с варени яйца Необходими продукти:  1 голяма чушка  1 варено яйце  3 с.л. настърган кашкавал  1 с.л. майонеза Начин на приготвяне:  Махнете опашката на чушката, почистете от семената и намажете стените й с майонезата, смесена с кашкавала. Сложете обеленото яйце в чушката, празните пространства запълнете с кашкавал и приберете предястието в хладилника за няколко часа. След това нарежете на кръгчета с помощта на остър нож.   Агнешко двойно печено Необходими продукти:   1,5-2 кг агнешко месо от бут, печено  50 г масло  1 с.л. джоджен  1 с.л. мащерка  1 с.л. девесил  1 с.л. червен пипер  кората на 1 лимон  черен пипер  1 морков  1 глава стар лук  2-3 скилидки чесън, счукани Начин на приготвяне:  Поставете месото в тава. С помоща на нож направете разрези на различни места. Обтрийте месото с черен пипер на вкус. В купа смесете маслото, ситно нарязаните джоджен, девесил и мащерка, червения пипер, кората на един лимон и чесъна. Намажете месото с получената смес. Добавете едро нарязаните морков и лук. Сипете 1-2 чаши вода. Покрийте тавата с алуминиево фолио. Поставете в загрята фурна на 200 градуса за 15 минути, след което намалете на 160 градуса и печете още час, докато станат готови зеленчуците. Ако използвате сурово месо, увеличете времето на печене на 2,5-3 часа на 160 градуса, добавете и сол на вкус.   Агнешко със зелен лук и девесил Необходими продукти:  1,5-2 кг агнешко месо  2 връзки зелен лук  5.6 големи стръка девесил с дръжките  50 мл олио  черен пипер  червен пипер  сол Начин на приготвяне:  Нарежете агнешкото месо на парчета. Сложете ги в средно голяма тава. Сипете вода, която трябва да заеме един пръст от обема на тавата. Полейте с олиото. Печете в загрята на 200 градуса фурна като обръщате от време на време парчетата месо. Нарежете само дръжките на девесила на ситно и ги добавете към агнешкото.Подправете със сол (ако е нужно) и черен пипер. Нарежете зеления лук на кръгчета и листата девесил на дребно. Когато водата се е изпарила от тавата, ги добавете. Разбъркайте. Поръсете с червен пипер и печете още около 10 минути.   Агнешко в гювеч Необходими продукти:  2 кг агнешки бут или плешка, опечени  4 глави кромид лук  За маринатата:  0,5 ч.ч. соев сос  1 ч.ч. червено вино  6 счукани скилидки чесън  1 ч.л. смлян кориандър  1 ч.л. смлян кимион  0,5 ч.л. канела  1 с.л. мед  черен пипер  сокът от 1 лимон  2 с.л. едрозърнеста горчица  125 г разтопено масло (може и зехтин) Начин на приготвяне:  Продуктите за маринатата се разбиват много добре, месото се намазва обилно и се слага в глинен гювеч заедно с лука, нарязан на едро. Разбърква се добре. Захлупва се и отлежава цяла нощ в хладилника. На другия ден изваждате гювеча и го оставяте малко да се темперира, за да не се спука във фурната, доливате малко вода и още една-две чаши вино. Слагате в слаба фурна и след половин час я усилвате. Махате капака и запичате за десетина минути. Ако месото е сурово, увеличете времето на печене под капак на 2-2,5 часа, после усилете фурната и отхлупете месото. Печете, докато хване коричка.   Спаначник с варени яйца Необходими продукти:  1 връзка пресен спанак  1/2 връзка пресен копър  1/3 връзка пресен магданоз  сол и черен пипер  250 г брашно  2 яйца и 2 белтъка (или 3 яйца)  1/3 ч.ч. олио  1/3 ч.ч. айрян  1 ч.л. сол  1/2 ч.л. млян кориандър  1 бакпулвер  100 г сирене  2 с.л. пармезан  3 варени яйца Начин на приготвяне:  Спанакът, магданозът и копърът се измиват, почистват от дръжките и нарязват съответно на ивици и ситно. Задушават се до омекване в малко олио, под капак. Овкусяват се със сол и черен пипер. Охлаждат се. В купа се разбиват яйцата и белтъците с олиото и айряна. Добавят се подправките, сиренето, пармезанът и изстиналият спанак. Разбърква се до хомогенност. Постепенно се прибавя брашното, пресято с бакпулвера. Трябва да се получи гъста кексова смес. Половината от нея се изсипва в намаслена и поръсена с брашно правоъгълна форма за кекс. На малко разстояние едно от друго се поставят варените яйца. След това върху тях се разстила останалото тесто. Спаначникът се пече на 180 градуса до златисто и пълна готовност на тестото. Проверява се с клечка и ако тя излиза суха, кексът се изважда от фурната. Поднася се топъл, но не веднага след изпичането.   Яйца по френски Необходими продукти:  1 връзка пресен чесън  1 връзка пресен лук  100 мл бяло вино  200 г течна сметана 35%  150-200 г настърган кашкавал (гауда, ементал)  2 кубчета замразен спанак (половин връзка пресен)  магданоз  сол, черен пипер  50 г масло  1-2 с.л. зехтин  5-6 варени яйца Начин на приготвяне:  Обелете яйцата и ги разрежете на половинки. Нарежете лука, чесъна и спанака. Задушават се в затоплената мазина. Добавя се виното, след около 5 минути се прибавят сметаната и 2/3 от кашкавала. Сосът се изсипва на дъното на огнеупорен съд. Върху него се нареждат половинките яйца с жълтъка нагоре. Покриват се с останалия настърган кашкавал и се запичат.", "date": "2019.05.18", "title": " Следпразнични рецепти"}
{"url": "https://trud.bg/%d0%ba%d0%bf%d0%ba%d0%be%d0%bd%d0%bf%d0%b8-%d1%83%d1%81%d1%82%d0%b0%d0%bd%d0%be%d0%b2%d0%b8-738-%d0%b2%d0%b8%d1%81%d1%88%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d1%81-%d0%bd/", "text": "КПКОППИ извърши проверката по чл. 43, ал. 1 от ЗПКОНПИ на ежегодните декларации, подадени през 2018 г., и на встъпителните и финалните декларации за имущество и интереси, подадени през периода от месец януари до месец септември 2018 г., от лицата от обхвата на чл. 6, ал. 1 от закона, съобщиха от пресслужбата на антикорупционната комисия. Проверката е извършена по отношение на:  –  5 116 задължени лица, с ежегодна декларация;  –  3 568 задължени лица, с встъпителна декларация за имущество и интереси;  – 400 задължени лица, с финална декларация за имущество и интереси.  Проверката на имуществените декларации обхваща, освен задължените лица, техните съпруг/а, лицето, с което се намират във фактическо съжителство на съпружески начала, и ненавършилите пълнолетие деца. В съответствие с разпоредбите на ЗПКОНПИ, освен проверка на имотното състояние, се извърши проверка и на интересите, изпълнена за всички лица, подали встъпителни декларации, което е ново изискване на закона. В хода на проверката, Комисията установи несъответствия за лица, заемащи висши публични длъжности от всички категории от обхвата на закона: министри; народни представители; кметове, председатели на общински съвети и главни архитекти на общини; изпълнителни директори и управители на болнични заведения; ректори на университети; лица, упълномощени по реда на Закона за обществените поръчки за провеждане на процедурите и сключване на договорите; ръководители на бюджетни организации, които изпълняват функции на органи за финансово управление и контрол на средства от Европейските фондове и програми; началници на митнически пунктове; директори на държавни горски и ловни стопанства; председатели и заместник – председатели на държавни агенции и комисии и други. За общо 738 задължени по закона лица проверката приключи с доклад за несъответствие.  Докладите съдържат данни за недекларирани притежавани и придобити: дялови участия; доходи от трудови правоотношения; парични средства по банкови влогове и банкови сметки; дадени обезпечения в размер на милиони лева/евро; притежавани имоти; участия в органи на управление или контрол на търговски дружества, на юридически лица с нестопанска цел и извършване на дейност като едноличен търговец. В изпълнение на разпоредбите на ЗПКОНПИ, Комисията е уведомила писмено лицата, за които проверката е приключила с доклад за несъответствие, които е следвало в 14-дневен срок да отстранят констатираното несъответствие, като подадат пред Комисията коригираща декларация на основание чл. 46, ал. 1 от закона, или направят писмени възражения, посочвайки доказателства в тяхна подкрепа. В резултат, на което: 637 задължени лица са подали коригираща декларация; 98 задължени лица не са подали коригираща декларация; 35 задължени лица са подали коригираща декларация и са декларирали пред Комисията, че не желаят да бъде публикувана информацията относно лицето, с което се намират във фактическо съжителство на съпружески начала и за което лице е установеното несъответствието; 3 задължени лица са подали непълна коригираща декларация и са декларирали пред Комисията, че не желаят да бъде публикувана информацията относно лицето, с което се намират във фактическо съжителство на съпружески начала и за което лице е установеното несъответствието. Съгласно чл. 46, ал. 3 от закона при установено несъответствие след срока за подаване на коригираща декларация в размер на не по-малко от 5000 лв., Комисията приема решение за изпращане на материалите от проверката на Националната агенция за приходите за предприемане на действия по реда на Данъчно-осигурителния процесуален кодекс. Съгласно чл. 46, ал. 4 при установено несъответствие след срока за подаване на коригираща декларация в размер на не по-малко от 20 000 лв., Комисията приема решение за извършването на проверка на имущественото състояние на лицето, заемащо висша публична длъжност, по реда на Глава десета от ЗПКОНПИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " КПКОНПИ установи: 738 висши служители с несъответствия в декларациите си"}
{"url": "https://trud.bg/%d1%83%d0%b7%d1%80%d0%b5%d0%bb%d0%b8%d1%82%d0%b5-%d0%bd%d0%b0-%d1%81%d0%bb%d1%8a%d0%bd%d1%86%d0%b5-%d1%8f%d0%b3%d0%be%d0%b4%d0%b8-%d1%81%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f/", "text": "Специално за „Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 46 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Ягодите са един от най-желаните и популярни плодове, но е малко известен фактът, че ботанически представляват сложен плод орехче (сборно), докато плод “ягода” са плодовете на домата например. У нас масово се консумират два вида: Горска ягода (Fragaria vesca) и градинска ягода (Fragaria x ananassa). Те принадлежат на род Ягода (Fragaria) от добре познатото семейство Розови (Rosaceae). Горската ягода е широко разпространена в северното полукълбо, не е капризна и добре се развива както при по-сухи, така и при по-влажни условия. Същото се отнася и за температурния диапазон. Изключително ароматна /на латински Fragraia означава ароматен/, наситена с ценни вещества, при нея единственият проблем е дребният плод, който изисква много труд и време за събиране. Може би затова масово хората отглеждат съвременния култивиран вид -градинската ягода. Има голямо количество нейни сортове. Тя е полиплоид, което обуславя големия й размер, но за съжаление е рядко така ароматна както дивата родственица. По пазарите и супермаркетите масово се предлагат пресни ягоди почти целогодишно, но винаги най-вкусни и полезни са браните в сезона им, което ще рече в повечето случаи от края на май до към края на юни. На много места те дават и по две реколти, така че е възможно да се насладим на прекрасния плод и по-късно. През останалото време, ако желаем да хапнем свежи ягоди, ще трябва да се задоволим само и единствено с производство от отопляеми оранжерии. Добра е идеята за употреба на замразени ягоди във времето извън летните месеци. Въпреки че не могат да се сравняват със свежите слънчеви плодове, те обикновено са брани, когато са в сезон и в пик на зрелост и са били бързо замразени. Така можем да ги добавяме целогодишно към смутита, пюрета и всевъзможни други рецепти, повишавайки хранителната стойност на продукта. В нашия медицински център ползваме през цялата година замразени слънчеви ягоди, както и малини и къпини. Мои пациенти от Ген. Тошево например редовно прибавят към зимното си меню изсушени ягоди. Отглеждат плодове в собствена градина и редовно сушат по технология от времето на бабите ни ягоди, череши, ябълки, диня, смокини и др. Ягодите са богати на витамин С, витамини от групата В, каротени, антоцианини, калий, калций, магнезий, фосфор и още ценни съставки. Хранителната стойност в 100 г алени плодчета е 32 калории, 0,62 г протеин, 0,3 г мазнини, 7,68 г въглехидрати, 2 г фибри. Дългогодишни научни изследвания доказват, че ягодите действат пречистващо, противовирусно, регулират кръвното налягане, укрепват имунитета. Сърдечно-съдовите заболявания също се държат под контрол от редовната консумация на ягоди. Силните антиоксиданти в тях водят до подтискане на възпалителни процеси при хора, приемали редовно по 50 г пресни (или замразени) плодчета, сочи проучване на Университета Уорик във Великобритания. Отчитат се намалени рискове от увреждане на съдовете, нормализиране на сърдечната дейност, и още – намаляване на риска от усложнения при диабета. Важно е да подчертаем, че ягодите имат нисък гликемичен индекс – 40, както и нисък гликемичен товар – 5. Това ги прави подходящи за умерена консумация от диабетици. Препоръчвам ги и на пациенти със затлъстяване, които искат да свалят килограми с траен ефект. Винаги напомням на пациентите, че ягодите не са десерт, защото приети след обилно похапване могат да доведат до стомашни проблеми и да предизвикат процеси на ферментация в дебелото черво. Плодовете не бива да се комбинират със сметана, шоколад или други някакви захарни изделия. Отварата, приготвена от листата на растението, има много лечебни свойства и е позната и използвана от далечни времена. Препоръчвана е била при настинки и кашлица. Чаят от ягодови листа има и доказан ефект при упорит запек. В народната медицина се прилагат  свежи и изсушени плодове, листа и корени, прясно изцеден сок, както от дива, така и от градинска ягода. С този богат арсенал предците ни са лекували различни кожни болести, рани, циреи, кашлица, възпаления на венците, стомаха, червата и пикочния  мехур, глисти, ревматизъм, отоци, сърдечни заболявания. Ягодите са били използвани дори при епидемии от холера. Понякога консумацията на ягоди може да предизвика алергична реакция. Въпреки че причината не е напълно изяснена, проучвания сочат за причинител протеина, отговорен за узряване на плода, наречен Фрагария алерген 1 или за по-кратко Фра а1. Широко разпространено е мнението, че ягодите трябва да се изключат от менюто на малките деца, защото предизвикват алергия. Опитът ми показва, че появата й съвсем не е задължителна и това зависи изцяло от отношението на майката. Ако тя се е хранила здравословно по време на бременността, а не “за двама”, ако е кърмила бебето, продължавайки своя режим на избягване на животинските храни, малкото ще хапва ягоди от най-ранна възраст без никакъв риск. Но да не забравяме, че плодчетата имат пореста структура и лесно задържат цветен прашец и плесени, които също може да са причина за хранителна непоносимост. Точно поради този факт е хубаво да ги консумираме винаги много добре измити.   Ягодово смути 1 добре узрял банан, 1 ябълка “Златна превъзходна”, 100 г ягоди със зелената част, 100 мл вода и няколко зрънца ванилия от шушулка се блендират до гладка смес. По желание смутито се украсява с листенце мента. Ягодов чиа пудинг Продукти:  300 г изчистени пресни или замразени ягоди, 100 г обезкостени пресни фурми, 50 г семена от чия, няколко зрънца ванилия от шушулка, 150 мл вода Приготовление:  Ягодите, фурмите, ванилията и водата се блендират до получаване на гладка смес. Добавя се чията и хубаво се разбърква. Изсипва се в купички и се оставя в хладилник за около 4 часа.", "date": "2019.05.18", "title": " Узрелите на слънце ягоди са най-добрият избор за здраве\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d1%82%d0%b2%d0%be%d1%82%d0%be-%d0%bd%d0%b0%d0%b1%d0%b8%d1%80%d0%b0-%d0%b4%d0%b0%d1%80%d0%b5%d0%bd%d0%b8%d1%8f-%d0%b7%d0%b0-%d0%be%d1%80-2/", "text": "На 30 май 2019 г. президентът Румен Радев ще бъде домакин на традиционния абитуриентски бал на младежите, отгледани в институции, който е част от благотворителната инициатива „Подкрепи една мечта”. Това съобщиха от пресслужбата на „Дондуков 2“. Държавният глава Румен Радев отправя благодарност към дарителите, които през годините разпознават президентската инициатива като своя социална кауза. „Вие дарявате на тези млади хора вълнуващо преживяване, което бележи младостта им с надежда и мечти. Вашата щедрост осигурява на бъдещите студенти финансовата опора, която иначе дава семейството“– с тези думи президентът се обръща към всеки, който има желание и възможност да подпомогне финансово благотворителната инициатива. С дарените средства Администрацията на Президента покрива разходите по организацията на празничната вечер, а останалата част се разпределя като еднократна стипендия между абитуриентите, които ще продължат образованието си във висше училище или професионален колеж, и отличните ученици в 12 клас през учебната 2019/2020 година. Над 100 зрелостници от випуск 2019, които са израснали в социални услуги, очакват с нетърпение своята бална вечер. Благодарение на партньорствата, които съпругата на президента г-жа Десислава Радева, договори с проф. Любомир Стойков от Академията за мода и с г-жа Елена Кристиано от „Кристиан оф Рома“, 34-ма младежи вече получиха като подарък своите бални рокли и абитуриентски костюми от дизайнерите София Борисова, Жана Жекова, Радослава Лазарова, Христо Чучев и модна къща „Десизо Мони“, а в деня на бала елитни стилисти ще се погрижат за празничния вид на всички абитуриенти. Организациите, фирмите и гражданите, които ще дарят средства в подкрепа на инициативата „Подкрепи една мечта”, могат да го направят по банковата сметка на Администрацията на президента: IBAN BG 45 BNBG 9661 3000 1909 01 BIC BNBGBGSD Банка БНБ За контакти и допълнителна информация: Минка Йорданова Тел. 02/ 92 39 268 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Президентството набира дарения за организацията на абитуриентския бал на младежите, израснали без родители"}
{"url": "https://trud.bg/%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d0%ba%d0%be%d0%b3%d0%b0%d1%82%d0%be-%d0%b3%d0%be%d0%b2%d0%be%d1%80%d0%b8%d0%bc-%d0%b7%d0%b0-%d1%80%d0%b5%d1%84%d0%be%d1%80%d0%bc%d0%b0-%d0%b2/", "text": "Народното събрание удължи с четири години срока за получаване на специалност „Обща медицина“ за общопрактикуващи лекари. Причината за това е, че 658 практики за индивидуална първична медицинска помощ и около 103 лекари в групови практики не са успели да придобият тази специалност. Това каза по време на среща с лекарското съсловие в Сливен председателят на Парламентарната група на ГЕРБ и председател на Комисията по здравеопазване в НС д-р Даниела Дариткова, съобщиха от ГЕРБ. „Важно е да осигурим достъп на пациентите до първична помощ. По-голямата част от тези лекари имат дългогодишен стаж и се ползват с доверието на пациентите си. Това ни даде основание да удължим срока. В последните години имаме дефицит на общопрактикуващи лекари. И това е огромен проблем на здравната ни система“, обясни д-р Дариткова. Според председателя на здравната комисия трябва се търсят гъвкави възможности за специализация на общопрактикуващите лекари. „Това е необходимо, защото в момента програмата изисква присъствие в базата за обучение за определен период от време. Затова, ако не се постигне възможност за дистанционно обучение, отново ще имаме затруднение. Убедена съм, че ако имаха възможност за придобиване на специалност, повечето колеги ще решат да се обучават“, каза още д-р Дариткова. С гласуваните днес промени в Закона за лечебните заведения се даде възможност приходите от наеми да се използват от лечебните заведения с общинско и държавно участие. Стартиралите преговори за нови цени на клиничните пътеки в областта на педиатрията, майчиното здраве и пулмологията ще доведат до по-добра грижа за пациентите и по-добро състояние на лечебните заведения.В следващите две години се очаква да приключи проектът за модернизацията на спешната помощ. Стартирала е процедурата за закупуване на линейки, предстои да започнат процедурите за строителство, ремонт и оборудване с техника на центровете. Работи се и по проекта за електронно здравеопазване. Дейностите са на различни етапи на изпълнение, заради обществените поръчки има забавяне, но очакванията на д-р Дариткова са този проект да приключи до края на мандата на правителството през 2021 година. „Когато говорим за реформа в здравеопазването трябва да търсим максимален консенсус и да се избягва политизиране и употреба с политически цели, защото това не води до устойчиви промени в сектор „Здравеопазване“. Важно е да има диалог между всички заинтересовани страни в сектора, за да се постигне съгласие. Продължава и разговорът за усъвършенстване на здравноосигурителния модел в страната“, каза още председателят на здравната комисия.На срещата с лекарите присъстваха още народният представител от ГЕРБ Мария Белова, кандидатът за евродепутат от ГЕРБ/ЕНП Камен Костов и общинският съветник д-р Димитър Павлов. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Дариткова: Когато говорим за реформа в здравеопазването, трябва да търсим максимален консенсус\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bf%d1%80%d0%b0%d1%82%d0%ba%d0%b0-%d1%81-%d1%85%d0%b0%d1%88%d0%b8%d1%88-%d0%b7%d0%b0-50-%d0%bc%d0%bb%d0%bd-%d0%b5%d0%b2%d1%80%d0%be-%d0%b2-%d0%b8%d1%82/", "text": "Италианската полиция залови 5,474 кг хашиш близо до остров Маретимо, западно от Сицилия. Стойността на дрогата е около 50 милиона евро, предаде „Нова тв“. Наркотиците са били открити на 12-метрова яхта, която плавала под турски флаг. Акцията се проведе след сигнал на френската полиция, която информирала италианските си колеги, че яхтата е отплавала от алжирското пристанище Оран. Това е шестият плавателен съд, пренасящ наркотици, който италианската полиция конфискува от миналото лято в Средиземно море в района на Сицилия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Хванаха пратка с хашиш за 50 млн. евро в Италия"}
{"url": "https://trud.bg/%d0%bc%d1%8a%d0%b3%d0%bb%d0%b0-%d0%be%d1%82-%d1%84%d0%b8%d0%bd-%d0%bf%d1%80%d0%b0%d1%85-%d0%bf%d0%be%d0%ba%d1%80%d0%b8-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0/", "text": "Атмосферата над страната ни от няколко дни е наситена с прах от пустините на Северна Африка, показват данните на Гръцката метеорологична служба, цитирани от „ „. Облакът от фин пясък е обхванал България, Сърбия, Гърция и други балкански държави. В следващите дни концентрацията ще се увеличи, а обхватът на запрашената територия ще се разшири на север чак до Полша и Германия, както и на североизток към Украйна. Прогнозата е облакът да се оттегли след 23 май. На този етап станциите за измерване на чистотата на въздуха на Изпълнителната агенция по околна среда у нас не отчитат опасни стойности на фините прахови частици. Въпреки това, видимостта е намалена. По равните открити повърхности се вижда прах, а ако завали, дъждът ще е кален. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Мъгла от фин прах покри цялата страна"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5-%d0%b2-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8/", "text": "„Инвестициите от над 6 милиона лева в образование в Димитровград са най-отговорната и далновидна политика, която местната власт, в лицето на кмета Иво Димов, могат да реализират. Усилията за подобряване на образованието допълват активната политика за привличане на инвестиции, която след довършването на магистрала „Марица” доведе до повишаване на стандарта на живот в региона.“ Това заяви кандидатът за евродепутат от ГЕРБ Ева Майдел по време на посещението си и срещи с граждани в Димитровград. „Комбинацията от работа в екип, активни и предприемчиви граждани и компетентна местна власт е ключът към модерното развитие на регионите ни. Димитровград е точно такъв пример. Важно е, че тук се разкриват и работни места за висококвалифицирани хора, което прави местният бизнес по-ефективен и конкурентен на световно ниво.“ Това допълни Ева Майдел, която има информационен офис в област Хасково. Като част от посещението си в Димитровград, Ева Майдел се срещна с ръководството и колектива на ПМГ „Иван Вазов“. „Европа се усеща от всеки ъгъл и човек във Вашето училище. Създавате активни и мислещи млади граждани, с отношение към обществените проблеми и конкретни идеи как да живеем по-добре. Това е гаранция за развитието на здраво и успяващо общество“, заяви Ева Майдел по време на разговор с преподавателите в елитната гимназия. В срещите участваха народният представител от ГЕРБ Евгения Ангелова и кметът на Димитровград Иво Димов. „Образованието е основен приоритет на правителството на ГЕРБ и изпълнението му вече дава видими положителни резултати. Вие сами го усещате и по заплатите си, и по инвестициите в учебната инфраструктура, и по възможността всяко дете да получи максимално добро и перспективно образование”, каза Евгения Ангелова. Кметът Иво Димов посочи, че Ева Майдел е един от най-емблематичните евродепутати. „Благодарение на нейната активна работа в региона десетки ученици и учители познават работата на ЕС, а чрез създадената от нея програма Образование България 2030 се създават съвременни умения на учениците и се осигурява подкрепа за учителите и директорите”, обясни градоначалникът. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Ева Майдел: Инвестициите в образование в Димитровград са най-отговорната политика на местната власт\t"}
{"url": "https://trud.bg/1-%d0%bc%d0%bb%d1%80%d0%b4-%d0%b4%d0%be%d0%bb%d0%b0%d1%80%d0%b0-%d0%b7%d0%b0-%d0%bf%d0%b0%d1%80%d0%ba-%d0%bc%d0%b5%d0%b6%d0%b4%d1%83%d0%b7%d0%b2%d0%b5%d0%b7%d0%b4%d0%bd%d0%b8-%d0%b2%d0%be/", "text": "Планетата Батуу е отдалечен преден пост на старата галактическа република Американската компания „Уолт Дисни” придоби през октомври 2012 г. от създателя на научно-фантастичната сага „Междузвездни войни” Джордж Лукас правата за производство и разпространение на продуктите с марката срещу нескромната сума от 4 милиарда долара. С предстоящото идване на деветия филм от поредицата в края на 2019 г. от компанията лансират ново приключение. „Мечтателите” на Дисни са пресъздали в два от парковете си в САЩ декора на непознатата досега планета Батуу – отдалечен преден пост на старата галактическа република, разположен на пресечна точка на маршрутите на контрабандистите, в светлината на възхода на свръхсветлинното пътуване. Последен дом на тези, които се опитват да избегнат излишното внимание, планетата се е превърнала в проспериращ пристан за контрабандисти, съмнителни търговци и авантюристи, които пътуват между дестинациите в граничната зона и непознатото космическо пространство. Батуу също така се се смята за удобно убежище за онези, които се опитват дасе спасят от разпространяването на влиянието на Първия орден. Макар и непозната като дестинация за почитателите на научно-фантастичната сага „Междузвездни войни”, планетата Батуу като среда и обитатели ще се стори много близка на феновете, заради декорите, които са свързани с множество от оригиналните персонажи от поредицата. Дестинацията е също така решаваща за бъднините на някои от централните герои в последния епизод от новата трилогия и е опорна точка за бъдещите им приключения, се казва в официалното съобщение от компанията „Уолт Дисни”. Първоначалните реакции на феновете към въвеждането на нова „планета” като основа на парка бяха предимно негативни, припомнят наблюдатели. Единствената атракция, която според тях предизвиква познати емоции, е репликата на „Хилядолетния сокол”.", "date": "2019.05.18", "title": " 1 млрд. долара за парк „Междузвездни войни”\t"}
{"url": "https://trud.bg/%d0%b8%d1%81%d0%ba%d1%80%d0%b5%d0%bd-%d0%b2%d0%b5%d1%81%d0%b5%d0%bb%d0%b8%d0%bd%d0%be%d0%b2-%d0%be%d1%82-%d0%b2%d0%bc%d1%80%d0%be-%d0%b4%d0%be%d0%b1%d1%80%d0%b8%d1%8f%d1%82-%d0%bf%d0%b0%d1%82%d1%80/", "text": "Добрият патриотизъм ще победи! На тези избори не е важно кой ще е първи, а кой ще е трети! Ако ВМРО и Джамбазки вземат третото място от ДПС (делят ни 2 процента), България ще получи нов шанс – не за революция, но за добра промяна. Тези думи качи на профила си във „Фейсбук“ заместник-председателят на ВМРО – Българско национално движение (ВМРО – БНД) и на ПГ на „Обединени патриоти“ Искрен Веселинов. Това съобщиха от пресцентъра на ВМРО – БНД. „ГЕРБ = БСП (в друг вариант БКП = БСП + ГЕРБ)“, допълва още той и заявява, че не само на европейски терен двете партии са част от „семейства“, които заедно управляват Европейския съюз (ЕС) и заедно го превърнаха в ад заради ултра-либерални утопии с присъщата им джендър идеология и мултикултурализъм. Ето и пълния текст на публикацията на Веселинов във „Фейсбук“:  „Добрият патриотизъм ще победи!  На тези избори не е важно кой ще е първи, а кой ще е трети!  ГЕРБ = БСП (в друг вариант БКП = БСП + ГЕРБ). Не само на европейски терен двете партии са част от „семейства“, които заедно управляват ЕС и заедно го превърнаха в ад заради ултра-либерални утопии с присъщата им джендър идеология и мултикултурализъм. И тук, в България е същото – двете партии се интересуват само от властта и облагите свързани с нея. Готови са да я платят с всичко. Виждаме, че не само роднините на Карадъйъ, но и техните кучета и котки са се сдобили с къщи за гости в Борино, а тогава той е бил само секретар на ДПС – втори ешелон човек. Хранили са го неуморно и БСП и ГЕРБ в периода 2007-2013. Тоест балансьорът задава посоката, не „големия батко“. И ДПС винаги задава посока за корупция, морално разложение и разруха на нацията в полза на псевдо-малцинства. ВМРО като патриотична формация задава посока за силна държава, повишаване на доходи и интеграция на циганите чрез приучаване към образование, труд и спазване на законите. Така третото място се оказва по-важно от първото. Впрочем затова цялото задкулисие е впрегнато в негативна кампания срещу ВМРО и Ангел Джамбазки. Първо защото те трасират единствената алтернатива на НОРМАЛНОСТТА в ЕС, верен на християнски и национални ценности и второ, защото мафията ДПС ще продължи да гледа властта през крив макарон. Впрочем ВМРО поиска всяка партия да заяви, че ще пречи на Турция да стане член на ЕС, защото това би погубило България, но никой не откликна. Марешки, защото е обещал да вкара човек на Ердоган в ЕП (Орхан Исмаилов), а другите – защото са заложници на ДПС. Момчета и момичета, мислете с главите си!  Тези избори са важни! Ако ВМРО и Джамбазки вземат третото място от ДПС (делят ни 2 процента), България ще получи нов шанс – не за революция, но за добра промяна.  А на парламентарните избори ще щурмуваме по-предна позиция, защото Родината няма много време за експерименти“. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Искрен Веселинов от ВМРО: Добрият патриотизъм ще победи!\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b3%d0%b4-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%83%d0%b2%d0%b5/", "text": "Сигналите, които подават гражданите за издирвания за две убийства в Костенец Стоян Зайков, се увеличиха. Имаше сигнали и от територията на други области и градове затова, че лицето е виждано. Длъжни сме всеки сигнал да бъде проверен. Това заяви главен комисар Христо Терзийски, директор на Главна дирекция „Национална полиция”, предаде БГНЕС. Терзийски потвърди, че е  . „Но не можем да кажем с категоричност дали е на издирваното лице. Трябва експертиза, която категорично да установи оръжието. Когато ангажираме такива ресурси на МВР, а това е скъпа операция, съм сигурен, че ще бъде установено лицето. Засега данните ни са, че е на територията на България. Няма как да допуснем при такава масирана операция превишаване на правомощията, но имаме право по закон да влизаме в помещения, жилища и сгради, дори когато техният собственик не е там, уточни Терзийски. Полицейската акция в Костенец по издирването на заподозрения в две убийства Стоян Зайков продължава и днес. Вчера в търсенето се включи и хеликоптер. Мъжът е в неизвестност от 9 май, когато беше открито тялото на бившата му приятелка, от която има дете. На 16 май пък полицията откри и тяло на мъж, който живеел в непосредствена близост до дома на Зайков. По данни на МВР мъжът е бил убит с ловна пушка, а освен съсед, е и братовчед на издирвания. Мъжът дори е бил сред разпитваните след изчезването на Зайков. Пълна блокада има на входовете и изходите на града. И щателна проверка на всички автомобили, както и на лични документи на всички влизащи в него. Блокиран беше и кварталът, където са живеели издирваният Стоян Зайков и жертвата на второто убийство- Валентин Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Шефът на ГД “Национална полиция”: Увеличиха се сигналите от граждани за издирвания Стоян Зайков"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b5-%d0%b1%d0%b5%d0%b7%d1%81%d0%bf%d0%be%d1%80%d0%b5%d0%bd-%d0%bb%d0%b8%d0%b4%d0%b5%d1%80-%d1%81%d1%80%d0%b5%d0%b4-%d0%bf/", "text": "Бившият британски външен министър Борис Джонсън е главният претендент за премиерския пост след оставка на министър-председателката Тереза Мей, съобщи в. „Таймс“, базирайки се на допитване на социологическа агенция „ЮГов“ сред членове на управляващата Консервативна партия. Бившият външен министър се ползва с подкрепата на 39 процента от участниците в анкетата. Втори по популярност, но далеч след Джонсън, е бившият министър по въпросите на Брекзита Доминик Рааб. Ако трябва да избират между двамата обаче, 59 процента от консерваторите казват, че биха подкрепили Джонсън, при 41 на сто за Рааб. Третата позиция си поделят министърът на околната среда, прехраната и развитието на селските райони Майкъл Гоув и министърът на вътрешните работи Саджид Джавид, подкрепени от 9 процента от запитаните. Непосредствено след тях, с 8 процента, се нарежда действащият външен министър Джереми Хънт. Бившият министър и бивш кмет на Лондон Борис Джонсън обяви в четвъртък, че смята да се включи в борбата за лидер на Консервативната партия, а следователно и за министър-председател, когато Тереза Мей се оттегли от поста. Мей заяви, че ще подаде оставка веднага след като парламентът приеме проектоспоразумението за условията за излизане от Европейския съюз, но не каза какви са по-нататъшните й планове в случай, че сделката не мине в парламента, отбелязва ТАСС. В четвъртък Греъм Брейди, председател на Комитет 1922 – специална партийна комисия, която включва депутати консерватори, невлизащи в правителството, и отговаря за избора на нов партиен лидер – посочи в писмено изявление, че датите на оттеглянето на премиера и избирането на нов лидер на консерваторите ще бъдат определени в началото на юни след гласуване в парламента по проектосделката за условията на Брекзита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Борис Джонсън е безспорен лидер сред претендентите за премиерския пост във Великобритания, сочи допитване"}
{"url": "https://trud.bg/%d1%82%d0%b8%d0%bc-%d1%80%d0%be%d0%b1%d0%b8%d0%bd%d1%81-%d0%b2-%d1%81%d0%b2%d0%b5%d1%82%d0%b0-%d0%b5-%d0%bf%d1%8a%d0%bb%d0%bd%d0%be-%d1%81-%d1%82%d1%8a%d0%bf%d0%b8-%d0%b0%d0%ba%d1%82%d1%8c%d0%be/", "text": "Той е бунтар и смята, че недостатъчната вяра в чудеса заставя хората да вярват в правителството и бизнеса, а автоцензурата е най-страшната заплаха за свободата на словото. Според 60-годишния актьор, сценарист, режисьор и продуцент чувството за хумор може да замени всяка религия. А той го има в изобилие – например казва, че е висок около 196 см и много му се иска да разговаря очи в очи с околните, а не с вечно превита шия, но смята, че в киното на най-високия винаги давали най-голямата роля. Тим Робинс наистина направи велики роли, но не заради ръста си. Едно от събитията на сезон 2018-2019 беше сериалът „Касъл Рок” по стрийминг канала Hulu, с продуцент Дж. Дж. Ейбрамс. Поредицата е изградена върху препратки от различни произведения на Стивън Кинг, без да се повтаря сюжетът на никоя негова книга. Вече е известно, че свежата интерпретация ще продължи и във втория сезон, основан на романа „Мизъри”. В един от знаменитите романи на Кинг (1987) се разказва за писателя Пол Шелдън, попаднал в автокатастрофа. Спасен е от най-преданата си фенка Ани Уилкс, която се оказва опасно луда и го превръща в свой пленник. Във филмовата адаптация от 1990 г. главните герои се изпълняват от Джеймс Каан и Кати Бейтс, грабнала оскар за най-добра женска роля. Във втория сезон на „Касъл Рок” сюжетът се развива около два враждуващи клана, борбата между които се изостря след появата на медицинската сестра психопатка Ани Уилкс (в ролята Лизи Каплан) и нейната дъщеря, а Тим Робинс ще се превъплъти в умиращ от рак престъпен бос. Гаред Хедлънд влиза в кожата на алчния му племенник.  Няма и съмнение, че Робинс ще бъде брилянтен, както е доказал във всичките си роли. Тимъти Франсис Робинс е роден в Уест Ковин, Калифорния. Баща му е музикант, майка му – театрална актриса. Има две сестри и брат. Тим е съвсем малък, когато семейството се премества в Гринуич Вилидж. Родителите, независимо от творческите си професии, са силно набожни и възпитават децата си в невероятно строгите католически традиции. Бащата не желае Тимъти да тръгне по стъпките му и го заставя да постъпи в Нюйоркския университет. Освободен от ежесекундната родителска опека, младежът превръща двете години обучение в непрекъснат купон и логично е изключен от вуза. Връща се в родния щат и учи в киношколата на Калифорнийския университет въпреки съпротивата на баща си. Симпатичният дългуч бързо е забелязан от режисьорите и получава малки роли в тв сериали. Много шум създава необичайният трилър „Стълбата на Яков” за пощальона Джейкъб Сингър, завърнал се от Виетнам с постоянно привиждащи му се демони. Режисьорът Ейдриън Лайн избира за главната роля Тим Робинс заради детското му очарование. За съжаление филмът излиза в разгара на войната в Персийския залив и няма финансов успех, въпреки че остава един от значителните холивудски проекти от началото на 90-те. Кулминацията през първата половина на кариерата на актьора става екранизацията на една от новелите в сборника от Стивън Кинг „Особени сезони“. Когато филмът „Изкуплението Шоушенк” излиза по кината преди 35 години, минава за финансов провал, но с течение на времето се превръща в едно от най-наеманите заглавия във видеотеките, дори оглавява класацията на сп. „Емпайър“, изпреварвайки останалите 200 най-велики филма на всички времена. Интересно е, че в книгата героят на Морган Фрийман е червенокос ирландец, а за ролята били спрягани Харисън Форд, Клинт Истууд, Робърт Редфорд, Пол Нюман. Персонажът на Тим Робинс е описван като нисък, но актьорът е с близо двуметров ръст. Актьорът нямал никакво желание да се потапя в калните води от канализационната тръба, по която героят му се измъква от затвора, защото химик изследвал течността и я определил като „смъртоносна“. В крайна сметка Тим заснел сцената, промъквайки се през смес от талаш, шоколадов сироп и вода. Преди Робинс за ролята на банкера Анди Дюфрен били оглеждани Том Ханкс, Кевин Костнър, Том Круз, Никълъс Кейдж, Джони Деп и Чарли Шийн. И ето че през 2004 г. идва ред на следващата кулминация – блестяща игра с Шон Пен в „Реката на тайните”, режисьор Клинт Истууд. Ролята носи на Тим Робинс оскар за най-добра поддържаща роля. Веднага следва нов успех с антиуопията „Война на световете” на Стивън Спилбърг. Актьорът е отдаден на работата си и непрекъснато се снима в киното. През 2015 г. изпълнява главната роля в комедийния политически сериал „На ръба” (The Brink), действието в който се развива във време на сериозна геополитическа криза. Продукцията получава възторжен прием от зрителите, появяват се слухове за втори сезон, но впоследствие HBO променя решението си. Тим Робинс три пъти пробва силите си в режисурата. Първият филм – политическата сатира „Боб Робъртс”, има определен успех, както и третият – мелодрамата „Когато буря връхлети”. Но вторият проект се оказва грандиозен: „Осъденият на смърт идва” носи номинация на актьора именно като режисьор. Първата известна любов на Тим е американският модел и бизнес дама Керъл Пъркинс, следва кратка връзка със звездата от сапунките „Династия” и „Санта Барбара” Тери Гарбър. През 1988 г. на снимачната площадка на „Бул Дърам” той се запознава с актрисата Сюзън Сарандън. Въпреки че тя е с 13 години по-възрастна, двамата почти веднага осъзнават, че са влюбени. Освен това се оказва, че имат общи интереси относно обществената им активност. Не се женят, тъй като тя се оказва феминистка и яростен противник на официалния брак. Имат две момчета – Джак Хенри и Майлс Гатри, а освен това Тим възпитава и Ева, дъщерята на Сюзън от предишния й партньор. Двамата живеят щастливо повече от 20 години и за огромна изненада се разделят през 2010 г. Сарандън обяснява, че вече не я устройвали отношенията им, протекли в „сънно съществуване”. Мнозина обаче смятат за истинска причина фактът, че актрисата, която тогава е на 65, изведнъж решава да снима видеофилми с порнографско съдържание. Тим, естествено, предпочита да се раздели със скандалната си жена, а тя веднага започва да излиза с 31 години по-малкия от нея Джонатан Бриклин. След 5-годишна връзка младият любовник я сменя с внучката на Пабло Пикасо (тогава на 64). Раздялата се оказва изключително плодотворна за Тим – той издава албум с авторски песни съвместно с групата си The Rogues Gallery Band и продължава да прави успешни проекти. Миналата година той и Холи Хънтър бяха в главните роли в сериала „Тук и сега” на НВО, посветен на живота на многонационално семейство. През януари т.г. в Синсинати стартира проект на Тод Хейнс, който проследява действията на адвоката Робърт Билът, повеждащ масивно дело срещу химическия конгломерат DuPont. Марк Ръфало ще влезе в главната роля, а към каста се присъедини и Тим Робинс.  ", "date": "2019.05.18", "title": " Тим Робинс: В света е пълно с тъпи актьори, но и с тъпи политици\t"}
{"url": "https://trud.bg/%d1%81-%d0%bb%d0%b0%d0%b7%d0%b5%d1%80%d0%bd%d0%be-%d1%88%d0%be%d1%83-%d0%b8-%d0%ba%d0%be%d0%bd%d1%86%d0%b5%d1%80%d1%82-%d0%b2%d0%b0%d1%80%d0%bd%d0%b0-%d0%be%d1%82%d0%ba%d1%80%d0%b8-%d0%bb%d1%8f%d1%82/", "text": "Символичен старт на летния туристически сезон беше даден във Варна с концерт и лазерно шоу в петък вечерта. Програмата започна в 19 ч. и премина под знака на титлата „Варна- Европейски град на спорта 2019“, а организатор на събитието беше дирекция „Туризъм“ в Община Варна. Лошото време не попречи на доброто настроение на зрителите, събрани край басейна на Плувен комплекс „Приморски“. “По традиция през месец май даваме символично начало на туристическия сезон, който реално започва още през март. Тази вечер обаче, като подкрепа на инициативата ни „Варна – дестинация за 4 сезона“, времето сякаш събра няколко сезона в един ден – със слънце и облаци, вятър и дъжд. Прекрасно е, че Варна има свое очарование за всяко настроение на времето и предлага различни възможности за развлечения“, заяви кметът Иван Портних. Той припомни, че събитийният календар на града е целогодишен, с над 20 международни фестивала, с много престижни спортни прояви. „Тази година Варна е Европейски град на спорта и почти всеки ден тук се провеждат спортни срещи. След Международния маратон и Рали България миналата неделя, сега предстои голям градски спортен празник на 25-ти май! За целта сме организирали събития в целия град, посветени на титлата. Всички варненци и гости на града са добре дошли! Нека бъдем активни и позитивни!“, каза кметът. Поздравителен адрес по повод старта на сезона бе изпратен от министъра на туризма Николина Ангелкова.  За доброто настроение на зрителите се погрижиха изпълнители с номера по въздух, земя и вода. Първи на сцената излязоха квартет „Йосифов“, с вокал Кристина Иванова, и магическо шоу на QuickHands Project. Младите таланти от клуба по плувни спортове „Торпедо“ – синхронно плуване, обраха овациите на публиката с невероятно водно шоу , а жената-каучук – Сирма Добрева, изпълни композицията „Сънят на русалката“ с акробатични номера във въздуха. Специален гост на събитието бе певецът Миро. Днес събитията продължава с втората вечер от Европейската нощ на музеите и галериите, по време на която варненци и гостите на града могат да посетят безплатно културните пространства в морската столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " С лазерно шоу и концерт Варна откри лято 2019"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%bc%d0%bb%d0%b0%d0%b4%d0%b5%d0%bd-%d1%88%d0%b8%d1%88-8/", "text": "Кандидатът за евродепутат Младен Шишков се срещна с представители на структурите на ГЕРБ и на СДС в Карлово в заседателната зала на общинската администрация. На срещата присъстваха също народният представител ген.Константин Попов, областният координатор Георги Мараджиев, административният секретар на ГЕРБ-Пловдив област Павел Гуджеров, кметът на Карлово Емил Кабаиванов, областният ръководител на ЖГЕРБ Евелина Апостолова, общинският ръководител на ГЕРБ – Карлово Данка Люртова, съобщиха от пресцентъра на партията. „Карлово е пример за добре усвоени пари от ЕС. Тогава, когато местната власт работи в синхрон с правителството и европейските програми – резултатите са видими дори и по селата, коментира кметът Кабаиванов. Нямаше как да случим толкова много проекти, ако не бяха парите от Европа и това трябва да е ясно за всеки. Той уточни, че cpeдcтвaтa пo oпepaтивнитe пpoгpaми ca чecтo eдинcтвeният нaчин зa финaнcиpaнe нa peдицa мecтни пpoeĸти. „Toвa вaжи c ocoбeнa cилa зa нaчинaния, ĸoитo изиcĸвaт cepиoзни ĸaпитaлoви paзxoди“, каза Кабаиванов. По думите му Европа променя общините и помага да бъде завършено започнатото и затова тези европейски избори са толкова важни, защото са за бъдещето и на България, и на Европа. „Особено важно е да убедим хората, че въпреки жестоката компроматна война ние – ГЕРБ, СДС, „Обединени земеделци и всички десни избиратели сме единни, сплотени и заедно ще се победим БСП. Десницата заедно с номер 12 на 26 май! “, призова Кабаиванов. „В Карлово се направи много и това е видимо за всички наши съграждани, без европейските програми нямаше на направим нито улиците, нито да сменим водопроводи, нито да санираме училища и детски градини, коментира и зам. кметът и общински ръководител Данка Люртова. А поредният проект, който ще бъде реализиран в Карлово с пари от ЕС е за патронажна грижа за възрастни хора и лица с увреждания, подчерта още тя. Люртова коментира, че проектът е пилотен и за първи път се извършва финансиране на такъв тип социална дейност със средства от Европа. „Затова е важно да сме победители и солидарността да продължи. Да покажем, че, че сме силни, че сме заедно за силна България и обединена Европа!“, завърши изказването си Люртова. „Европейските фондове работят с пълна сила и тази солидарност е видима за всеки един гражданин – с по-добрите пътища, километрите сменени водопроводи, изградените пречиствателни станции, санираните училища и детски градини, каза и ген. Попов. Той допълни, че с увеличения бюджет за България през следващия програмен период, благодарение на българските евродепутати ще има още пари за магистрали, за паркове и площади, за малките населени места също. Той призова присъстващите към активно гласуване на 26-май, за да е убедителна победата на ГЕРБ и парите от Европа да не спират. „Това са избори, в които ще заявим как бихме искали да се развива България през идните години, както и Европа. За всички трябва да е ясно, че мястото на България е в Европа. Много от проблемите, с които с сблъсква страната ни могат да намерят решения през членството ни в ЕС, каза Младен Шишков пред препълнената зала в Карлово. Пред всички присъстващи той изтъкна важността на европейските избори на 26 май, като подчерта, че от активността ни в изборния ден зависи да продължат успешните политики, водени от правителството. Младен Шишков подчерта и свършеното от българските евродепутати, чиято работа всъщност пряко се отразява върху начина на живот на хората в България. Шишков подчерта намалените десетократно такси за преводи в евро, което ще спестява пари на всеки, който превежда или получава пари от чужбина, намаляването на таксите за роуминг, предприетите мерки за двойните стандарти за храните и превъртането на километражите и много други. По думите му членството ни в Съюза и развитието на единния пазар дават повече възможности за търговията, за развитие на енергийния сектор, за стимулиране на българското производство и селско стопанство, както и туризма. В същото време като членове на ЕС имаме гаранции за сигурността на страната ни и защитата на българските граждани от глобални заплахи като миграцията, тероризма, кибератаките, фалшивите новини. Младен Шишков отбеляза, че основен приоритет на ГЕРБ е увеличаването на жизнения стандарт на българските граждани и това поетапно се случва с повишаването на заплатите на администрацията, на учителите, в социалната сфера. „Ни сме отбор, който ще спечели изборите, ако получим вашата подкрепа, изберете номер 12, изберете ГЕРБ“, призова Шишков. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Кандидатът за евродепутат Младен Шишков в Карлово: Това са избори, в  които ще заявим как бихме искали да се развива България през идните години\t"}
{"url": "https://trud.bg/%d0%b2-%d1%81%d0%b5%d0%b2%d0%bb%d0%b8%d0%b5%d0%b2%d0%be-%d1%80%d0%b5%d0%b0%d0%bb%d0%b8%d0%b7%d0%b8%d1%80%d0%b0%d1%82-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d1%81%d0%be%d1%86%d0%b8%d0%b0/", "text": "Предвижда се проектът да продължи 14 месеца и да помогне на хората в участието им в пазара на труда Община Севлиево и сдружение „Социална подкрепа и информация“ ще си партнират в изпълнението на проект за социално включване в пазара на труда на хора с увреждания. Проектът „Насърчаване на социалното включване на хора с увреждания в Община Севлиево“ е част от Оперативна програма „Развитие на човешките ресурси“. Неговата стойност е 198 184 лв. като безвъзмездната финансова помощ е 100%. Основната цел на проекта е насочена към осигуряване на условия за социално включване на пълнолетни хора с увреждания и други уязвими групи от Община Севлиево, чрез разширяване на възможностите им за независим и самостоятелен живот, повишаване на мотивацията и подкрепата за участие в пазара на труда. По проекта е планирано да се проведат серия от обучения за подобряване на знанията и уменията на хората с увреждания и създаване на възможност за трудова реализация. С изпълнението му се цели да се осигури мотивационна и психологическа подкрепа за хората с увреждания в Общината. Ще бъде подобрено и социалното включване на хората с увреждания и други уязвими групи чрез провеждане на инициативи за активно участие в обществото. Дейности по проекта включват идентифициране на хората с увреждания за включване в дейности и обучения. След това на тези лица ще бъде осигурена мотивационна, психологическа или друг тип подкрепа според техните собствени потребности. Предвидени са обучения на хората за придобиване на ключови компетентности, съгласно Европейската квалификационна рамка за учене през целия живот. Допълнително ще се проведат и още инициативи за активното участие в обществото на хората с увреждания, както и на другите уязвими групи. Чрез изпълнението на проекта ще се подобрят условията за развиване на потенциала на пълнолетни лица с увреждания, както и възможностите за социалната им интеграция в Община Севлиево. На тях и техните семейства ще бъде оказана допълнителна психологическа помощ и подкрепа. С проведените обучения се очаква хората да придобият ключови компетентности, да придобият нови трудови навици, да работят в екип и така да бъдат по-активни на пазара на труда. Чрез всички тези мерки се очаква да се постигне положителен социален ефект и върху пазара на труда в Община Севлиево. Целевата група на проекта се състои от пълнолетни лица с увреждания и техните семейства, жители на община Севлиево. Проектните дейности целят да обхванат поне 40 пълнолетни лица с увреждания. Началото на проекта се планира да бъде дадено на 1 юли 2019 г., като той ще продължи 14 месеца.", "date": "2019.05.18", "title": " В Севлиево реализират проект за социално включване на хора с увреждания"}
{"url": "https://trud.bg/%d0%ba%d0%b0%d0%ba-%d1%89%d0%b5-%d0%b6%d0%b8%d0%b2%d0%b5%d0%b5%d0%bc-%d1%81%d0%bb%d0%b5%d0%b4-%d1%81%d0%bb%d0%b0%d0%b2%d0%b5%d0%b9%d0%ba%d0%be/", "text": "Искал да е и войвода, но пушката му все засичала С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Това е приказка, за овчарчето Славейко, което сънувало, че го давали по телевизора. Та овчарчето Славейко, което имало огромен мегдан да пасе овцете си, имал тук-там и седем- осем говеда. Основно всички блеели привечер, когато раята сладко пладнувала пред масата със салатка и ракийка, обезпечила се с цветни телевизори и лакоми за блеене и тресавища. Из телевизионната тъма излизали всякакви таласъми и караконджули, дето Славейко пущал до стадото си и до вице пастирите си. Имал си Славейко гласец и когато пеел на стадото си, всички блеели в сладка омая. Нямал си косица сиромашкия, но често се налагало да си я скубе. Славейко тъгувал също така, че не бил Славейков. Искал да е и войвода, но пушката му все засичала. Мома не видели до него, нямал си и челяд, само решел стадото си, милвал го и го галел в синкавите мръчкави вечери. Славейко, както казах, много искал да е Славейков, поне единия от двамата, макар едва ли да знаел разликата. Овчарчето не било придирчиво и често сядало с глутницата си на маса. Колели и бесели, одумвали и гледали мрачно. Сиромах човек жив дявол, мислело си стадото и блеело покорно. Понякога самодиви в бели, пък и цветни одежди, изпълвали пасището. Славейко се чешел зад ушите и си хортувал с Иванко, също пастирче, ама от по-долната махала. Славейко бил не само овчарче, а и лъжливо овчарче. Пет пъти се клело, че продава стадото и пет пъти стадото продължавало да блее. Казал, че ще натири глутницата, а пък тя все седяла с овцете и ги упоявала с мили думи и надежди. Славейко искал да се разхожда по Славейков, но като разбрал, че там продават само книги, а не локум, обърнал талигата и се върнал при панорамата. Славейко дълго клечал в клозета на двора и препрочитал стари вестници, закачени на ръждив пирон. После сядал с глутницата и предъвквали политиката. После се топнал малки топки в нея, па като герой на Чудомир, отупал си потурите от нечистотиите и пак хванал да пее на стадото. Славейко, дами и господа, поостарял и вече писнал и на стадото и на глутницата. Взел да мрънка, да влачи натежали нозе, да бълнува буден. Селският доктор му предписал да си почива и Славейко, който винаги бил лъжливо овчарче, този път обещал да спре. Да почива! И, да почива в мир, както се казва по нашенски! (Всяка прилика с лица и събития е случайна!)   Ники Младжов Галеристът, меценат и бизнесмен Ники Младжов прави естетическо показно за представителите на бранша, с елегантна визия. Тук участват всички елементи на добрия вкус, като сако, жилетка, стилна риза и каквото още е необходимо за довършване портрета на един съвременен джентълмен. В галерия “Нирвана”, притежавана от Младжов е и бизнесдамата Силвия Хрисимова-Шонлебе. Тя изпъква с флорална дреха, по която цъфтят райски градини. Шонлебе е сред най- забележителните дами в обществото и е източник на модно вдъхновение в средите.         Икономов празнува с Лорд Красивите дъщери на Мая Нешкова и Кирил Икономов направиха торта за юбилея на баща си. Прочутият композитор закръгли годишнина, на фона на която изглежда все по-млад а духът му- все по-открояващ се и креативен. В домът им – пристанище на различни птици, котки и кучета, едно от които се казва Лорд /ама ще се шляпкаме, значи/, бе сложена щедра маса с редица изкушения. Малко преди да се сети да забрани този жест, децата и останалите гости пуснаха шлагера Честит рожден ден, в изпълнение на Нешкова и се включиха в прочутия припев. Скромен, но изключително щастлив, Икономов благодари с просълзени очи. На следващият ден семейството отпразнува и годишнината на кучето си Лари.   Нови криле за „Гълъбо” Много свежо, оригинално, като ментов бонбон на върха на езика, като скреж от билото на сладолед идва новият прочит на песента “Гълъбо”. Талантливата Вида Пиронкова преражда този хит, който според сезона и усещанията може да бъде изпълняван като ария, като песнопение, като кантата. Браво на изпълнителката Памела Калоянова, която влиза в творческо партньорство с Вида и връща към нов, завиден живот песента. Пиронкова, която се върна тези дни от Гърция, концентрира воля и вдъхновение за да режисира и осъществи клип към песента, прочула се и в още други изпълнения.", "date": "2019.05.18", "title": " Как ще живеем след Славейко?\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8%d1%81%d0%ba%d0%b0-%d0%b4%d0%b0-%d1%81%d0%b2%d0%b8%d0%ba%d0%b0-%d1%81%d1%8a%d0%b2%d0%b5%d1%82%d0%b0-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81/", "text": "Русия иска да свика заседание на Съвета за сигурност на ООН във връзка с приемането от Върховната Рада на Украйна на Закона за гарантиране използването на украинския език като държавен език. Новината беше съобщена от председателя на Постоянното представителство на Украйна към ООН Олег Николенко, който коментира ситуацията на своята страница във Фейсбук. „Това е абсурден акт! Днес стана известно, че делегацията на Руската федерация се е обърнала към председателя на Съвета за сигурност на ООН с искане за свикване на заседание във връзка с приемането от страна на Върховната Рада на Украйна на Закона за гарантиране използването на украинския език като държавен език“, пише Николенко. Той добавя, че използването на украинския език в Украйна по никакъв начин не застрашава международния мир и сигурност, чието поддържане е задача на Съвета за сигурност на ООН, поради което „няма смисъл да коментираме това абсурдно отношение, което изненада не само Украйна. Този закон е наш вътрешен въпрос, който Кремъл се опитва да политизира“, пише още Николенко. На 25 април Върховната Рада прие на второ четене Закона за използването на украинския език в Украйна. Парламентаристите обсъждаха изменения в документа на пленарни заседания в продължение на почти два месеца – от 28 февруари. На 15 май президентът на Украйна Петро Порошенко подписа Закона за езика, отбелязвайки изключителния му баланс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Русия иска да свика Съвета за сигурност на ООН заради закон за украинския език"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d1%81-%d0%bd%d0%be%d0%b2-%d1%82%d1%80%d0%b8%d1%83%d0%bc%d1%84-%d0%bd%d0%b0-%d0%b0%d1%81%d0%b8%d0%ba%d1%81-%d0%bc%d0%b0%d1%81%d1%82%d1%8a/", "text": "Дуетът Красимир Велчев – Рангел Марков отново триумфира на най-популярния  у нас ВИП турнир по тенис Асикс Мастърс. Заместникът на Бойко Борисов в ГЕРБ и кметът на Банкя играха с постоянството на Роджър Федерер и доказаха, че годините не влияят на класата. Във финала двойката Велчев – Марков разгроми медийния тандем Тодор Попов – Петьо Борисов с 9:3. Очевидно жаркото слънце, греещо над дипломатическия клуб „Глория Палас“ в Горна Баня, изтощи журналистите, които реално не получиха шанс на финала. Единственият тежък мач на новите стари шампиони бе полуфиналът срещу Мартин Захариев и Асен Григоров. Там политическият дует спечели драматично с 6:4. Докато особено тежък полуфинал журналистите изстрадаха до изтощение успеха със 7:5 срещу проф. Генчо Начев и Петър Михнев. Футболният тандем Ивайло Йорданов – Георги Иванов-Гонзо загуби тежко.. Двамата, които са избирани за футболист №1 на годината в България, паднаха с 1:6 от бизнес дуета Васил Димов и Пламен Крумов. Доайенът на турнира, който стартира през 2006 година под името „Труд Мастърс“, получи и най-атрактивната награда. Проф. Огнян Герджиков, бивш служебен премиер и председател на парламента, получи от Любо Ганев ракета „Хед“, изпратена лично от световния №1 в тениса Новак Джокович. Сръбската звезда вече дълго време е рекламно лице на „Асикс“. Шефът на спортния отдел на „Труд“ Владимир Памуков връчи наградата за най-атрактивен играч на вестника на бизнесмена Румен Чандъров. Собственикът на футболния „Септември“ дебютира в състезанието. Поради неотложни ангажименти премиерът Бойко Борисов нямаше възможност да защитава трофея на супершампион на „Асикс Мастърс“, но този двубой може да се разиграе предколедно през декември. Наградите връчи спортният министър Красен Кралев, който традиционно уважи най-елитния тенис турнир за ВИП-ове в България. Първият човек на родния спорта дойде, въпреки че наскоро претърпя тежка операция на коляното. До него призовете даваше и организаторът на състезанието – волейболната легенда Любо Ганев. Домакинът Николай Божинов се погрижи организацията на „Асикс Мастърс“ отново да е на световно ниво. И накрая обеща, че догодина турнирът продължава със същия блясък.", "date": "2019.05.18", "title": " Политиката с нов триумф на Асикс Мастърс"}
{"url": "https://trud.bg/%d0%bc%d0%be%d0%bd-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0-%d0%b8%d0%b4%d0%b5%d1%8f%d1%82%d0%b0-%d0%b7%d0%b0-%d0%be%d0%b1%d1%89%d0%b0-%d1%80%d0%b0%d0%b1%d0%be%d1%82%d0%b0-%d0%bc/", "text": "Министерството на образованието разработва идеята за обща работа между родители и учители за възпитанието на децата. Специалната стратегия, предложена от ведомството, е подложена на две обсъждания, каза министърът на образованието Красимир Вълчев. „Не е важното да подпишем един неподписан документ, а да проведем този разговор на ниво училищни общности, особено в големите градове, където комуникацията е по-затруднена. Ако се случи този разговор, успеят родителите и учителите да се споразумеят относно набор от правила и тяхното прилагане, то ние ще имаме успех, а от това зависи и дисциплината. Основният проблем на системата е намаляващият брой ученици. Посетил съм 96 общини, в повечето говорим за включването на децата в образователния процес, но при вас този проблем е най-малък, заяви Вълчев при посещение във Второ основно училище „Проф. Асен Златаров“ в Смолян, цитиран от пресцентъра на МОН. Вълчев е поздравил ръководството на училището за добрите образователни резултати, завоюваните престижни награди и е посочил, че учителите трябва да бъдат подкрепени именно сега, когато се залага на това часовете да са по-творчески, а учениците – по-активни. Министър Вълчев е подчертал колко важно е въвеждането на компетентностния подход, развитието на дигиталната компетентност и изучаването на втори чужд език за бъдещето на образованието. Той е акцентирал и върху възпитателната работа, чиято цел е всяко училище да проведе разговори със семействата за взаимодействие с родителите. Министър Красимир Вълчев е посетил и защитеното средищно училище „Стою Шишков“ в село Търън, което утре чества своята 95-годишнина. В него учат деца от 6 населени места. Училището кандидатства за иновативно с програми за здравно образование в начален етап.  „Всеки учител е иновативен, когато търси специфичен подход. Искаме повече училища да въвеждат проектно-базираното обучение. Искаме да ви насърчаваме да се учите един от друг, да споделяте опит и практики“, е заявил министърът по време на срещата с учителския колектив. По време на визитата си министър Вълчев е посетил още Средно училище „Васил Дечев“ в Чепеларе. Според министъра учителите са най-важният фактор в системата. „Ако имаме добри учители, ще имаме добри специалисти по всички професии“, е казал той и е припомнил, че правителството е заложило 360 млн. лева за догодина за увеличение на учителските заплати и тази политика се изпълнява поетапно.", "date": "2019.05.18", "title": " МОН разработва идеята за обща работа между родители и учители за възпитанието на децата"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b7%d0%b5%d0%bb%d0%b5%d0%bd%d1%81%d0%ba%d0%b8-%d1%89%d0%b5-%d0%b2%d1%8a%d1%80%d0%bd%d0%b5%d0%bc-%d0%ba%d1%80%d0%b8%d0%bc-%d0%b2-%d1%83%d0%ba%d1%80/", "text": "Избраният за президент на Украйна Володимир Зеленски вярва, че Крим ще се върне в състава на страната му, но „пътят ще е дълъг“. „Днес е 75-ата годишнина от началото на депортирането на кримските татари. Вярвам, че ще освободим родината на кримските татари от окупацията. И дори пътят към връщане на Крим да е дълъг, ще го изминем заедно“, написа Зеленски във Фейсбук. През април 2014 г. – месец след анексията на Крим от Русия, президентът Владимир Путин подписа указ за реабилитация на кримско-татарския и други народи на полуострова, пострадали от сталинските репресии. Според официални данни на кримските власти в момента в Крим живеят 268 700 души от депортираните и впоследствие реабилитирани народи, включително 260 100 кримски татари и общо 8600 арменци, българи, гърци и немци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Владимир Зеленски: Ще върнем Крим в Украйна, но пътят ще е дълъг"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%bb%d0%b8%d0%bb-3/", "text": "„Шумен се превръща в индустриалното сърце на Североизточна България“, каза кандидатът за евродепутат от ГЕРБ Лиляна Павлова в областния град, допълвайки че за последните три години в шуменския край са се открили 20 нови предприятия. Павлова посети три водещи фирми, работещи в областта на алуминиевото производство и заяви, че стабилното устойчиво икономическо развитие е възможно само когато има индустрия с висока добавена стойност, а формулата за това включва усилията на предприемачите и подкрепа от институциите на европейско и национално ниво. Тя припомни, че благодарение на членството на България в ЕС от 12 години достъпът до единния пазар на ЕС дава възможност на индустрията да реализира успешно своята продукция. Тя допълни, че между 2002 и 2017 г. износът за ЕС на произведени в България стоки е нараснал повече от 5 пъти – от 3,7 млрд. до 19 млрд. евро.  „Ще продължаваме да създаваме условия за развитието на българската индустрия, намаляване на административната тежест за бизнеса и гражданите, така че да има увеличаване на доходите и перспективи за развитие на младите хора в нашата родина“, завърши Павлова. По-късно в град Каспичан Лиляна Павлова се срещна с над 300 жители, членове и симпатизанти на ПП ГЕРБ, където заяви, че тяхната подкрепа е важна както в добри, така и в трудни моменти. „На 26 май да гласуваме разумно с №12 в бюлетината, за да изпратим компетентни кандидати, които ще имат и подкрепата на политическите семейства в Европейския парламент, а ГЕРБ е част от най-голямата група – тази на Европейската народна партия“, каза тя.  Павлова отбеляза, че опонентите на ГЕРБ предлагат само популистки предизборни „кукички“, а като кандидати за Европейския парламент са включени хора, които са довели държавата до фалит през 90-те години.  „Листата на ГЕРБ включва богата палитра от експерти, което гарантира, че българският интерес във всяка сфера ще бъде защитен“ завърши тя. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Кандидатът за евродепутат от ГЕРБ Лиляна Павлова: Шумен се превръща в индустриалното сърце на Североизточна България\t"}
{"url": "https://trud.bg/%d0%ba%d0%b0%d0%b9%d1%8f%d0%ba%d1%8c%d0%be%d0%b9-%d1%82%d1%8a%d0%b6%d0%bd%d0%b0%d1%82%d0%b0-%d0%ba%d0%b0%d0%bc%d0%b5%d0%bd%d0%bd%d0%b0-%d0%bf%d1%80%d0%b8%d0%ba%d0%b0%d0%b7%d0%ba%d0%b0/", "text": "Лебесус, Кармилесус, Ливиси, Кайякьой… Имената на този град се премятат в устата като сладостен бонбон, но мигом загорчават при гледката на призрачните и запуснати каменни къщи. На десетина километра от турския град Фетие почти от век пустеят две големи църкви, 14 параклиса, две училища, два фонтана, две вятърни мелници и над 1000 семейни гнезда. Навремето тук е ромоняла гълчавата от чаршията, а над всяка врата висяла клетка с пойна птичка, която се включвала в нощния хор на славеите, червеношийките и косовете.  Живият град на търговци и занаятчии когато по междудържавна спогодба 25 хиляди гърци са принудени да напуснат домовете си в Турция само с дрехите на гърба си и фамилните ценности във вързоп. Натоварват жителите на днешния Кайякьой на кораб, който ги изсипва на необитаем остров. Чак след три месеца параход отвежда оцелелите в прародината им, където ги смятат за „чужденци“ и ги подритват като втора ръка хора.  Изселените от Гърция турци пък не пожелават да населят каменните домове на северния склон и и превръща жизнерадостния град в обиталище на призраци. Английският писател Луис де Берние е толкова впечатлен от покъртителната гледка, че написва бестселъра си „Птици без криле” за живота там малко преди и по време на изселването. „Дни наред след заминаването на християните, всичко което се чуваше през нощта, беше плачът на котките. Те заглушаваха славеите и косовете, плачейки и оплаквайки се… Те бяха по покривите, по улиците, по стените, на бадемовите дървета, в двора на джамията, в гробището на християните, щураха се напред назад, стресирани, самотни, хленчещи. Стонът им беше ужасяващ, плашещ. Лежах на възглавницата и не можех да заспя, разбирах защо плачат в ужасната самота и отчужденост на града”, пише прочувствено Луис де Берние. Покъртително, нали? Днес меланхолията на мястото сякаш се просмуква в душата на посетителя, макар слънцето весело да плющи над отдавна останалите без покриви, врати и прозорци къщи. Само по някоя камина, символ на домашното огнище, нелепо стърчи сред руините. В този вид бившият град Ливиси, днешен Кайякьой, е издигнат през 18 век върху руините на древните Лебесус и Кармилесус – на остър скат, за да избегнат набезите на нашественици. След опустошителното земетресение във Фетие през 1856 г. много от обитателите му се местят в непоклатимите сигурни каменни сгради. В златното време на града там са живеели близо 25 хиляди обитатели. През 1957 г. Кайякьой опустял окончателно, след като земетръс с магнитуд 7,1 разлюлял много постройки до срутване.  Призрачният град и туристи от всякакви националности щъкат по неравноделния калдъръм. Да надникнеш отблизо в някоя от къщите е невъзможно – подивялата зеленина наднича от прозорците. Катерейки се към църквата на високото, осъзнаваш, че 14-те параклиса са били разположени така, че дори най-немощният да може да запали свещица Богу, без да се изтощи. Макар каменните къщи, накацали по склона, да изглеждат еднакви, всеки ракурс, врязан в синьото небе, те кара да снимаш отново и отново. В главата неволно зазвучава фразата „На кого е нужна китара без струни“ от песента „Ветрове“ на Лили Иванова. Точно на това напомня призрачният Кайякьой – на китара без струни, на град с изтерзана душа.  Кованата порта към голяма църква е заключена, но екскурзоводите знаят откъде да промъкнат любопитните туристи – тясна пролука, при преминаването през която се чувстваш като грешник пред свещения процеп на св. Иван Рилски. Но пък преживяването да гледаш избелелите фрески, да снимаш небето през порутения олтар и да се потопиш в отломките от светостта на мястото, си струва дребните неудобства. Преди пет години е имало търг за отдаване на призрачния град под аренда за 49 години. Кайякьой изглежда така, сякаш никой не го е спечелил, макар да е във възраждането на хълма и превръщането му в по-удобна за посещение туристическа атракция. Идеята обаче наоколо да се нароят хотели, паркинги и магазини, а къщите да се реставрират до положение на исторически Дисниленд не допада на много от местните. Те се боят, че „облагородяването“ ще лиши призрачното селище от автентичност. Обявен от ЮНЕСКО за Световен град на мира и приятелството, Кайякьой все пак е сред основните туристически забележителности в района на Фетие, Даламан и Анталия, заради неподправения си чар. Хубавото е, че не липсват български туроператори с чартърни програми за тази част на Турция.  Поглед към Фетие", "date": "2019.05.18", "title": " Кайякьой – тъжната каменна приказка\t"}
{"url": "https://trud.bg/%d0%b5%d0%bb%d0%b5%d0%bd%d1%87%d0%b0%d0%bd%d0%b8-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%85%d0%b0-%d1%81-%d0%bf%d0%b8%d1%81%d0%b0%d1%82%d0%b5%d0%bb%d1%8f-%d1%85%d1%80%d0%b8%d1%81%d1%82/", "text": "По покана на Народно читалище „Напредък-1863“ в Елена гостува писателят Христо Карастоянов – един от изявените съвременни белетристи, носител на много награди, редактор в Издателска къща „Жанет 45“. Срещата с почитатели на неговото творчество стана на чардака на родната къща на Иларион Макариополски, чиято възрожденска атмосфера предразположи за откровения и размисли. Писателят сподели, че градове като Елена със свое място в духовната история на България, са ни запазили като народ. „В този град предците ни не са мислили за въстание, а за рода, който ще остане и ще продължи делото. Наясно сме, че чорбаджиите са били истинският двигател на Възраждането. Най-малкото, защото всеки от тях се е чувствал някак си задължен да даде пари, с тях изучи някое българче в чужбина, или пък своите деца, и те после да се върне да работят на ползу роду. Но ето, че поетът Христо Ботев изрича яростното „чорбаджия ли изедник” и така остава т.е някои от представите за миналото ни са не според историята, а според литературата. Нашата история не върви на цикли, тя се повтаря. Нещо като змия, която си е захапала опашката.“ Христо Карастоянов свързва Елена с любимия си писател Петко Ю.Тодоров, който е от чорбаджийско семейство, син на един от еленските първенци Юрдан Хаджипетков Тодоров. С носталгия си спомня за времето на своята младост, когато е омагьосан от идилиите и пиесите на писателя. По време на срещата авторът говори най-вече за последните си три книги. „Послепис“ е, както той я нарече, „книга за себе си“. Романът му „Една и съща нощ“ е с най-много награди, сред тях и националната литературна награда „Елиас Канети“. Романът получи световно признание и има продължение – най-новата му книга „Животът няма втора половина“. Той има смелостта да напише роман за Гео Милев, за последната година и половина от живота му, за жестоката му смърт и за приятелството с прочутия анархист Георги Шейтанов, също толкова главен герой на книгата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Еленчани се срещнаха с писателя Христо Карастоянов\t"}
{"url": "https://trud.bg/%d0%bc%d1%8a%d0%b6-%d0%be%d0%b1%d1%80%d0%b0%d0%bb-%d0%b0%d0%b2%d0%b0%d1%80%d0%b8%d1%80%d0%b0%d0%bb-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%be%d1%82%d0%b8%d0%b2%d0%b0-%d0%bd%d0%b0/", "text": "Районна прокуратура – Велико Търново внесе в съда обвинителен акт срещу извършител на кражба на джанти и гуми от автомобил. Обвинението срещу Х. И. е за това, че на 22.12.2018 г. на път между с. Ресен и с. Самоводене, общ. Велико Търново, от лек автомобил „Ситроен С5“, чрез използване на технически средства – гаечен ключ и крик отнел чужди движими вещи – четири броя метални джанти, с монтирани на тях четири броя зимни автомобилни гуми, марка „Фулда – Монтеро 3“, автомобилен музикален плейър и флаш памет – всички вещи на обща стойност 535,50 лева, от владението и без съгласието на собственика, с намерение противозаконно да ги присвои, като вещите не са под постоянен надзор . На 20.12.2018 г., собственикът на автомобила, след като посетил баща си в  с. Ресен, тръгнал да се прибира за гр. Трявна, но по пътя между с. Ресен и с. Самоводене, поради повреда, автомобилът му аварирал. Отбил в страни, свалил акумулатора, заключил колата, като я оставил на място и се прибрал. Ден след това, обвиняемият,  като отивал на работа в гр. Г. Оряховица, забелязал авариралия лек автомобил. Около 18:30 часа, като се прибирал, видял, че автомобилът отново е там. Спрял и го огледал, като установил, че предната лява врата не е затворена добре. Около 02:00 – 02:30 часа на 22.12.2018 г. се върнал при автомобила. С помощта на гаечен ключ и крик демонтирал гумите с джантите и на тяхно място поставил тухли. Четирите гуми с джантите натоварил на собствения си автомобил. След това отворил предната лява врата и взел музикален плейър и флаш памет. Поставил ги в автомобила си и си тръгнал. Предстои насрочване на делото за разглеждане от съда.", "date": "2019.05.18", "title": " Мъж, обрал аварирал автомобил, отива на съд\t"}
{"url": "https://trud.bg/%d1%88%d0%b5%d1%81%d1%82%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%bf%d0%be%d0%b1%d0%b5%d0%b4%d0%b0-%d0%b7%d0%b0-%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd/", "text": "„Кайсар“ е най-големият хит на сезона в Казахстан. Воденият от Стойчо Младенов отбор спечели шеста поредна победа – 2:1 като гост на „Окжепещ“. „Вълците“ от Кизилорда са в серия от 11 мача без поражения. А девет от тях са победи – за купата и първенството. Арменската звезда Тигран Барсегян откри резултата за „Кайсар“ още в 10-ата минута. Данило изравни малко преди края на първото полувреме. Победното попадение беше на Джон четвърт час преди края. „Кайсар“ е на второ място в класирането след шампиона „Астана“. „Вълците“ изостават с пет точки, но имат и мач по-малко. Следващият мач на „Кайсар“ е срещу Тобол – първи полуфинал за купата на Казахстан. В този турнир Младенов пускаше основно резервни футболисти досега.", "date": "2019.05.18", "title": " Шеста поредна победа за Стойчо Младенов"}
{"url": "https://trud.bg/%d0%b0%d1%81%d0%b8%d0%bc-%d0%b0%d0%b4%d0%b5%d0%bc%d0%be%d0%b2-%d0%b5%d1%81-%d0%b8%d0%bc%d0%b0-%d0%b4%d0%be%d0%b2%d0%b5%d1%80%d0%b8%d0%b5-%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0/", "text": "„Не сме тук за да ви лъжем, а да кажем какво реално сме направили и какво предстои да направим. Кандидатите на ГЕРБ за евродепутати са най-знаещите и най-подготвените и сме го доказали с работата си. Това каза кандидатът на ГЕРБ за евродепутат Асим Адемов пред жители на селата Подайва, Самуил и Раковски. На срещите с хората от област Разград той беше придружаван от депутата от ГЕРБ Десислава Атанасова и от областния ръководител на ГЕРБ и кмет на Разград д-р Валентин Василев. „Важно е да гласуваме на тези избори, защото ние сме част от европейското семейство. Благодарение на членството си в ЕС пътуваме и търгуваме свободно в Европа, а страната ни получава повече средства, отколкото дава с цел изравняване на стандартите на живот на страните-членки”, посочи Адемов.  „Европа има доверие на правителството на Борисов и ГЕРБ. Доказателство за това е рекордният европейски бюджет за България за периода 2021 – 2027 г.”, поясни Адемов. „За тези 12 години постигнахме немалко резултати и те са видими. Продължаваме да работим и да обещаваме да изпълним онова, което е реалистично. Лесно е даваш гръмки обещания – но как после ще погледнеш хората в очите след като си ги излъгал. Нека нашите политически опоненти се замислят над това“, коментира в заключение кандидатът за евродепутат. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Асим Адемов: ЕС има доверие на премиера Борисов и ГЕРБ и рекордният европейски бюджет за България го доказва\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%89%d0%b5-%d0%bf%d1%80%d0%b5%d0%ba%d1%80/", "text": "Ще бъдем безкомпромисни, ако се установи, че наематели и концесионери на плажове не спазват стриктно изискването за 50% свободна зона. При съмнение ще се правят геодезически заснемания на място и при нарушения договорите може да бъдат прекратени”. Това заяви министърът на туризма Николина Ангелкова на работна среща с представители на туристическия бранш в Обзор, цитирана от  . Заради системни нарушения, 30 договора със стопани на плажове са прекратени през последните 2 години. Само през 2018 г. от неустойки са събрани 480 000 лв., подчерта Ангелкова. И призова при съмнения за нередности на плажа да се пращат сигнали на създадения от ведомството електронен адрес. При оценката на кандидатите за концесионер сериозно значение оказва цената, на която ще се предлагат чадъри и шезлонги на плажа. Целта е да се постигне максимално ниска цена за плажните съоръжения, но тя не може да се определя административно, а чрез пазарни механизми и в конкуренция. Мобилните екипи за проверка на морските плажове са на терен още от януари, от 1 юни проверките ще са навсякъде. Ще има и изнесени приемни по Черноморието на Министерството на туризма, които да спомогнат за успешното протичане на сезона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Министър Николина Ангелкова: Ще прекратяваме договори ако концесионери на плажове не спазват изискването за 50% свободна зона"}
{"url": "https://trud.bg/%d1%81%d0%bb%d0%b5%d0%b4-50-%d0%b3-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b5-%d1%81%d0%b5-%d0%b2%d1%80%d1%8a%d1%89%d0%b0-%d0%b2-%d0%bf%d1%80%d0%b5%d1%81%d0%bb%d0%b0%d0%b2/", "text": "Известното Малко преславско съкровище се завръща в старата столица Велики Преслав близо 50 г. след неговото откриване. То ще бъде показано в събота вечерта в Археологическия музей и местните хора ще го видят за първи път. Каменно ковчедже – тайник, издълбано в средата и затворено с кръгло каменно капаче, е пълно със златни, сребърни накити и монети. То ще остане в трезора чак до 6 септември, каза директорът на музея Пламен Славов. Десет предмета, датирани от XIII век, са били скрити в нетрадиционния сейф – две сребърни гривни, два чифта обеци, от които едните златни, а другите сребърни с позлата, както и три златни и една сръбърна монета. Открити са през 1971 г. при редовни археологически разкопки в дворцовата част на стария Преслав от екип, в който участва проф. Маргарита Ваклинова. До тази седмица скъпоценностите са били в Националния исторически музей, а сега се завръщат на мястото на откриването им. Каменният сейф е бил вграден в стена по онова време, за да не прави впечатление и така е останал скрит в руините столетия. По онова време столица вече е Търново, но Преслав остава важен център с управител. Най-вероятно съкровището е укрито от представители на висшето съсловие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " След 50 г. съкровище се връща в Преслав"}
{"url": "https://trud.bg/30-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%b8-%d0%bc%d0%b5%d1%80%d1%8f%d1%82-%d1%81%d0%b8%d0%bb%d0%b8-%d0%b2-%d0%bd%d0%b0%d0%b4%d0%bf%d1%80%d0%b5%d0%b2%d0%b0%d1%80%d0%b0%d1%82/", "text": "30 млади хора мерят сили във второто издание на инициативата „Най-добър млад шофьор на България“. Идеята е на FIA – Международната автомобилна асоциация, а у нас тя се провежда от Съюза на българските автомобилисти, като партньор в нея е Главната дирекция „Национална полиция“. Стартът на състезанието бе даден тази сутрин, съобщиха от пресслужбата на МВР. Автомобилът е удоволствие, но и отговорност, каза главен комисар Христо Терзийски, директор на ГДНП и призова участниците да бъдат изключително отговорни на пътя, не само по време на състезанието, но и след това. Той посочи, че седем от допуснатите до финала на миналогодишното издание 30 млади хора, през лятото на 2018 г., са направили нарушения на Закона за движение по пътищата. Началникът на отдел „Пътна полиция“, комисар Росен Рапчев пожела успех на участниците и ги призова да бъдат толерантни на пътя. През настоящата година над 4 000 души, които отговарят на изискването на регламента, са се явили на първия кръг, който е онлайн решаване на листовки, подчерта инж. Емил Панчев. В сравнение с миналата година, желаещите са били с 500 повече, но все още има сред тях които не знаят какво покрива задължителната застраховка „Гражданската отговорност“, както и не изразяват правилно мислене при пешеходните пътеки, допълни още председателят на СБА. На откриването на церемонията присъстваха още Малина Крумова, председател на Държавна агенция „Безопасност на движението по пътищата“, д-р Надежда Тодоровска, зам.-генерален директор на БЧК, представители на ИААА и други гости. Инициативата „Най-добър млад шофьор на България“ се провежда у нас за втора поредна година. В първия кръг, който е онлайн решаване на листовки, се явиха 4000 млади хора, отговарящи на условието да са на възраст между 18 и 26 години, да имат стаж зад волана не повече от 5 години и да нямат нарушения на ЗДвП. От тях успешно преминалите са 30, сред които и 7 жени, които днес демонстрират умения зад волана – управление на мокра настилка, паркиране, оказване на първа долекарска помощ. Победителят в надпреварата получава възможността да управлява нов автомобил в продължение на една година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " 30 състезатели мерят сили в надпреварата „Най-добър млад шофьор на България“ (СНИМКИ)"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%be%d0%b4-%d0%bf%d0%b0%d1%80%d0%b8%d1%87%d0%bd%d0%b0-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d1%84%d1%83%d1%82%d0%b1%d0%be%d0%bb%d0%b5/", "text": "Пуснаха под парична гаранция футболен фен, който преди дни изпрати 84-годишен мъж в болница. Пловдивчанинът беше задържан в сряда, когато се игра финалът за Купата на България. 38-годишният Манол Лулов блъснал възрастния човек заради направена забележка, а след удара пострадалият се оказа със счупване, съобщава  . В съдебната зала младият мъж заяви, че не е посегнал умишлено и съжалява за случилото се. Въпреки поискната най-тежка мярка за неотклонение „Задържане под стража“, съдът прецени, че няма опасност Улов да се укрие и да извърши други престъпление. Той излиза от ареста срещу гаранция от 4000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Пуснаха под парична гаранция футболен фен, пребил 84-годишен мъж преди финала за Купата на България"}
{"url": "https://trud.bg/%d0%b4%d0%b0%d0%bc%d0%b0%d1%82%d0%b0-%d0%b2-%d1%87%d0%b5%d1%80%d0%b2%d0%b5%d0%bd%d0%be-%d0%b0%d0%bb%d0%b5%d1%81%d0%b0%d0%bd%d0%b4%d1%80%d0%b0-%d0%b0%d0%bc%d0%b1%d1%80%d0%be%d0%b7%d0%b8%d0%be/", "text": "Топмоделът Алесандра Амброзио прикова всички погледи на кинофестивала в Кан, появявайки се в ослепителна червена рокля, която деликатно разкриваше перфектните й дълги крака. Фееричният тоалет на красавицата, дело на дизайнера Julien Macdonald, се превърна в център на вниманието, по време на премиерата на филма „Клетниците“ на фестивала. Алесандра, която навърши 38 години миналия месец, изглежда повече от невероятно, но зад изумителната й фигура, не стоят строги диети и тежки тренировки. Тя обича да се храни пълноценно, често хапва десерти и  . Тайната й за красота се крие в баланса и разнообразието.", "date": "2019.05.18", "title": " Дамата в червено: Алесандра Амброзио"}
{"url": "https://trud.bg/%d0%ba%d0%b8%d0%bc-%d0%ba%d0%b0%d1%80%d0%b4%d0%b0%d1%88%d0%b8%d1%8f%d0%bd-%d0%bf%d0%be%d0%ba%d0%b0%d0%b7%d0%b0-%d0%bd%d0%be%d0%b2%d0%be%d1%80%d0%be%d0%b4%d0%b5%d0%bd%d0%b8%d1%8f-%d1%81%d0%b8-%d1%81/", "text": "Риалити звездата Ким Кардашиян пусна в Инстаграм снимка на новородения си син и разкри, че името му е Псалм Уест. На фотографията се вижда момченцето в бели пелени, а към него Кардашиян е написала: „Един прекрасен Ден на майката! С пристигането на четвъртото ни дете се чувстваме по-благословени от всякога. Имаме всичко, което ни е нужно.“. Бебето се роди на 9 май от сурогатна майка. Кардашиян и съпругът й, рапърът Кание Уест имат още три деца. Това са 5-годишната Норт, 3-годишният Сейнт и 15-месечната Чикаго. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Ким Кардашиян показа новородения си син Псалм Уест (СНИМКА)"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b2-%d1%80%d0%b0%d0%b9%d0%be%d0%bd-%d0%bf%d1%80%d0%b8%d0%bc%d0%be%d1%80%d1%81%d0%ba%d0%b8-%d0%ba%d0%b0%d1%83%d0%b7%d0%b8/", "text": "Винаги съм бил ангажиран с каузите на Варна и съм ги подкрепял всеотдайно. През годините никога не прекъснах връзката с родния си град – нито докато бях народен представител, нито като евродепутат. Убеден съм, че за да решаваш проблемите на хората, които са те избрали, трябва да останеш много близо до тях. Тази позиция кандидатът за евродепутат от листата на ГЕРБ и СДС Емил Радев изрази на среща с граждани във варненския район „Приморски”. Пред присъстващите той припомни някои от знаковите инициативи, които е организирал в Европейския парламент в подкрепа на Варна. „Съдействах да представим в ЕП кандидатурата на Варна за Европейска младежка столица. В Брюксел организирах изложба на Варненското златно съкровище – най-старото обработено злато в света. Събитието, което се проведе под патронажа на премиера Борисов, привлече интереса на „тримата големи” в ЕС – председателите на Европейската комисия, на Европейския парламент и на Съвета на ЕС. В продължение на седмица експозицията бе визитна картичка на Варна и България в сърцето на Европа. Показахме, че освен плажове и красива природа, имаме древна история и богата култура. Прекрасните си впечатления за града ни споделя до днес и председателят на ЕП Антонио Таяни, който дойде за откриването на информационния ми офис тук”, припомни Радев. „Европейските институции са далеч и често работата им изглежда абстрактно за мнозина, но всъщност европейската солидарност е близо до хората. Тя достига до всеки от нас чрез новите пътища, площади, пречиствателни станции, но и чрез новите машини за бизнеса, социалните програми, възможностите за обучение на младите хора. Очакваме през следващия програмен период европарите за България да са 18 млрд. лв. – 4 млрд. лв. повече. Това са инвестиции, които ще дадат допълнителен тласък за развитие на страната ни, а силната икономика и успешните предприятия ще доведат и до желаното увеличение на доходите”, коментира Емил Радев. Апелирайки хората да не подценяват предстоящите евроизбори, той поясни, че около 60% от законодателството, което се приема в Народното събрание, е вследствие на промените, гласувани в Европейския парламент. „Затова е важно интересите на страната ни да бъдат добре защитени във всяка фаза на законодателния процес. Подкрепата за номер 12 в бюлетината е подкрепа за силния глас на Българя в ЕС, а това е гласът на компетентни, отговорни и последователни в усилията си представители на голямото европейско семейство”, изтъкна Радев. По-рано той посети и Суворово, където се срещна с членове и симпатизанти на ГЕРБ. Пред тях варненският представител в ЕП се ангажира да доведе до край битката, която поведе срещу двойните стандарти при храните. „Защото не може да ни предлагат под една и съща марка и в една и съща опаковка храна с по-ниско качество и дори с по-висока цена”, категоричен бе Емил Радев и припомни, че вече е даден ход на извоюваната от него и колегата му Андрей Новаков първа европейска програма срещу двойните стандарти при храните и напитките. „Следващата ми цел е създаването на общоевропейски контролен орган”, изтъкна кандидатът на ГЕРБ. Той акцентира и върху усилията си за намаляване на административната тежест за гражданите чрез премахването на апостолите и нуждата от легализация за официални документи за гражданско състояние. „Настоявам регламентът да обхване и дипломите, удостоверенията за квалификации, за актуално състояние на фирмите и др. 17 млн. граждани на ЕС, в това число и много българи, учат, работят или живеят в различна от родната им държава. По изчисления на ЕК законодателната промяна им спестява над 40 млн. евро годишно”, обясни Радев. Той запозна присъстващите и с новата евродиректива, в която прокара текст, препоръчващ да сложим край на „вечните длъжници”. „От години работя да има 10-годишна абсолютна давност за задълженията на физическите лица. Не успях да го постигна в националния парламент, но го направих в Европейския. Защото 600 000 български граждани имат заведени изпълнителни дела и не могат да се измъкнат от тежите финансови затруднения, в които са изпаднали”, мотивира се Радев. Като инициатор за създаването на зоополицията в България, той акцентира и върху друга своя кауза – благосъстоянието на животните. „На тези, които ще си кажат: „Решихте ли другите проблеми?!”, ще препоръчам да обърнат внимание на статистиката – тя доказва, че извършителите на насилие над животни рано или късно посягат на хора. Затова създадохме зоополиция по холандски модел”, обясни Емил Радев и даде за пример разбития край Варна нелегален развъдник за кучета, където четириногите, отглеждани за продан, са били държани в условия като в концлагер. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Емил Радев в район „Приморски”: Каузите на Варна имат моята безрезервна подкрепа\t"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b2-%d0%b0%d0%b2%d1%81%d1%82%d1%80%d0%b8%d1%8f-%d0%b8/", "text": "Хиляди се събраха за протест в центъра на Виена с искане да бъдат проведени нови избори, след като дясното правителство на Австрия бе разтърсено от корупционен скандал, съобщава БТА. Участниците в демонстрацията пред сградата на канцлерството непрекъснато се увеличават и към 15 часа местно време по данни на полицията бяха вече 5000. Акцията протича мирно, макар и шумно. Протестът бе провокиран от скандала с  . По-рано днес  . На демонстрацията присъстват представители на Социалдемократическата партия, която след изборите през 2017 г. доброволно премина в опозиция заради ниския си рейтинг, поддръжници на партиите „Нова Австрия“, „Листа Петер Пилц“ и „Зелените“. Коалиционното правителство на консервативната Австрийска народна партия (АНП) и дясната Австрийска партия на свободата (АПС) положи клетва през декември 2017 г. след парламентарните избори. В тях победи АНП, а АПС зае трето място след най-добрия си резултат от 15 години, припомня ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Хиляди излязоха на протест в Австрия, искат нови избори след оставката на вицеканцлера"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b3%d0%b5%d1%80%d0%b1-%d0%bd/", "text": "Впечатлени сме както от вашата красота, така и от начина, по който представяте себе си и Казанлък – с българските традиции, с българската култура и с българските ценности. Това каза Николай Диков, кандидат за евродепутат, пред 17-те претендентки за титлата „Царица Роза 2019“ в Казанлък. Той, заедно с Йоана Йончева – Фильова, която също е част от листата на ГЕРБ, връчиха на всички участнички в конкурса ваучери за посещение на Европейския парламент. „Има с какво да се гордеем като нация, има какво да покажем на Европа. Затова с Йоана, от името на целия екип на ГЕРБ за евровота, ви каним на посещение в ЕП, в новия му мандат. С пожелание да се развивате като достойни млади български жени и да представяте България по най-добрия начин навсякъде по света“, подчерта Николай Диков. „Тази вечер всички видяха, че в Казанлък растат и живеят млади хора, които здраво са стъпили на тази красива земя, които са откъснали най-красивите цветя от долината“, каза кметът на Казанлък Галина Стоянова. Тя допълни, че с избора на „Царица Роза 2019“ се слага началото на 116-те празници на розата в Казанлък. Подготвени са десетки събития посветени на роза „Дамасцена“ и произвежданото от нея розово масло, което е сочено за течното злато на България и света. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.18", "title": " Кандидатите за евродепутати от ГЕРБ Николай Диков и Йоана Йончева – Фильова присъстваха на финала на конкурса „Царица Роза 2019“ в Казанлък\t"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b2-%d1%81-%d0%b1%d1%80%d0%b0%d0%bd%d0%b8%d1%89%d0%b5-%d0%bd%d0%b5%d0%ba%d0%b0-%d1%81%d0%b5-%d0%b3%d0%be%d1%80%d0%b4%d0%b5%d0%b5%d0%bc/", "text": "Нека се гордеем с традициите и бита ни, с богатата култура на България. Страната ни заема достойно място в обединена Европа, заяви кандидатът за евродепутат от листата на ГЕРБ и СДС Емил Радев в приветствието си към участниците и гостите в седмото издание на Фолклорната хоротека, която се провежда в добричкото село Бранище. „Събития като това са доказателство, че пазим българската народност и традиции”, изтъкна Радев и пожела успех и весело настроение на всички присъстващи, вдъхновени от магията на фолклора. Сред гостите на събитието бяха и народните представители от ГЕРБ вицеадмирал Пламен Манушев и Даниела Димитрова, която се включи в празника, облечена в народна носия. Организаторите на проявата пожелаха на всички да почерпят сила и самочувствие от българския фолклор, който се предава от поколение на поколение. На стадиона в Бранище бяха аплодирани 9 танцови състава, 1 певческа група, както и малките таланти от две детски градини в общината. Избори 2019. Платено съдържание. Купуването и продаването на гласове е престъпление.", "date": "2019.05.18", "title": " Емил Радев в с. Бранище: Нека се гордеем с традициите и богатата култура на България\t"}
