{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d0%ba%d1%8a%d0%bc-%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%bc/", "text": "Християндемократическият съюз на Ангела Меркел намалява подкрепата си сред избирателите в Хесен. На проведените регионални избори християн-демократите на канцлера Меркел получават само 28 на сто от гласовете, сочи Езит-пол за телевизия А ЕР ДЕ, предаде Ройтерс. Това е значителен спад от резултата на предишните избори през 2013-а година, когато християн-демократите получиха 38.3 на сто от вота. Социалдемократите също губят подкрепа и получават 20 на сто от гласовете – с 10.7 на сто по-малко отколкото през 2013 година. Само на половин процент зад тях на трето място са „Зелените“ с 19.5 на сто. „Алтернатива за Германия“ печели 13 на сто от гласовете на регионалните избори в Хесен и влиза в местния парламент. Тези резултати означават, че в Хесен ще се запази досегашната коалиция на християн-демократите и зелените, но ще увеличи напрежението в управляващата в Берлин коалиция, посочва Ройтерс АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Намалява подкрепата към партията на Меркел сред избирателите в Хесен"}
{"url": "https://trud.bg/%d0%be%d1%82%d0%b5%d1%86-%d0%b7%d0%be%d1%80%d0%b0%d0%bd-%d0%bc%d0%b0%d0%bc%d1%83%d1%87%d0%b5%d0%b2%d1%81%d0%ba%d0%b8-%d0%be%d1%82-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2/", "text": "Отецът смята, че най-важното е да има мир и разбирателство на Балканите Доброто трябва да се случва всеки ден. Само с доброта в сърцето и силна вяра, идват чудесата! В това е убеден отец Зоран Мамучевски, който е предстоятел на храма „Свети Трисветители“ в квартал „Пролет“ в Горна Оряховица и на църквите в селата Раданово и Петко Каравелово в община Полски Тръмбеш. Към малкия молитвен дом в железничарския град има модерно обзаведена кухня, която се е прославила като място, където бедни хора могат да получат топла храна. Самият отец Зоран често е спонсор на църковната трапезария, а тя храни около 50-70 души, като продуктите са предимно дарение от миряни. Духовникът на Христова възраст служи от 6 години. Родом е от град Берово, Македония. В родословието на 33-годишният Зоран Мамучевски е имало духовници, а той от дете е мечтаел да стане свещеник. Завършил е Духовната Семинария „Св. Климент Охридски“ в Скопие през 2005 г. След това продължил обучението си в Православния богословски факултет към ВТУ „Св. Св. Кирил и Методий“. Завършил за три години, защото взел две години следване за една. Магистратурата си пък изкарал в Института за православни християнски изследвания в Кеймбридж, Великобритания. „Специализирах пастирско богословие. Обучението беше с много практически занимания в институции и най-вече в болници. Работех много с болни деца и пациенти, които са близо до смъртта, и на които трябваше да се вдъхне успокоение в дните и часовете преди да си тръгнат от този свят. Това обучение се оказа изключително полезно за култивиране и предлагане на милосърдие“, споделя отец Зоран Мамучевски.  След като се дипломирал успешно през 2010 г., великотърновският митрополит Григорий го поканил да служи в епархията, защото има нужда от млади свещеници. „Приех и не съжалявам. Със съпругата ми Бранислава, която също е македонка, почувствахме, че това е нашето място, където ще отгледаме трите си деца – Ана Мариа /9 г/, София Мариа /5 г/ и Максим, който е на 2 годинки. Затова решихме да останем да живеем в Горна Оряховица, което е много спокойно градче, и е подходящо за децата ни. Оказа се, че в Свищов имам мои родственици със същата фамилия. Разбрали за мен, дойдоха и ми се обадиха. Беше много трогателно преживяване“, споделя духовникът.  Отец Зоран разказва с гордост за църквата, в която служи в момента. „Преди години в най-големия квартал в Горна Оряховица било захванато строителството на параклис, но градежът бил изоставен. Мястото бе запустяло, осеяно с бурени, боклуци, спринцовки. Почистихме го и достроихме храма с дарения. В двора бе вдигната чешма, а 80-годишна жена се грижи за градините около църковната сграда. Мечтата ми беше хората да разпознават мястото като божи дом. Църквата е малка, но пък като се съберат повече посетители, се чувстват по-близки“, обяснява отец Зоран.  Резбованият олтар и иконите в храма са дело на студенти от Великотърновския университет. Набавена била църковна утвар, а подът е застлан с уникален килим с изображение на двуглав орел, символ на единството на държавата и църквата, изработен по идея на божия служител. В момента е в ход кампания за дострояване и разширяване на християнския дом. Готов е проектът на новата камбанария, а четирите камбани вече са купени. „Хората отвориха сърцата си и помагат кой с каквото може. Идват и питат от какво се нуждаем. Обяснил съм, че пари на ръка не искам да се дават и затова фирми и отделни лица доставят материали, работници, извършват строителните дейности. Когато разширим църквата, тя ще бъде богато зографисана отвътре също от студенти от ВТУ. Църквата ще е трикорабна“, разкрива благият духовник. Заради голямата си отдаденост на християнската вяра, отец Зоран Мамучевски бързо се е превърнал в любимец на местните хора. Той е тачен и заради многобройните инициативи, които провежда извън богослуженията. Младият мъж в расо организира и провежда курсове по църковно песнопение, по типик (б.а.богослужебен устав), неделно училище, както и приготвяне и раздаване на храна на нуждаещи се.  Добрите си дела, мъдрият духовник обяснява с библейското златно правило: „И така, всяко нещо, което желаете да правят човеците на вас, така и вие правете на тях; защото това е същината на закона и пророците!“. В църквата „Свети Трисветители“ идват все повече хора за венчавки, кръщавки, за опело. „Тайнствата са пулса на храма. Но ролята на свещеника е и да изслуша хората и да ги утеши. Той е като психотерапевт. Много често хората бъркат духовните с душевните проблеми и трябва да има някой, който да ги ориентира“, категоричен е отец Зоран. Той коментира, че политиката винаги е била свързана с много страсти. „Политиците забравят, че трябва да направят най-доброто за тези, които са ги избрали и са ги овластили. Никога не бива да се водим от идеологии“, изтъква духовникът. Мъжът в расо не крие, че е притеснен и за случващото се в Македония. „Там хората в момента са разделени и не знаят кое е най-доброто за тях. Семействата са пръснати и много мои сънародници са поели по света, за да търсят препитание, щастие и по-добър живот. Най-важното е да има мир и разбирателство на Балканите“, допълва отец Зоран. Освен, че е ангажиран с многобройните църковни дела, духовникът работи и допълнително, за да издържа многочленното си семейство. До преди шест месеца е бил ръководител на Православния център „Проф. Тотю Коев“ към Великотърновския университет и на Православната Фондация „Дякония и мисия“. Една година е работил в общината в Горна Оряховица, където е разработвал европроекти. В момента се занимава с аутсорсинг с преводи на английски и обработка на данни. „Работя предимно нощем и тази дейност мога да я върша и в домашни условия“, споделя отчето. Съпругата му също е служител в IT-сектора. Вкъщи двамата си поделят задълженията. Духовникът не крие, че обича да готви и дори сам меси просфорите за раздаване в църквата в събота вечер и го прави с молитва. Освен това му доставя удоволствие да приготвя специалитети и барбекю с плескавици по македонски. За него трите деца са символ на пълнота, а според библейските предания – Света Троица. „Едно дете е минус, две деца са неутрални, а третото е плюсът“, казва отец Зоран Мамучевски.", "date": "2018.10.28", "title": " Отец Зоран Мамучевски от Горна Оряховица: Само с добро сърце и вяра стават чудеса\t\t\t"}
{"url": "https://trud.bg/%d0%bc%d1%8a%d0%b6-%d1%81%d0%b5-%d1%85%d0%b2%d1%8a%d1%80%d0%bb%d0%b8-%d0%bf%d0%be%d0%b4-%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d0%b2%d0%bb%d0%b0%d0%ba-%d0%b8-%d0%b7%d0%b0%d0%b3/", "text": "Мъж на видима възраст между 50 и 60 години се хвърли под пътническия влак Дупница-Петрич в Благоевград и загина на място. Движението на влаковете по линията Кулата-София е спряно. Сигналът е подаден в 17.40 ч. от жк. „Струмско“. Инцидентът е станал на 200 м преди жп-прелеза, очаква се следствена група от Второ РУП за извършване на оглед, информира БНТ. Според жп-състава, обслужващ композицията от един вагон и локомотив, мъжът бил до линията, когато влакът наближил, след което се хвърлил пред локомотива. Загинал е на място, самоличността му се установява.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Мъж се хвърли под пътнически влак и загина на място в Благоевград"}
{"url": "https://trud.bg/%d0%b1%d0%be%d0%b4%d1%80%d1%83%d0%bc-%d0%b0%d0%b9%d0%bb%d1%8f%d0%ba-%d1%87%d0%b0%d0%ba-%d0%b4%d0%be-%d0%ba%d1%8a%d1%81%d0%bd%d0%b0-%d0%b5%d1%81%d0%b5%d0%bd/", "text": "Перфектното място за море и през октомври е на час полет от София Бодрум спокойно може да бъде наречен Кан, Ница или Сен Тропе на турското Егейско крайбрежие. Красивият град е космополитно средище на турския и европейски елити, с модерна, светска атмосфера. Не липсват и връзки с киното – тук всяка година на 14 февруари за празника Свети Валентин се провежда фестивал на любовните филми. В града се намира и първият в света свръхлуксозен хотел на амeриканския гигант в киноиндустрията Paramount. “Турция е любима и традиционна дестинация за българските туристи, каза специално за “Труд” Яна Хитова, генерален мениджер на туристическа агенция “Емералд Травел”. Тази агенция е сред основните туроператори, предоставящи туристически услуги в Турция. “Само за този сезон осигурихме почивка на над 40 000 българи в Югоизточната ни съседка”, сподели г-ж Хитова и добави: “Условията в момента са много примамливи поради ниския курс на турската лира – в момента около 3 лири за лев – което прави посещението при съседите изключително изгодно за почивка и шопинг”. Курортният градът е разположен на едноименния полуостров Бодрум, на северозападния бряг на залива Гьокова, срещу гръцкия остров Кос. Още от пръв поглед прави впечатление характерната архитектура в средиземноморско-гръцки стил – всички сгради по закон се боядисват в бяло, а високото строителство е абсолютно забранено – разрешени са само къщи до 3 етажа. До 60-те години на ХХ век Бодрум е малко рибарско селище. Днес представлява модерен туристически център, който привлича туристите с кристално чистата вода и прекрасните условия за почивка. В 16-те изумително красиви залива на полуострова са разположени селища и хотели, а едноименният град е построен в самия му център. Тук, за разлика от повечето други турски курорти, които са посещавани основно от германски туристи, по-активни са французи, скандинавци и англичани. В древността името на поселището е Халикарнас и то е известен с това, че там е роден бащата на историята Херодот, а също така и с гробницата, построена от цар Мавзол – Мавзолеят, едно от Седемте чудеса на древния свят. Оттам тръгва и наименованието на погребалното съоръжение, възприето впоследствие по целия свят. Когато през 1402 г. Османската империя е разклатена от нападенията на Тамерлан и понася тежко поражение в битката при Анкара, рицарите-хоспиталиери от Ордена Св. Йоан от Йерусалим се възползват от случая и построяват здрава крепост на един от носовете в залива, на която дават името “Св. Петър”. За материал за крепостта рицарите използват каменни блокове от развалините на Мавзолея, разрушен от силно земетресение през ХІІІ век. Крепостта става един от основните военни центрове на рицарите, заедно с остров Родос и остров Кос. През 1522 г. султан Сюлейман Великолепни завладява Родос и след преговори рицарите-хоспиталиери му отстъпват всички свои владения, включително и крепостта “Св. Петър”. Името на крепостта, Petreum на латински, е трансформирано от турците в Бодрум и става официалното название на града. През периода 1895-1915 г. крепостта служи като затвор, но през Първата световна война е частично разрушена и впоследствие изоставена. Реставрирана е в началото на 60-те години на ХХ век и днес привлича множество туристи с високите си крепостни кули, всяка една от които носи името на една от народностите на рицарите-хоспиталиери (англичани, французи, германци и т.н.), както и с богатия си музей на подводната археология. В българската история популярност придобива в края на XIX и началото на XX век Бодрумската крепост (Бодрум кале или Подрум кале), където са заточвани множество българи – църковни и революционни дейци наши революционни и църковни дейци, като Пере Тошев, Даме Груев и други. В политическо отношение жителите на Бодрум, подобно на тези от повечето курортни селища са със светски нагласи и са в опозиция на сегашното консервативно президентско управление на Турция. Кметът на града Мехмет Коджадон управлява града вече 20 години и тепърва ще се кандидатира за областен управител на цялата област Мугла. “Просто хората ме обичат, аз също ги обичам и в това е тайната на 4 мои поредни мандата”, каза той специално за “Труд”. Иначе една от мечтите му е местният футболен отбор “Бодрум спор” да премине от втора в първа дивизия на турското първенство и прави всичко по силите си за тази кауза. Бодрум се смята за най-купонджийския курорт на Турция. Той е столица на нощния живот за цялата страна с рекордна гъстота на барове, нощни клубове, ресторанти и дискотеки на квадратен километър. Градът се състои от две части. Източна половина – с дълги, тесни, но удобни плажове, изкуствено създадени в полза на туризма. Зад плажовете, на заден план са разположени различни барове, ресторанти и клубове. А животът във втората половина, западната, по-скоро е фокусиран около яхтите и яхт-клубовете. Тук се намират по-скъпите супермаркети и ресторанти. Благодарение на честите ветрове този курорт е още и добро място за любителите на сърфинга и други водни спортове. Главно място за среща на купонджиите е крайбрежната алея и яхтеното пристанище. АРТ & РАДОСТ От стаята влизаш в басейна Безплатните напитки навсякъде са само маркови Art and Joy (“Арт и радост”) е мотото на LUJO HOTEL AND SPA – един от най-новите хотелски комплекси в Бодрум, който отвори врати в началото на летен сезон 2018. Той е прекрасен пример как е възможно всичко в един курорт да бъде правено само и единствено в името на клиента. Показателен е фактът, че още във фоайето забелязвате гише с надпис JOY ADVISOR – “Съветник по радостта”, където 24 часа в денонощието можете да получите къде и какво интересно се случва на територията на огромния затворен комплекс.  Петзвездният хотел предлага системата Ultra All Inclusive. Това означава, че никъде няма да видите шведски маси. Във всеки един от многобройните безплатни ресторанти – турски, италиански, японски, специализиран рибен и др. – обслужването е на маса от изключително чевръсти и любезни сервитьори.  Безплатните напитки навсякъде са само маркови – например 12-годишен Chivas, “Джонито” е по избор – от червено, през черно до синьо! ЛЮБОПИТНИ ФАКТИ В превод от турски Bodrum означава “мазе”.  • • • В крепостта “Св. Петър” има надпис над входната врата в малката кула Гатино – “Тук няма Бог” (Inde Deus Abest). Вътре се е намирал затвор и зала за мъчения. В момента крепостта е затворена за реставрация.  • • • Музеят на подводната археология е единствен в Турция. Сред тези съкровища има чудесна колекция на ранното ислямско стъкло.  • • • Халикарнаският мавзолей съхранява останки от едно от 7-те чудеса на света. Луксозната гробница е построена по поръчка на могъщия владетел Мавзол, а името му се е превърнало в основа за думата “мавзолей”.  • • • По тези места възниква легендата за за Хермафродит и преданието, че всички мъже, отпиващи вода от извора Салмакис, стават женствени.  • • • В Бодрум е първият в страната “Природен плаж”, където могат да почиват собствениците на домашни любимци заедно с тях. Територията на плажа е 3 хиляди квадратни метра. За животните са изградени специални площадки за игра и разходки.  • • •  Подробности можете да научите от www.emeraldbg.com", "date": "2018.10.28", "title": " Бодрум – айляк чак до късна есен\t\t\t"}
{"url": "https://trud.bg/%d1%87%d1%83%d0%b4%d0%be%d0%b2%d0%b8%d1%89%d0%bd%d0%b8-%d0%b7%d0%bb%d0%be%d1%83%d0%bf%d0%be%d1%82%d1%80%d0%b5%d0%b1%d0%b8-%d1%81-%d0%b5%d0%b2%d1%80%d0%be%d1%81%d1%80%d0%b5%d0%b4%d1%81%d1%82%d0%b2/", "text": "Бутафорни европроекти и чудовищни злоупотреби в Центъра за развитие на човешките ресурси,   журналистът Васил Иванов и  . Стопроцентово усвояване на парите от еврофондовете. Това някак си се превърна в девиз и основна цел на българските управници след влизането ни в ЕС през 2007 г. Има една малка държавна структура, която получава и харчи 40 милиона евро годишно, или 80 млн. лева.  Казва се „Център за развитие на човешките ресурси“. Създаден е, за да разглежда, подбира и финансира проекти, които биха помогнали да се развиват човешките ни ресурси. Съществува от над десет години и формално е под шапката на Министерството на образованието. Решенията обаче, как и за какво ще се похарчат европейските 80 милиона лева се взимат вътре – в самия Център за развитие на човешките ресурси. А там според вътрешни източници на Васил Иванов – това еднолично прави директорът Татяна Калканова, използвайки доверени служители, които тя е назначила на ключови места. Тук е мястото да споменем, че при предишното правителство на Борисов, съгласно коалиционното споразумение, Министерството на образованието и съответно Центърът за развитие на човешките ресурси, бяха под опеката на Реформаторския блок. И тогава неговият представител Меглена Кунева, като министър на образованието, постави Калканова на поста ѝ. След разследване на Иванов се оказва, че ведомството на Татяна Калканова е наливало огромни суми в частни неправителствени организации – НПО-та, както и други обществени организации, като е одобрявала и отпускала искани от тях големи суми за меко казано бутафорни и дори звучащи смехотворно проекти. Ето няколко примера от многото подобни: СДРУЖЕНИЕ ЕКОСВЯТ РОДОПИ е получило 18 хиляди евро за проект наречен:  ЕР ЕР ЕР ЕР ИН ДЪ РОДОПС. Каквото и да значи това. Сдружение наречено БАДМИНТОН КЛУБ-ВИАС е взело 28 хиляди евро за проект „да бъдем активни“. 33 хиляди евро пък получава СДРУЖЕНИЕ БЪЛГАРСКА КУАДРАТЛОН ФЕДЕРАЦИЯ . И нататък – 20 хиляди евро за Сдружение „Обзорарт“ по проект „Живата библиотека тире монологът тире диалог“ , каквото и да значи това. 18 хиляди евро получава „Неформална група „свежи лица“, 30 хиляди Сдружение „Калокагатия“, 37 хиляди евро за Сдружение „Бадминтон клуб Левски – Люлин“, а  32 хиляди евро са дадени на Сдружение „Омега“ по проект „Младежко презареждане 2“. Дотук станаха към 200 хиляди евро. А има и още по-фрапиращи примери. Центърът за развитие на човешките ресурси дава 120 хиляди евро на ЧАСТНА ДЕТСКА ГРАДИНА от Русе по проект: „Разказване на приказки за старата костенурка“.  Други 80 хиляди евро са отпуснати на техникума по селско стопанство в Костинброд за проект: „Иновативни подходи за обучение в тенденциите на развитие на английската кухня“. Изброените до тук примери надхвърлят 1 милион лева, а са само малка част от откритите от Васил Иванов проекти, одобрени и финансирани през последната година от Центъра за развитие на човешките ресурси. Финансирани с европейски пари. „Корупция и шуробаджанащина“. Така обясниха пред разследващия журналист, случващото се служители на Центъра. Те пожелаха да останат анонимни. Все пак една от тях се съгласи да говори пред камерата, с уговорката да не показваме лицето ѝ. Тя е дългогодишен служител на Центъра, заемаща отговорна длъжност. Бутафорните проекти на частни неправителствени организации се одобряват и получават финансиране, а след това връщат на ръка процент от парите на директорът на Центъра – Татяна Калканова. Друга част от тези проекти се финансират, защото НПО-тата, които получават парите са на подставени лица на висши политици от управлението. И съответно по тези партийни линии директорът се радва на дълга кариера на този пост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.10.28", "title": " Чудовищни злоупотреби с евросредства в Центъра за развитие на човешките ресурси разкри журналистът Васил Иванов (ВИДЕО)"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%81%d1%82%d0%b0%d1%8f-%d0%bd%d0%b0-%d0%b1%d0%b0%d0%bd%d0%b5%d0%b2%d0%b8-%d1%81%d1%8a%d1%81-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b0-%d0%b8/", "text": "Съпрузите присвоили над 1,5 млн. лв. Евгения и Николай Баневи криели в  . Вътре били складирани и оригиналните документи на фирмите в офшорни зони, установили криминалисти, претърсвали имението на милионерите в столичния квартал “Бояна”. “За прокуратурата тези документи са по-ценни от всякакви съкровища, защото от тях стават ясни част от методите за източване на приватизирани предприятия. Предстои да бъде проследено движението на парите по тези офшорни сметки”,   (интервю с него четете утре в „Труд“). Както писа “Труд”, в петък екипи на спецпрокуратурата, полицията и ДАНС започнаха претърсвания на офиси и имоти на Баневи. Разследването е започнало преди около 2 месеца и било образувано по сигнал от Дирекция на полицията, свързан с източването на фалиралия завод “Полимери” в Девня. На Николай Банев и съпругата му Евгения са били повдигнати задочно обвинения за документни престъпления, присвояване и пране пари и е издадена Европейска заповед за арест. Към момента има доказателства, че семейството е присвоило над 1,5 млн. лв. и има задължения към държавата за над половин милион лева, но тези суми са само първоначални. Още сутринта в петък съпрузите са били арестувани в Ница. Френските власти са получили от нашите искане за претърсване и на наетата квартира на Лазурния бряг, където от няколко месеца се заселило милионерското семейството и записало на училище там трите си деца на възраст от 9 до 13 г. До момента в спецпрокуратурта не е бил получен отговор дали обискът е извършен и какво е намерено там. Баневи притежават огромно имение близо до Киноцентъра в кв. “Бояна”. Тайната стая с документите и бижутата била в основната сграда, която разследващите нарекли “мавзолея”. Няколко часа ключар се опитвал да отвори бравата, струваща 800 лева, разказаха от екипа. В сайта на МВР бяха качени снимки, от които се виждат складови помещения със стелажи с дрехи и обувки на богаташите. От тях се вижда, че едно от помещенията е било използвано и само за склад на предимно на дамските чанти на г-жа Банева. В сградата са открити също ловни пушки и боеприпаси, но най-вероятно те са законни. Гешев обясни, че още от ученик знае за химическото предприятие “Полимери”, което е било най-голямото на Балканите. Николай Банев го придобил по време на масовата приватизация, когато не е имало никакви задължения нито за частните купувачи, нито за държавата продавач да контролира дали се запазва производството, работните места и т.н. “Вие журналистите наричате този процес “бандитска приватизация”. В завод “Полимери” 1800 работници и техните семейства са останали на улицата, а техният хляб е превърнат в имения, скъпоценности, злато и диаманти”, каза зам.-главният прокурор.   „Полимери“ АД източвано с години Баневи ще отговарят и за още 2 завода Източването на “Полимери” започва по различни начини още в края на 90-те години и в крайна сметка се стига до безогледното рязане на скрап. При претърсване в петък в бивш офис на Баневи във Варна, били открити оригинални документи, от които станали ясни част от схемите за източване на химическия комбинат. Според наблюдващия делото спецпрокурор Мария Дойчева един от начините бил Баневи да посочват свои сметки, включително и в офшорни зони, където контрагентите да превеждат задълженията си към завода. Вторият начин бил Баневи директно да си взимат от постъпленията в касата на предприятието. То работило до 2010 г., а търговската му дейност продължила до 2012 г. По същите начини семейството постъпило с още две приватизирани от тях предприятия в Троян и в Костенец. За различните случаи в годините са водени 4 дела, които сега са обединени в едно от спецпрокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Откриха стая на Баневи със съкровища и документи (обзор)\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81%d1%83-25-%d0%b7%d0%b0-41-%d0%b0-%d0%bd%d0%b5-%d0%b7%d0%b0-310-%d0%bc%d0%bb%d0%bd-%d0%bb%d0%b2/", "text": "Министерство на отбраната (МО) е изпратило на 25 октомври писмо до   със заглавие “Български Су-25 ще бъдат ремонтирани за 310 млн. лв след обява за 41 млн. лв.” Тъй като редакцията не го е публикувала, военното ведомство го изпрати на всички медии. “В отговор на статия в новинарския сайт “Дневник”, озаглавена “Български Су-25 ще бъдат ремонтирани за 310 млн. лв. след обява за 41 млн. лв.” заявяваме, че информацията не отговаря на истината”, се сочи в писмото. Подчертава се, че щурмовите самолети Су-25 е възможно да бъдат ремонтирани, но не за 310 млн. лв с ДДС, а за 41 млн. лв. без ДДС. “Ако кабинетът реши, сумата по рамковото споразумение може да нарасне до 82,5 млн. лв. без ДДС. Но само ако правителството реши! Процедурата за ремонта на самолетите е по договаряне. Според проучване на експерти от ВВС единствено заводи в Беларус и Русия могат да извършват такива ремонти. Затова са поканени и представители на двете страни. Оферта е подала само една – беларуският авиоремонтен завод “558”. Така че сумата от 310 млн. лв., която се появява в публикацията на “Дневник”, изобщо не е договаряна”, се заключава в отговора на МО.  ", "date": "2018.10.28", "title": " Ремонтират СУ-25 за 41, а не за 310 млн. лв.\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%b0-%d0%bf%d1%80%d0%be%d0%b4%d0%b0%d0%b2%d0%b0-%d0%bf%d0%b5%d1%82%d1%80%d0%be%d0%bb-%d0%bd%d0%b0-%d0%b5%d0%bd%d0%b5%d1%80/", "text": "Иран продаде днес за първи път петрол на частни купувачи през енергийна борса с цел да смекчи последиците от американските санкции, които предстои да влязат в сила, предаде Франс прес. Само 280 000 барела бяха продадени на един купувач от предложените общо 1 милион барела на търг при първоначална единична цена от 79,17 долара. В началото на сесията предложенията „купува“ паднаха с 16 долара под първоначално обявената цена.  Няколко часа преди затварянето на борсата, когато предлаганият петрол поевтиня до 74,85 долара, купувачът се включи в наддаването и купи заявеното количество на тази цена. Самоличността му остана неразкрита, както бе обещал в петък директорът по сигурността на наддаванията Шапур Мохамади. Иранската информационна агенция Фарс съобщи, че става дума за конгломерат от частни компании, които са купили петрола чрез трима посредници, отбелязва Франс прес. Иранското правителство планира да предлага петрол на енергийната борса веднъж седмично.  САЩ се готвят да въведат отново санкции срещу износа на петрол от Иран на 4 ноември, за да предизвикат предоговаряне на споразумението по ядрената програма на Техеран. Иран е третият по големина производител на петрол в ОПЕК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Иран започна да продава петрол на енергийна борса, за да избегне санкциите на САЩ"}
{"url": "https://trud.bg/49-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b3%d0%bb/", "text": "49-годишен мъж загина тази вечер при катастрофа, съобщиха от полицията. Трагичният инцидент е станал на главния път Пловдив-Хасково в участъка между селата Върбица и Бяла река малко след 18.00 часа. Участниците в тежкото пътно произшествие са черно пловдивско „Пежо“ и хасковски „Фолксваген“, като починалият е бил във втората кола. Районът е отцепен от служители на Районното управление в Първомай. До приключване на огледа автомобилите в посока Хасково се отклоняват през кв. „Дебър“ и автомагистрала „Тракия“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " 49-годишен мъж загина в катастрофа на главния път Пловдив – Хасково"}
{"url": "https://trud.bg/%d0%b8%d0%b2%d0%b5%d0%bb%d0%b8%d0%bd-%d0%b8%d0%b2%d0%b0%d0%bd%d0%be%d0%b2-%d0%be%d1%82-%d0%b4%d0%be%d0%b1%d1%80%d0%b8%d1%87-%d0%b4%d0%be%d0%ba%d1%82%d0%be%d1%80-%d0%b5%d0%bc%d0%b8%d0%bb%d0%be%d0%b2/", "text": "Специално за “Труд” д-р Людмила Емилова продължава своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Критичната точка в живота на Ивелин, от която решил, че тръгва към здравето и загърбва всичко, довело го до непрестанни теглила, били 220 кг. Непосилната тежест го измъчвала и денем, и нощем. С усилие изминавал кратки разстояния, имал болки в коленете, задъхвал се, чувствал се отпаднал. Нощем не мигвал от задушаващо хъркане и хрипове. Утрото на всеки следващ ден носело отчаяние, вместо слънчево зареждане. Мъжът споделя този период с известна неохота, защото е постигнал нещо наистина удивително – пълна промяна в навиците и нагласите си. Дори го определя само с няколко думи – “бях се занемарил”. Открил д-р Емилова в интернет след дълго ровене в различни сайтове за диети, “чудодейни” програми и откровени търговски предложения. Решил, че ще се довери на медицинския център заради лечебната сила на програмата, насочена не просто към сваляне на килограмите, а към постигане на здраве и хармония. При първото си идване при лекарката в началото на май т. г. Ивелин тежал 200 кг при ръст 168 см. Предварително сам успял да свали 20 кг за около 2 месеца и половина с природосъобразно хранене. Преди това консумирал много сладкиши и шоколад. Проблеми със свръхкилограми мъжът имал, след като спрял да се занимава активно със спорт. Но последните 2-3 години били вече истинска мъка в омагьосания кръг на безизходица. Желанието за промяна обаче било толкова силно, че пристигнал в медицинския център с ясна цел, спомня си мъжът. Исках не просто да си почивам или да пия чай, а да науча как по правилен начин да постигна здраве, казва той. И споделя възхищението си от д-р Емилова, която без да се щади, обяснява подробно как по лесен начин се изграждат полезни навици. За Ивелин сутрешните лекции на лекарката са истински университет. С интерес откривал за себе си ценни и полезни знания, уникални заради богатството на опита, натрупан от целия екип. Мъжът не скъпи похвалите към всички специалисти и сътрудници, ангажирани денонощно в центъра. Определя ги като професионалисти в своята област, начетени и винаги готови да дадат съвет на пациентите. Казва, че кулинарното училище на консултанта Веселин Станков е много полезно за всеки, решил след програмата да спазва точно съветите на д-р Емилова. При Ивелин ефектът от приема на плодове, чай и мед бил забележителен. Дошъл, подпирайки се на бастун, а след няколко дни започнал да качва стъпала и да се разхожда в коридора. При гладуването нямал никакви оплаквания. Нямал дискомфорт или пристъпи на глад, защото за него плодовете са храна, и то много вкусна и полезна. “Прилагайки по-рано различни диети, не само бил гладен и сърдит на света, но връщал свалените килограми и това го обезсърчавало. Българите сме немарливи към здравето си, но времето няма как да спре и да ни чака да осмислим пораженията, които сами си нанасяме”, споделя Ивелин. Според него д-р Емилова е безценен капитал за нацията и отговорен лекар, който не пести време и енергия, за да помага на хората. С нейна помощ мъжът е нормализирал кръвното си налягане и постепенно спира приеманите медикаменти. В медицинския център установили още увеличен и максимално омазнен черен дроб (като гъши дроб), високи нива на пикочната киселина и хиперинсулинизъм (предшественик на диабет тип 2). Още с първата 20-дневна програма състоянието се подобрило и заедно със свалените килограми Ивелин изхвърлил безпокойствата и напрегнатостта. Започнал да спи и все по-уверено да следва пътя си на човек в хармония със себе си.  Казва, че цялата му нагласа към света е променена и че е постигнал 80-85% от приеманата през деня храна да е здравословна. Консумира предимно плодове и зеленчуци. Веднъж седмично приема 150 г качествено месо или риба. Спрял е сладките и тестени неща и е ограничил солта- по 5 г седмично, само хималайска. Всяка химически обработена храна може лесно да се замени с полезна, убеден е мъжът. А вкусът на естествените продукти е изумителен. Невероятните промени при Ивелин силно зарадвали и впечатлили майка му – Кирилка Иванова. Тя тежала 125 кг и страдала от много заболявания. Придържайки се към менюто на сина си, свалила 22 кг за кратко време и се почувствала много добре. През този месец е посетила за пръв път медицинския център и за 10 дни е свалила още 6 кг. Д-р Емилова препоръчала на Кирилка 20 дни на плодове, чай и мед и 20-дневно захранване по схема. При жената се е нормализирало кръвното налягане, намалило се е омазняването на черния дроб и се е подобрил общият тонус. До началото на октомври Ивелин е свалил 70 кг, 34 от които са мазнини. Убеден е, че сприятеляването с кантара ще продължи и казва, че не възприема отслабването като някакво състезание. Най-важната и приятна част е в главата – в промененото мислене, а не в това колко тежиш. Не иска да се снима, но в края на разговора ни се съгласява да го направим при следващото му идване при д-р Емилова. Впечатлен е, че лекарката не е крайна в предписанията и съветите си. Съобразява ги с индивидуалността на всеки пациент и така резултатите са насърчаващи и трайни. След лекциите Ивелин старателно изучава многобройните табла в залата с актуална информация по обсъжданите теми. В телефона си е сложил най-важните неща за полезните храни и без да залита в броене на калории, следва своя път в здравословното хранене. Д-р Емилова дава азбуката на здравето, убеден е мъжът. Всеки може да избере колко бързо ще я усвои и какво ще напише с нея – дума или изречение. За Ивелин е сигурно, че ще сътвори поне разказ, интересен за безброй читатели. Рецепта на главен готвач Илия Илиев Постен гювеч (1 порция) Нарязваме на едри кубчета 60 г тиквичка, 60 г патладжан, 50 г прясна червена чушка, 30 г целина. Прибавяме още 50 г морков на шайби, няколко нарязани гъбки кладница и 1/4 глава лук, 1 наситнена скилидка чесън, 2-3 начупени с ръка зелени бобчена и нарязани стръкчета магданоз. Слагаме сместа в подходяща тенджера с капак и добавяме вода до нивото на зеленчуците заедно с 1 дафинов лист, зрънце бахар, малка клонка пресен розмарин и задушаваме за 10 мин. След това прибавяме 60 г картофи на кубчета, по 1 щипка морска или хималайска сол, червен пипер и чубрица и оставяме на слаб огън до пълна готовност на зеленчуците.  Сервираме със зехтин екстра върджин и накълцан магданоз.      ", "date": "2018.10.28", "title": " Ивелин Иванов от Добрич: Доктор Емилова ми даде азбуката на здравето\t\t\t"}
{"url": "https://trud.bg/%d0%b1%d0%be%d1%80%d1%86%d0%b8%d1%82%d0%b5-%d1%81%d1%8a%d1%81-%d1%81%d1%80%d0%b5%d0%b1%d1%80%d0%be-%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f-%d0%b4%d0%b5%d0%bd-%d0%bd%d0%b0-%d0%bc/", "text": "България завърши със сребро на световното по борба в Будапеща и общо 4 медала. В последния ден на първенството 21-годишният Кирил Милов загуби от руснака Муса Евлоев, втори от Мондиал 2017, с 2:7 в категория до 97 кг на класическия стил. Преди това талантът започна ударно, като постигна три победи с технически туш – над словака Томаш Сос с 12:4, унгареца Балаш Кис, призьор от световни и европейски първенства, с 9:0 и гърка Кесидис с 9:0. А на полуфиналите се справи и с Михаил Каджала (Сърбия) – 3:0. Това е най-големият успех при мъжете за състезателя на „Левски“, който през 2014-а стана европейски шампион за кадети и същата година взе сребро на младежките олимпийски игри в Нанджин (Китай). Но след това получи тежка травма и възстановяването му продължи дълго.  Отличието е второ за класиците след бронза на арменеца с наш паспорт Айк Мнацканян (72 кг). Отборът се прибира тази вечер с полет от Виена.  На мондиала в Будапеща жените добавиха още два медала към колекцията – Тайбе Юсеин (62 кг) ликува със злато, а Биляна Дудова (57 кг) взе сребро.  Русия се върна на върха, като спечели 9 златни отличия в общото класиране.", "date": "2018.10.28", "title": " Борците със сребро в последния ден на мондиала"}
{"url": "https://trud.bg/%d0%ba%d1%83%d1%87%d0%b5%d1%88%d0%ba%d0%b8-%d0%bc%d0%b0%d1%80%d0%b0%d1%82%d0%be%d0%bd-%d0%be%d0%b3%d0%bb%d0%b0%d1%81%d0%b8-%d0%b1%d0%be%d1%85%d0%be%d1%82%d1%81%d0%ba%d0%b0%d1%82%d0%b0-%d0%b3%d0%be/", "text": "Есенна магия за радост на всички Кучешки маратон огласи Бохотската гора край Плевен този уикенд. Четириногите атлети и стопаните им се впуснаха в надпревара два поредни дни. Трасето бе малко над 3 км, което отборите трябваше да изминат за минимално време и така да допринесат за развиването на работните качества на кучетата. Резултатът от двата старта се сумира и формира крайното време, според което се прави и класирането, обясниха пред “Труд” стопаните на родословни сибирски хъскита. За тях маратонът е важен, защото притежават работна порода, която е селектирана като впрегатна и нейните представители трябва да могат да изпълняват предназначението си. “По същия начин както теглят шейните на север, така и тук теглят, но колела или скутери, тъй като все още сняг няма”, разясниха още участниците в селекционно-развъдното мероприятие за впреганти кучета под егидата на БРФК. За тяхна радост бяха уцелили точното време. Гората бе обагрена в прекрасни есенни шарки, които направиха прекарването приказно. Домакините бяха приготвили домашни сладкиши, баница, чай и жив шоколад, които да подкрепят участниците и да държат усмивките им още по-широки. След като се подкрепиха, те се подготвиха за старта в общо 8 дисциплини. Първи по трасето преминаха атлетите с велосипед, на който се впрегнати по едно или две кучета или така наречената категория “Байкджоринг”. След тях по горската пътека тръгнаха скутерите, а след тях бегачите – мъже, жени и деца в категорията “Каникрос”. Илиян Дилов, служител на НАП, пред “Труд”: Иска ни се следващия път да има и шейни Мероприятието с впрегатни кучета бе посетено и от екип на НАП – Плевен. Данъчните служители се убедиха, че спортът с кучета има бъдеще у нас и дори препоръчаха следващия път задължително да бъдат включени шейни.  След проверката си, те останаха да гледат финалите на участниците. “За пръв път сме на такава проверка. Според нас трябва задължително да се включи и теглене на шейни на сняг, понеже впечатленията ни са, че хъскитата теглят шейни на сняг. Много ни се иска това да го видим на живо”, посочи с усмивка пред “Труд” Илиян Дилов, служител на НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Кучешки маратон огласи Бохотската гора\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-4/", "text": "Министърът на отбраната на САЩ Джим Матис каза днес, че страната му води консултации с европейски съюзници по договор за контрол на въоръженията, тъй както членовете на НАТО настоятелно призовават Вашингтон не да излиза от споразумението, а да накара Русия да го спазва, предаде Ройтерс. Президентът Доналд Тръмп заяви на 20 октомври, че Съединените щати планират да излязат от Договора за ликвидиране на ядрените оръжия със среден и малък обсег, който Михаил Горбачов, последният съветски лидер, и Роналд Рейгън подписаха през 1987 година. Вашингтон се мотивира с това, че Русия нарушавала договора, нещо което Кремъл отрича и обвинява Вашингтон, че той е нарушил пакта. „Ние сме в консултации с нашите европейски колеги. Разговарях по темата предишния ден с германския министър на отбраната (г-жа Урсула фон дер Лайен – бел. ред.) и както вече казах, консултациите продължават“, допълни Матис пред журналисти в Прага. Матис се срещна днес с премиера на Чехия Андрей Бабиш, който предупреди, че евентуално спиране на действието на договора може да означава връщане към времето на Студената война. „Със сигурност това е лоша новина, ние съжаляваме за това“, каза Бабиш на съвместна пресконференци. „(Американско-руските) отношения не са идеални, връщаме се към времето на Студената война“, допълни чешкият премиер. „Трябва да общуваме с Русия“, подчерта ръководителят на чешкото правителство, цитиран от Ройтерс. Малко по-рано Матис съобщи, че министрите от НАТО ще се срещнат в Брюксел през декември и тогава той ще придобие представа за общата позиция. Американският министър на отбраната присъства днес на най-големия парад в чешката история по случай 100-годишнината от създаването на бивша Чехословакия. В него участваха 2151 войници и 236 военни машини, съобщи ТАСС. Чехословакия е създадена на 28 октомври 1918 година и става независима държава след поражението на Австро-Унгария през Първата световна война. Единната държава на чехите и словаците (с изключение на периода на Втората световна война) съществува до 1993 година, а след това по взаимно съгласие двете страни се разделят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Американският министър на отбраната се постара да успокои европейските съюзници във връзка с излизането на САЩ от важен ракетен договор с Русия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-271/", "text": "Горивата у нас – най-евтините в Европа Не се очакват нива от 2,60 лева за литър бензин или дизел. Разликата в градовете се дължи на транспорта, категорични са експерти. Цената на международните пазари зависи от очакваните санкции на Тръмп срещу Иран.       Кабинетът горд с Бюджет 2019 Премиерът го окачестви като най-амбициозния от началото на Прехода. Държавата не е била в по-добра кондиция. Сметките за хазната отговарят на предизборната програма на ГЕРБ и ОП.         Откриха стая на Баневи със съкровища и документи Няколко часа ключар се мъчил да отвори вратата на помещението с тайните за офшорните им фирми. Съпрузите присвоили над 1,5 млн. лв.           В спецпрокуратурата телефонното право не важи Поръчки не изпълняваме, освен тези на гражданите, казва заместник-главният прокурор Иван Гешев в интервю за „Труд“.         Замириса на 2013-та Валери Симеонов си вярва и това го прави опасен – новият коментар на Иван Гарелов в неговата рубрика ТV Панорама.         Тъжният паноптикум на българския преход Корупцията и клиентелизмът бяха превърнати в държавна политика от „сините братовчеди“. Натискат ни да признаем Истанбулската конвенция – анализ на д-р Борислав Цеков.         Щурче с корона Силует на Лили Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Вижте акцентите в броя на вестник „Труд“ в понеделник, 29 октомври 2018"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b3%d0%be%d1%80%d0%b4-%d1%81-%d0%b1%d1%8e%d0%b4%d0%b6%d0%b5%d1%82-2019/", "text": "Сметките за хазната отговарят на предизборната програма на ГЕРБ и ОП Средствата, които държавата предвижда за следващата година, съставляват един от най-амбициозните бюджети, които са правени от началото на Прехода. Това каза премиерът Бойко Борисов по време на извънредното правителствено заседание, на което се обсъдиха проектобюджетите за 2019 година. “Старали сме се да го направим така, че да отговаря на предизборните ни обещания и програмата ни с “Обединени патриоти” (ОП)”, посочи Борисов. “Без да подменяме данъчната политика и благодарение на усилията на правителството има стабилен икономически растеж. Приходите в бюджета нарастват до над 4,5 млрд. лева”, заяви още премиерът. По думите му в бюджета са заложени 7 млн. лева има за деца сираци, както и 19 млн. повече за култура. “140 млн. лева сложихме и за свлачищата, защото при тези резки температурни амплитуди се оказва, че те непрекъснато се активизират”, каза още министър-председателят. “На политическите ни опоненти можете да им говорите само в цифри”, обърна се към министрите премиерът. “Рекордно нисък е външният дълг. Третият най-нисък в ЕС”, подчерта Борисов. И направи заявка, че в края на мандата външният дълг ще стане най-ниският в ЕС. “Държавата никога не е била в по-добра кондиция от сега. Тези, които са срещу сегашното управление, на практика са и срещу устойчивото развитие на икономиката и обществото в България”, заключи Борисов.   Максималната пенсия става 1200 лева Вдигат парите за възрастните с 5,7 процента Разходите в сферата нарастват с 533,8 млн. лева От 1 юли догодина пенсиите, отпуснати до края на 2018 г., да се увеличат с 5,7 процента. Пак тогава минималният размер на пенсията за осигурителен стаж и възраст ще се повиши на 219,43 лв., а максималният размер на получаваните една или повече пенсии се увеличава от 910 лв. на 1 200 лв. Мярката се прилага за всички пенсии, без оглед на момента на отпускането им. Това съобщиха от правителствената пресслужба, след като кабинетът одобри законопроекта за бюджета на държавното обществено осигуряване за 2019 г. През следващата година за изплащане на пенсии са предвидени 9 988,2 млн. лв. – с 533,8 млн. лв. повече в сравнение с очакваните разходи през настоящата година. Процентът за всяка година осигурителен стаж в пенсионната формула ще се увеличи от 1,169 на 1,2.   Над половин млрд. повече за кметовете Над половин милиард лева повече средства за общините са предвидени в Бюджет 2019 г. Ръстът на изравнителната субсидия за Северозападна България е над 114%. Приоритетно са предвидени средства за развитие на уличната мрежа и общинските пътища.   Минималната заплата стига 650 лв. Минималната работна заплата идната година ще бъде 560 лева, а през 2021 година – 650 лева. Така правителството ще спази обещанието си от предизборната програма на ГЕРБ и ОП. Още за 2019 г. БВП ще възлиза на 116 млрд., а до края на мандата – на 133 млрд. лв. Консолидираната фискална програма ще бъде входирана в понеделник в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Кабинетът горд с Бюджет 2019 (обзор)\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b5%d0%b2%d1%80%d0%be%d0%bf-2/", "text": "„Европейският проект се нуждае от нов тип лидерство. Необходими са лидери, които да открият нови хоризонти в политиките и в начина на взимане на решения. Липсата на силни и решителни политици разгоря пламъка на популизма и предизвика възхода на крайнодесни и крайнолеви партии.“ Това заяви вицепрезидентът Илияна Йотова в Правец при откриването на Национална програма „Управленски умения“ на Българското училище за политика „Димитър Паница“ за 2018/2019 г. Лидерството в политиката и в обществения живот обсъдиха с вицепрезидента народни представители, представители на местната власт, съда, прокуратурата, бизнеса и на неправителствени организации, съобщиха от пресслужбата на държавния глава. „За разрастването на популярността на крайнодесни и крайнолеви лидери голяма отговорност носят традиционните партии, неспособни да отговорят на предизвикателствата, да предложат работещи политики“, отбеляза Илияна Йотова. „Липсват лидери с дългосрочно мислене. Днес се прави политика на парче, тя в повечето случаи е кризисна реакция на отдавна наболял проблем“, подчерта вицепрезидентът. „Не намирам съвременните Шуман, Спинели, Моне, Аденауер – визионери със стратегическо и дългосрочно мислене“, посочи Илияна Йотова. Според вицепрезидента слабите европейски институции са причина Европейският съюз да изгуби водещата си роля на международната сцена. Илияна Йотова посочи липсата на върховния представител на ЕС за външна политика Федерика Могерини на преговорите за Сирия, които се проведоха в Истанбул между германския канцлер Ангела Меркел, френския президент Еманюел Макрон, руския президент Владимир Путин и турския държавен глава Реджеп Ердоган. По думите на вицепрезидента именно Европа е най-големият потърпевш от бежанските вълни от Сирия, които ще се усилят при евентуална нова военна намеса в раздираната от конфликт страна. Един от основните проблеми днес според Илияна Йотова е намирането на съюзници. Германският канцлер Ангела Меркел този мандат по-трудно от всякога сформира коалиционно правителство, а в Австрия Себастиян Курц и неговата народна партия управляват с крайнодясна партия. „В България сме свидетели на две доста интересни коалиции, добили популярност като малка и голяма“, отбеляза вицепрезидентът. От европейските ценности, поставени на изпитание днес, през проекта за отбранителен съюз на ЕС до предстоящите догодина европейски избори – това бяха основни теми на разговора, който продължи по-дълго от предвиденото поради големия интерес. Обсъдени бяха начините, по които се избират председателят на Европейската комисия и еврокомисарите. Вицепрезидентът изрази мнение, че председателят на Европейската комисия трябва да се посочва от самите еврокомисари, защото чрез т.нар. Шпиценкандидат се налага политическата воля на доминиращата на изборите политическа сила. „Еврокомисарите сега се избират на партийна основа според водещата политическа сила в дадена страна, а не пряко от избирателите. Създаването на ресор за даден човек без оглед на най-актуалните и важни политики за европейските граждани и професионалния му профил създават множество проблеми“, посочи Илияна Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Вицепрезидентът Илияна Йотова: Европа се нуждае от нови лидери"}
{"url": "https://trud.bg/%d1%81%d0%be%d1%84%d0%b8%d1%8f-%d0%b2%d0%b5%d1%80%d0%b3%d0%b0%d1%80%d0%b0-%d0%bb%d0%b0%d1%82%d0%b8%d0%bd%d0%be-%d0%b6%d0%b5%d0%bd%d0%b8%d1%82%d0%b5-%d1%81%d0%bc%d0%b5-%d1%81%d0%b2%d1%80%d1%8a%d1%85/", "text": "Без червило се чувствам гола Хората говорят за гърдите ми, много любима тема са те. И ако искате да знаете – гърдите ми са напълно естествени. Винаги съм имала внушителен бюст. Изглеждам по този начин от 13-годишна. В Лос Анджелис е пълна лудница. Жените изглеждат еднакво. Има някаква мания всички да си приличат. Всички си правят скулите като Мадона. Кого си мислят, че заблуждават. Интервенциите не ги правят млади. В крайна сметка заприличват на изроди Пищната и прекрасна София Вергара е колумбийска актриса, ТВ водеща и модел с успешна кариера в САЩ. Накои хора се шегуват, че тя е най-качествената и желана експортна стока на Колубмия след (а защо не и преди) кокаина. Тя има великолепно тяло и е глобално разпознаваема с щедрия си бюст, за който твърди, че е напълно естествено дар на латино гените є. Вергара получава първа слава с участието си като водеща на две ТВ шоу програми на латино гиганта Univision в края на 90-те години на XX век. Нейната ТВ кариера отваря пътя є към северноамериканската аудитория и тя получава роля през 2003 г. във филма Chasing Papi. След това участва в редица англоезични филма – два от които на Тайлър Пери, Meet the Browns (2008) и Madea Goes to Jail (2009). Продължава кариерата си със заглавия като “Смърфовете” (2011), “Новогодишна нощ” (2011), “Весели крачета 2” (2011) и “The Three Stooges”(2012). Вергара участва в хитовия сериал на ABC – Модерно семейство (Modern Family). За играта си тя е номинирана за две награди “Златен глобус”, две “Еми” статуетки и три приза Screen Actors Guild Award за най-добра комедийна актриса. Тази роля, тялото и секси акцентът на Вергара я правят световен секс-символ и желана актриса. – София, кога и как решихте, че искате да станете актриса? – Никога не съм искала да ставам актриса. Като малка исках да стана зъболекар. Но ето, че човек никога не знае какво ще му предложи съдбата. Изобщо не съм си планирала живота така. Но просто се случи. Все пак е вярно, че винаги дори на подсъзнателно ниво съм била привлечена от идеята да забавлявам хората, да бъда пред публика, независимо каква. Още като дете си спечелих репутацията на клоуна на класа в Католическото училище, което посещавах. Но дори за миг не съм се замисляла, че ще мога да си изкарвам прехраната от това. – Как стигнахте до ролята в изключително успешния сериал “Модерно семейство”, който окончателно Ви превърна в голяма звезда? – Винаги ще съм благодарна на късмета, агентите си и подреждането на обстоятелствата, които ми позволиха да получа тази възможност. Не съм вярвала, че ще имам шанса да изиграя толкова перфектна роля като тази в “Модерно семейство”. Тази телевизионна поредица промени кариерата ми. И сега тв продуцентите се оглеждат за повече латино изпълнителки. – Променят ли се шоубизнес правилата за латино актрисите? – Да. Има повече роли за тях. Но от друга страна стереотипите си остават. Но аз не се страхувам от културните стереотипи. Много от тях са в съзвучие с реалността и са по-скоро изразители на фактите. Не са измислица. – Какви са тези стереотипи? Какво отличава латино жените? – Латино женито по принцип се чувстват по-комфортно в телата си и по-лесно и свободно изразяват своята сексуалност. Не е лъжа, че ние латино жените сме свръхсексуално. Не се страхуваме да покажем повече плът, да си поиграем с въображението на мъжете, да предизвикаме и провокираме публиката. Ние сме сякаш по на “Ти” с телесното, с древната си земна и животинска природа. – Какви други културни различия откривате между Северна и Южна Америка? – Специално в Латинска Америка от жените се очаква да бъдат пищни, атрактивни и сладострастни. Няма нужда да си слаб, за да си привлекателен. Извивките, плътта и мекотата на правилните места могат да превърнат женското тяло в най-желания обект на планетата. В любовта също действаме различно. Ако една латино жена се влюби в несигурен мъж, това е рецепта за катастрофа. Истински кошмар. Ние обичаме уверени мъже. Това важи и за жените. Уверените хора по принцип имат излъчване, което се предава на околните и ги прави привлекателни. Всеки иска да е до тях, с тях около тях и като тях. И още една важна разлика. Латино мъжете танцуват. Американските мъже не танцуват. Това си е голяма разлика и не може да се пренебрегне толкова лесно. – Как една колумбийка като Вас се чувства в Холивуд? – В Лос Анджелис е пълна лудница. Жените изглеждат еднакво. Има някаква мания всички да си приличат. Всички си правят скулите като Мадона. Кого си мислят, че заблуждават. Интервенциите не ги правят млади. В крайна сметка заприличват на изроди. Аз стоя далече от тази култура. Хората говорят за гърдите ми, много любима тема са гърдите ми. И ако искате да знаете – те са напълно естествени. Винаги съм имала внушителен бюст. Изглеждам по този начин от 13-годишна. В професионален план имах малко проблеми с пренастройването, но се справих. Аз съм естествена блондинка, но русата коса не пасваше с акцента и пищните ми форми. На прослушванията за роли се чудеха къде да ме сложат, каква роля ще е за мен. В Холивуд си мислят, че всяка латино жена трябва да прилича на Салма Хайек. Русите коси не се вписват в тяхната представа за гореща дама от Мексико или Южна Америка. Пълно невежество, ако питате мен. И така аз реших, че ще е по-добре за кариерата ми ако си боядисам косата. – Какви професионални предизвикателства търсите сега? – Все още ми липсва главна знакова роля в голям игрален филм. Наистина си мечтая за подобна възможност. Но не се оплаквам. Аз съм безстрашна. Дори когато ми се случват ужасни неща, аз просто продължавам напред. – Без какво не можете? – Без богата и хубавата храна. Обсебена съм от качественото хапване, което също е типично за хората от латинския свят. Обожавам и бижутата – пръстени, обеци, гривни, колиета, всякакви украшения. А без червило се чувствам гола. – Какво мислите за медийните материали и класации, които Ви описват като секс-символ и поставят акцент върху тялото Ви? – Би било неблагодарно от моя страна ако съм недоволна или критична към подобно нещо. Да ме възприемат за секси и атрактивна е прекрасно. Външният вид ми отвори много врати в живота.  ", "date": "2018.10.28", "title": " София Вергара: Латино жените сме свръхсексуални\t\t\t"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%be%d1%82%d0%bf%d0%b0%d0%b4%d0%bd%d0%b0%d0%bb-%d1%83%d1%87%d0%b0%d1%81%d1%82%d0%bd%d0%b8%d0%ba-%d0%be%d1%82-%d1%84%d0%b5%d1%80/", "text": "Поредната жертва на тенденцията в четвъртия сезон на риалити предаването “Фермата” – “жени да елиминират само жени”, стана колоритната Радилена. Блондинката от град Кула е последният отпаднал участник от шоуто, след като загуби двубоя за оставане от емигрантката Росица, избрана за първи дуелист от европейската шампионка по лека атлетика Ваня Стамболова. За мен “Фермата” беше една приказка. Наслаждавах се на всеки миг. Имах очаквания, че условията на живот ще са много по-тежки, а храната оскъдна, но всъщност бях приятно изненадана. В предаването бях щастлива. Радвах се на животинките, на хромела, с който мелехме брашно и на всичко българско в нашия бит. Магията на шоуто се крие в споделянето на трудностите, недоимъка, работата и емоциите”, разказа пред “Труд” Радилена след отпадането си от “Фермата”. Според русокосата фермерка шоуто я пленило с ретроспекцията към живота на дедите ни, с обичаите и историята, които са опознавали, както и с равнопоставеността помежду им. “Там се научих да се концентрирам върху положителното у хората и да взимам поука от грешките им. Да не съдя за негативното в тях, а да проявявам разбиране”, каза още Радилена. 25-годишната сервитьорка, която премина през всички позиции в играта – ратай, дуелист, фермер на седмицата, споделя, че във всяка една от тези позиции е имало урок за нея, както и отговорност, привилегия и емоция. “Най-трудно ми беше да бъда фермер на седмицата, защото не можех да нареждам на хора, които са много по-възрастни и опитни от мен. Нямах достатъчно авторитет и това ми беше най-трудно”, допълни младата фермерка. На въпрос кога най-много се е забавлява и забравяла, че цяла България я гледа, Радилена отговаря, че това е било през цялото време. “Доставяше ми невероятно удоволствие да разсмивам другите. Общо взето не се сещах много за това, че цяла България ме гледа. Най-веселите ми моменти бяха с Христина и след завръщанията ни от дуелите, особено след моята победа срещу Ива. Чувството да се завърнеш като победител наистина ме накара да се отпусна, за което принос имаше и почерпката след дуела”, обясни блондинката. По думите й от външния свят абсолютно нищо не й е липсвало. “До втората седмица усещах липсата на бившия ми приятел, но след завръщането от дуела осъзнах, че има причина този човек да е в моето минало. Парадоксът е, че именно в условията на изолация се чувствах най-свободна и щастлива”, твърди красавицата. Участието на Радилена се обвързваше до голяма степен с друга фермерка, отпаднала седмица преди нея, Христина. По този повод 25-годишната сервитьорка призна, че с Христина са били най-забавните й моменти, но не липсвали и разочарования. “Ние двете взаимно си влияехме зле, но колкото и да не ни харесва, просто заедно се отпускахме и бяхме себе си, защото имаме сходни характери и преживявания. Въпреки че има много неща, които не харесвам в нея, все пак аз останах неин приятел до края”, допълва колоритната участничка. На въпрос дали Ваня Стамболова е направила грешка като фермер на седмицата да направи пореден женски дуел, Радилена посочи, че освен нея, всички във “Фермата” са фокусирани върху наградата от 100 000 лв. и европейската шампионка е била устремена да спечели. “Вярвам и дори съм сигурна, че тя знаеше, че избирайки Росица за първи дуелист, аз ще съм втори. Но това е нейният избор и нейната игра и не смятам, че е грешка. Освен това, тя също беше на дуел с Нина, именно заради мен”, сподели още фермерката от Кула. За двубоя с Росица Радилена призна, че е могла да се справи по-добре. “Бях доста тромава, не разпределих правилно битките и в стремежа си да е забавно, загубих ценно време. Трябваше да сложа на Алманаха повече точки, защото бях подготвена за него. Евентуална победа при въпросите от Алманаха щеше да ме върне в играта и да стигнем до петата битка, но тогава не се сетих за тази стратегия. Също така, не трябваше да се преуморявам в първата битка. Накрая вече просто се забавлявах и не си давах зор”, призна русокосата сервитьорка и допълни, че ако можеше тя да избере срещу кого да се изправи, това щяло да бъде бесарабската българка Лилия. Въпреки това обаче Радилена се гордее, че е била на двубой с Росица, тъй като загубила достойно, от физически най-добре подготвената жена. На въпрос дали съжалява за нещо, което е казала или направила по време на участието си, блондинката отговаря: “Със сигурност бих си спестила някои пререкания, скандали и прибързани думи, които изрекох. Имаше моменти, в които показах не чак толкова достойно поведение, под влияние на алкохол. Но като цяло не съжалявам за нищо. Моментите, в които съм почувствала, че съм сбъркала, съм се извинявала веднага”.  След престоя си във “Фермата” Радилена е категорична, че всеки от останалите участници има различни, уникални и ценни качества, които харесва, и които би искала да притежава. А относно това дали има фаворит за спечелване на шоуто тя обясни, че победителят трябва да притежава комплексни качества и за нея голямата награда заслужават Александър и Дидо. Спечели един дуел за оставане Най-подценяваната жена Радилена се открои в четвъртия сезон на “Фермата” като най-подценяваната жена и най-лесният опонент за побеждаване в дуели според другите участници. Това за първи път стана ясно по време на втория женски дуел, когато близначките Ива и Йоана бяха избрани да се състезават с нея за оставане в шоуто. Тогава двете емигрантки подцениха блондинката от Кула и отпаднаха неочаквано, въпреки че бяха фаворити за спечелването на битките и самите те демонстрираха огромно самочувствие преди началото на надпреварата.  За съжаление обаче във втория дуел си дуел за оставане Радилена не успя да постигне същите резултати.", "date": "2018.10.28", "title": " Последният отпаднал участник от “Фермата” Радилена пред “Труд”: Изолирана се чувствах най-щастлива"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%b2%d0%b0%d1%80%d0%b1%d1%83%d1%80%d0%b3-%d0%bf%d0%be-%d0%bf%d1%8a%d1%82%d1%8f-%d0%ba%d1%8a%d0%bc-%d0%bd%d0%be%d0%b2-%d1%81%d0%b2%d0%b5%d1%82/", "text": "Наричат ги спонсори на войни и конфликти  В ексклузивно интервю за вестник „Труд” от 2 октомври, рапърът  . В интервюто Кулио заявява дословно: „Осемте най-богати семейства в света – Ротшилд, Морган, Рокфелер, Варбург, Кун-Лоеб, Лазард, Голдман Сакс и Леман. Те контролират всичко. Те притежават всичко …” Музикантът все пак настоява, че гледната му точка може да се разглежда като една от многото теории на конспирацията. В серия публикации всяка събота, „Труд” разказва на читателите си кои са тези семейства. Банкерската династия Варбург е по-слабо известна от могъщите си събратя Рокфелер, Ротшилд, Морган, за които „Труд” разказа на читателите си в предишни броеве, но отпечатъкът, който тя оставя върху световния финансов ред е не по-малък. Още повече, че са свързани помежду си по един или друг начин.  Може би най-бележит представител е Пол (Паул) Варбург, който е сочен за баща на централната банкова система на САЩ – Федералният резерв, а синът му Джеймс пък е финансов съветник на US президента Франклин Рузвелт. Но всичко по реда си. Фамилията произлиза от венецианските евреи Дел Бланко, които са испанци. Едно най-богатите сефарадски семейства в началото на XVI в., те са принудени да се преместят в Болоня след ограничения, наложени над банковата дейност и еврейската общност. По-късно отиват във Варбург, Централна Германия, чието име вземат. За глава на клана Варбург се смята Моузес Маркус Варбург (1763-1830), който основава в Хамбург частната банка М.М. Варбуг&CO през 1798 г. Наследникът му Макс Варбург днес продължава да е част от ръководството на финансовата институция, която се занимава с частно банкиране, асет мениджмънт и обслужва частни, корпоративни и институционални клиенти. През последните няколко години М.М. Варбуг&CO увеличи присъствието с покупка на частни банки в Берлин, Бремен, Хановер, има и свои клонове в Швейцария и Люксембург. Преплитане на клановете Най-голямата внучка на Моузес Варбург – Роза (1833-1908), се жени за Пол Шиф, директор на австрийската банка „Creditanstalt”, която пък е създадена от Анселм фон Ротшилд. Братята й Зигмунд и Мориц М. Варбург съответно стават родоначалници на два отделни клона на фамилията. Зигмунд е дядо на сър Зигмунд Георг Варбург (1902-1982) – английски банкер, който изиграва огромна роля в развитието на търговското банкиране. Принуден да бяга от нацисткия режим в родината си, той създава в Лондон инвестиционната банка Ес Джи Варбург&CO, която от 1995 г. е част от Ю Би Ес. Приживе сър Зигмунд е и партньор в банката Кун, Льоб&CO (за която ще стане въпрос в следваща част от поредицата – б.а.).  Трима от синовете на другия брат – Мориц М., остават в семейния банкерски бизнес.  Макс се жени за Шарлот Опенхайм – друга видна еврейска банкова фамилия и по-късно оглавява семейната М.М. Варбуг&CO. Съветник е на кайзер Вилхелм II – последният германски император, преди Първата световна война. Брат му Пол Варбург (1868-1932) е може би най-известният представител на семейството, чиито съвременници го определят за движеща сила зад създаването на Федералния резерв на САЩ. Той се жени в Ню Йорк за Нина Льоб (Лоеб) – дъщеря на Соломон Льоб, който основава същата тази Кун, Льоб&CO заедно със зет си Ейбрахам Кун. И въпреки че е партньор в семейната банка, Пол се мести в САЩ през 1902 г. Още се пристигането си в Ню Йорк Варбург критикува американската банкова система, която смята за недостатъчно централизирана. Но лошият му английски и неувереността на новопристигнал го закотвят на бюрото в Кун, Льоб&CO. Скоро след това обаче в. „Ню Йорк таймс” публикува негова статия за недостатъците на банковата система в САЩ и той бързо намира съмишленици, които искат по-голяма централизация. Един от тях е сенатор Нелсън Олдрич, който свиква тайна среща на водещите банкери на остров Джекил, на която е изработена концепцията за бъдещия Федерален резерв, представена на Конгреса като доклад, базиран в голямата си част на идеите на Варбург. Новата структура има частни и публични компоненти, което я прави уникална сред централните банки. Самият Варбург става заместник-управител на резерва.  Синът му Джеймс Варбург (1896-1969) завършва Харвард. Участва в Първата световна война, след което започва работа в Първа бостънска национална банка. По-късно е вицепрезидент на Банк ъф Манхатън къмпани – предшественик на „Джей Пи Морган Чейс” на фамилията Морган, за която „Труд” разказа в предишен брой. В същото време Джеймс е и финансов съветник на президента Рузвелт. Впоследствие е зам.-директор на  Офиса за военна информация. Чичото на Джеймс и брат на Пол – Феликс М. Варбург, също е партньор в семейната банка, а през 1894 г. заминава за САЩ, където се се жени за Фрида Шиф – дъщеря на шефа на същата Кун, Льоб&CO Джейкъб (Якоб) Шиф. Заедно с тъста си и с адвоката от еврейски произход Луис Маршал Феликс е сред създателите на „Джойнт” – Американския еврейски разпределителен комитет – благотворителна организация в подкрепа на евреите в целия свят. И така получава славата на активен филантроп и лидер на американската еврейска общност. Поредното преплитане с клана Ротшилд става през 1916 г., когато дъщеря му Карола се жени за Валтер Нейтън Ротшилд. И дотук с биографичните справки. Конспирации, теории, хипотези Ако тръгнем от Европа по следите на фамилията в интернет, веднага ще попаднем на следите на Макс Варбург – съветникът на Вилхелм II. Според различни хипотези едва ли не той е дал тласък на избухването на Първата световна война, подтиквайки кайзера към конфликт с Антантата. Германският изследовател и автор на бестселъри Ян ван Хелсинг твърди във „Властта на тайните общества през XX век”, че Макс Варбург е бил агент на Ротшилд и шеф на немската тайна полиция. Историческият роман, издаден през 1994 г., е забранен и иззет заради антисемитски позиции и пуснат отново в продажба през 2001 г. В него Ван Хелсинг (псевдоним на писателя Ян Удо Холей) пише, че точно преди Октомврийската революция Троцки и негови съратници заминават от Ню Йорк с кораб и 20 млн. долара в злато. Параходът им бил нает от Якоб Шиф – тъст на Феликс Варбург. От Европа с помощта на Макс Варбург Троцки заедно с Ленин заминават за Русия с влак. Авторът цитира ген. А. Нехволодов, според когото френските тайни служби установили Шиф, Макс и Феликс Варбург като основни по-нататъшни спонсори на революцията. Версията за това подкрепя и руският историк Игор Фроянов. В замяна, твърди германският писател, Standard Oil, основана от Джон Рокфелер, купува от руснаците 50% от огромните кавказки петролни полета, въпреки че официално те са държавни. И през 1927 г. компанията построява първата рафинерия в Русия. Според една от теориите на конспирациите Джеймс Варбург е сключил сделка с финансови кръгове в САЩ, които искали да установят едноличен контрол над Германия с избухването на революция в страната.  Извън заслугите му в държавната сфера в САЩ, на Джеймс приписват ключово изказване пред US Сената: „Ще имаме световно правителство, независимо дали това ви харесва. Единственият въпрос е, дали това ще стане със сила или със съгласие… Важно е да обявим желанието си да участваме в нова световна организация, която да администрира, интерпретира и налага световното право, независимо дали ще я наречете федерация, правителство или световен ред”.", "date": "2018.10.28", "title": " Семейство Варбург – По пътя към нов световен ред\t\t\t"}
{"url": "https://trud.bg/%d0%ba%d1%80%d0%b8%d0%b7%d0%b0%d1%82%d0%b0-%d1%83%d0%b4%d0%b0%d1%80%d0%b8-%d0%b8-%d0%bf%d1%83%d0%b1%d0%bb%d0%b8%d1%87%d0%bd%d0%b8%d1%82%d0%b5-%d0%b4%d0%be%d0%bc%d0%be%d0%b2%d0%b5-%d0%b2-%d0%b3%d1%8a/", "text": "  В репортаж New York Times съобщава, че най-древната професия на света е засегната от финансовата криза в Гърция, като повечето от жриците избират тази професия по необходимост, а не по избор. Сривът на икономиката и пристигането на десетки хиляди имигранти тласнаха още повече жени да проституират – въпреки, че цените са спаднали изключително много. Средно, една проститутка в Гърция заработва около 80 000 евро, но само около 40 процента от тези пари остават за нея. Останалата част се поделя между сводници, трафиканти и мафиоти, гласят тъжните данни от статистиката. Никоя от проституиращите не счита своята професия за социална услуга и изразява отвращението си към своите клиенти, но вярва, че с платените 20 евро може да си купи нещо и преживее. На фона на вихрещата се криза през последните години все по-ниско падат и цените на сексуалните услуги. В по-слабо развитите райони цените стигат дори до 5 евро. „Проституцията се разраства и се променя, особено в контекста на новата политическа, икономическа и културна среда“, казва Григорий Лазос, професор по криминология в Атинския университет в Пантеон, визирайки болезнената икономическа строгост на Гърция. „През 2012 г.клиент трябваше да заплати средно 39 евро за проститутка в публичен дом докато през 2017 г. само 17 евро – 56% надолу“, разказва г-н Лазос. Според гръцкия закон публичните домове трябва да са разположени на поне 200 метра от училища, болници, църкви и площади. Все пак, предвид гъстотата на градския център на Атина, е почти невъзможно проститутките да бъдат в законни публични домеве. Г-н Лазос установи, че само осем от общо 798 действащи в Атина през август, са законни. Проституцията е регламентирана на законово равнище в Германия, Гърция, Холандия, Австралия, Нова Зеландия и Швеция. В Гърция проституцията е разрешена със закон за лица над 18 години и се контролира чрез Наказателния кодекс и Закона от 1981 г. за предпазване от венерически болести и сродни въпроси. За да се справи с нахлуването на чужденки, гръцкото правителство прилага Закона за нелегалното пребиваване и санкции за упражняване на професия без регистрация.    ", "date": "2018.10.28", "title": " Кризата удари и публичните домове в Гърция"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5%d1%82%d0%be-%d0%ba%d1%80%d0%b0%d0%b9-%d0%b2%d1%80%d0%b0%d0%bd%d1%87%d0%b0-%d1%81%d1%82%d1%80%d0%b5%d1%81%d0%bd%d0%b0-%d0%bd/", "text": " от тази ноще е усетен в много населени места в Северна България. Трусът е бил с магнитуд 5,5 и е регистриран в 3 часа и 38 минути. Епицентърът е в района на Вранча, а дълбочината му е около 100 км. Това е най-силното земетресение в Румъния от 2014 година насам. Най-силно земният трус се почувства в Русе, информира  . Русенци, които са особено чувствителни след земетресението от 1977 г., са се събудили със страх тази нощ. Хората, които живеят на по-високите етажи в жилищните блокове, са усетили две кратки, но силни разлюлявания и скърцане в продължение на около 2-3 минути. Анелия Колева, свидетел: „Разтърси ме бая силно, после два часа не можах да се успокоя, на 6-я етаж доста люлее“. Вярка Калчева, свидетел: „Много се уплаших и ставам и се чудя накъде да бягам, ох, то добре че спря. Боже, викам, благодаря. Е, във страх сме да ви кажа право. Последното по-сериозно земетресение с епицентър Вранча, което разлюля и България, беше през 1986 г. с магнитуд 7,9 по Рихтер и взе в Румъния 150 жертви и причини сериозни материални щети. Оттогава досега русенци са усещали 8 по-малки земни труса. Земетресението в 3:38 ч. през нощта събужда и жителите на Свищов, допълва  . В града хората са особено чувствителни при всеки трус в района на Вранча заради спомена от 1977 г., при който загинаха 120 души в Свищов. 41 години по-късно спомените възкръсват при всеки макар и по-лек трус. Сеизмолозите от БАН обясниха, че трусът е обичаен за района на Вранча. Те не изключват вторични по-слаби трусове.", "date": "2018.10.28", "title": " Земетресението край Вранча стресна няколко града в Северна България"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b7%d0%b0-%d0%bf%d1%80%d0%b0%d0%b2%d0%be%d0%bc%d0%be%d1%89%d0%b8%d1%8f%d1%82%d0%b0-%d0%bd%d0%b0-%d0%bf/", "text": "Председателят на Народното събрание Цвета Караянчева публикува интересен коментар с размишления относно правомощията на президента. В страницата си във Фейсбук тя написа: „От началото на демократичните промени у нас България има петима законно избрани президенти. Една от особеностите на Конституцията ни е, че прездентът се избира от всички граждани, а в същото време властта му е по-скоро церемониална. Сигурно в един момент на избрания това започва да му звучи несправедливо. Затова периодически посоченият от суверена държавен глава топва крака в басейна, наречен „Дайте да разширим президентските правомощия“, и размърдва пръсти, за да провери как ще се приемат трептенията, предизвикани от действията му. Досега не са се приемали добре, но това, естествено, не е закон, издялан върху камък – настроенията се променят понякога. Друго се питам. Дали някой от президентите, опипвали почвата за президентска република, са се запитвали дали щяха изобщо да бъдат избрани, ако въпросът пред суверена беше формулиран така: „Кой да управлява страната?“. Защото сега на всички ни е ясно – на всеки пет години гласуваме за фигура, която „олицетворява единството на нацията и представлява Република България в международните отношения“. Изискванията на суверена по този въпрос са едни. По въпроса за управлението – различни. Разбира се, винаги се намира някой недопрочел, който чака на президента да му вдигне пенсията или да разследва кемтрейлса. Но мнозинството български граждани са наясно на кого каква роля отреждат. Та като стане дума как българската политическа класа се е провалила и затова отнякъде е готов да се спусне спасител, чиито сътрудници са прочели книгата „Защо нациите се провалят“…            ", "date": "2018.10.28", "title": " Цвета Караянчева за правомощията на президента: Периодически посоченият от суверена говори за разширяването им"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%be%d1%84%d0%b8%d0%bb%d0%b0%d0%ba%d1%82%d0%b8%d1%87%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b7%d0%b0/", "text": "  Зам.-председателят на Народното събрание и депутат от регион Шумен д-р Нигяр Джафер организира безплатни гинекологични прегледи за жени от региона. Те са част от продължителна кампания, насочена към повишаване информираността и промяна на нагласите към профилактичните прегледи, ранното диагностициране и лечение на онкологичните заболявания в страната, особено в общини с по-труден достъп до здравни грижи. Екипът, който ще извърши прегледите и консултациите в края на седмицата от 2 до 4 ноември, има 10-годишен опит при работа в различни общини на страната. Медицинската грижа е поредна инициатива под патронажа и със съдействието на д-р Нигяр Джафер след проведените прегледи в общините Велики Преслав и Нови пазар за заболявания на опорно-двигателния апарат и кампанията за скрининг на хепатит В и С в град Шумен. Както „Труд“ писа, здравните кампании протекоха при огромен интерес, а това потвърждава необходимостта от подобни инициативи. В петък медиците ще бъдат в община Венец, в събота са в селата Бяла Река и Чернооково, община Върбица, а в неделя ще посетят село Браничево, община Каолиново. В България продължава да се отчита растяща тенденция на заболяваемост и смъртност от онкологични заболявания, включително от рак на маточната шийка, заради липса на профилактика и скрининг при обратни тенденции в Европейския съюз.", "date": "2018.10.28", "title": " Безплатни профилактични прегледи за жени в Шуменско"}
{"url": "https://trud.bg/%d0%bc%d0%bd%d0%be%d0%b3%d0%be-%d1%81%d0%be%d1%84%d0%b8%d1%8f%d0%bd%d1%86%d0%b8-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d1%85%d0%b0-%d1%82%d0%be%d0%bf%d0%bb%d0%b0%d1%82%d0%b0-%d0%bd%d0%b5/", "text": "Много софиянци днес се възползваха от топлия есенен неделен ден за да посетят фермерския пазар, който се провежда зад храм-паметника „Св. Александър Невски“. Снимки: Юлиян Тодоров Във връзка с проявата от Столична община информират, че до 19.00 часа на 28.10.2018 г. се забранява престоят и паркирането на пътни превозни средства, с изключение на автомобилите на участниците в мероприятието, както следва: – На североизточната дъга на пл. „Св. Александър Невски” между ул. „Дунав” и ул. „Оборище”. – На ул. „Оборище” между бул. „Васил Левски” и пл. „Св. Александър Невски”. До 19.00 часа на 28.10.2018 г. се забранява  влизането на пътни превозни средства по ул. „Оборище” между бул. „Васил Левски” и пл. „Св. Александър Невски”.", "date": "2018.10.28", "title": " Много софиянци използваха топлата неделя, за да отидат на фермерския пазар (СНИМКИ)"}
{"url": "https://trud.bg/%d0%b6%d0%b5%d0%bb%d1%8c%d0%be-%d0%b1%d0%be%d0%b9%d1%87%d0%b5%d0%b2-%d0%bc%d0%be%d0%b4%d0%b5%d0%bb%d1%8a%d1%82-%d0%bd%d0%b0-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d0%bd%d0%b0/", "text": "Моделът на управление на страната е изчерпан. Нужно е обединение около няколко идеи, в дългосрочен план, за развитие на страната. Това каза пред БНР народният представител от ПГ на „БСП за България” Жельо Бойчев. Той добави, че БСП е в подготовка на алтернатива за развитие на страната и радикална промяна на социално – икономическия модел на управление на държавата, имайки предвид „Визия за България”. „По отношение на системата на здравеопазването, ние имаме алтернатива за развитието му. Това, което ни се предлага от ГЕРБ не само не решава проблемите в сектора, напротив, потъваме още повече. И двата модела на Кирил Ананиев са грешни. Първият, за демонополизацията на НЗОК, не решава проблема, който извежда, че нямало пари за здраве, защото демонополизирането на касата не дава допълнително средства, а ги намалява. Тогава ще се стигне до ситуация да има здравни каси за бедни и за богати. Вторият модел, който се предлага, ще промени солидарния здравен модел и ще го направи застрахователен. Сега предлагат още 800 милиона за здравеопазването, без да са затегнали разходването на средствата”, каза Жельо Бойчев. Според него, в момента, има бели петна на цели територии в България, където хората са затруднени, като достъп до здравеопазване, заради липса на болници. Това е и ограничение на конституционното им право. По темата за хвалбата на премиера, че имало разкриваемост на контрабандата, Бойчев попита- къде са контрабандистите. Същевременно няма по-високи приходи от контрабандата. Според него, в момента, има тежка политическа криза. Той коментира и протеста на майките на деца с увреждания- че е отвратителен опитът на правителството да противопоставя различни групи хора с увреждания- едни  на други.        ", "date": "2018.10.28", "title": " Жельо Бойчев: Моделът на управление на страната е изчерпан"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bf%d0%be%d0%bb%d1%88%d0%b0-%d0%bd%d0%b0%d0%bf%d0%be%d0%bc%d0%bd%d0%b8-%d1%87%d0%b5-%d1%81%d1%82%d1%80%d0%b0%d0%bd/", "text": "Президентът на Полша повтори в неделя искането на страната му за Германия да плати репарации за Втората световна война, дни преди министри от Берлин и Варшава да проведат двустранни разговори пред неделното издание на най-продавания в Германия вестник Bild. „Според мен плащанията за репарации не са тема, която е приключена“, каза Анджей Дуда. Позовавайки се на два доклада, един от бившия президент Лех Качински и друг от полския парламент, Дуда каза, че „вредата, причинена по време на войната, никога не е компенсирана“. Той посочи специално към столицата Варшава, която e била „разрушена до земята“ от германските войски.  „Това е въпрос на истина и отговорност“, каза Дуда. Берлин често отхвърля исканията за военни репарации в миналото, заявявайки, че Полша официално се е отказала от такива искания през август 1953 г. Но консервативната партия, която е на власт във Варшава, твърди, че страната им е била принудена да подпише документа от Съветския съюз.        ", "date": "2018.10.28", "title": " Президентът на Полша напомни, че страна му иска репарации от Германия"}
{"url": "https://trud.bg/%d1%81%d1%82%d0%b8%d0%b2%d1%8a%d0%bd-%d0%ba%d0%b8%d0%bd%d0%b3-%d0%bf%d1%80%d0%be%d0%b4%d0%b0%d0%b4%d0%b5-%d0%bd%d0%b0-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b7%d0%b0-1-%d0%b4%d0%be%d0%bb/", "text": "Писателят Стивън Кинг предложи сделка на студенти – бъдещи кинорежисьори във филмовата академия на Уелс. Кинг им продаде авторските права над своя разказ „Велотренажор“ за 1 долар. Сделката допаднала на студентите, тъй като те били големи почитатели на писателя. Сета те ще могат да заснемат ленти, заимствайки фабулата от разказа на Кинг, информира  . В него се разказва за мъж, който трябва да използва велотренажор, за да свали килограми поради висок холестерол. Той влиза във форма и отслабва, но през главата му започват да минават странни мили, че непрекъснато е преследван. Стивън Кинг притежава специална програма, в рамките на която студенти получават разрешение да правят по негови творби филми без търговска цел.  ", "date": "2018.10.28", "title": " Стивън Кинг продаде на студенти за 1 долар правата над свой разказ"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d1%8f%d1%82-%d0%bd%d0%b0%d0%bf%d1%83%d1%81%d0%bd%d0%b0%d0%bb-%d0%bf%d0%be%d1%81%d1%82%d0%b0-%d1%81%d0%b8-%d0%b7%d0%b0-%d0%b4%d0%b0-%d0%bf%d0%be%d0%bc%d0%be%d0%b3/", "text": "Полицай напусна поста си, за да помогне на майка с количка и още едно малко дете. Случаят е отпреди няколко дни, а снимката на униформения предизвика бурна реакция в социалните мрежи. В четвъртък вечер, в пиковия чак, когато задръстването на булевард България е километрично, Денис Григоров регулира трафика на столичния бул. „България”. Тогава вижда и на кръстовището майка с деца, която има нужда от помощ. Релсите за детски колички в подлеза са неудобни и стръмни. Затова Денис й помага и се връща на поста си в караулката. „Видях реакциите. Доста се зарадвах на някои от коментарите. Естествено, очакваше се да има и негативни. Да, наистина, това е наша работа и задължение. Но мисля, че всеки човек, дори и да не е униформен, би постъпил както аз направих”, каза полицията пред  . Денис е на 25 има само една година служба в МВР. И друг е помагал. Твърди, че постъпката му на кръстовището е обичайна и различното е само в това, че е заснета и разказана.", "date": "2018.10.28", "title": " Полицаят, напуснал поста си, за да помогне на майка: Зарадвах на някои от коментарите"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%81%d1%82%d0%b0%d1%80%d0%b0%d1%85%d0%bc%d0%b5-%d1%81%d0%b5-%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%b7%d0%b0-2019-%d0%b3-%d0%b4/", "text": "Старали сме се да направим бюджета за следващата година така, че да отговаря на предизборните ни обещания и програмата ни с „Обединени патриоти“. Това е един от най-амбициозните бюджети, които са правени от началото на Прехода. Това заяви премиерът Бойко Борисов в началото на извънредното правителствено заседание, на което се обсъжда бюджетът за следващата година. „Държавата никога не е била в по-добра кондиция от сега. Тези, които са срещу сегашното управление, на практика са и срещу устойчивото развитие на икономиката и обществото в България“, подчерта министър-председателят. „На политическите ни опоненти можете да им говорите само в цифри“, коментира премиерът. „Говореше се, че искаме да задължим следващите поколения, а то е точно обратното. Рекордно нисък е външният дълг. Третият най-нисък в ЕС“, обърна внимание Бойко Борисов и уточни, че в края на мандата външният дълг ще стане най-ниският в ЕС. Поехме ангажимент БВП да достигне 110 млрд. до края на мандата. Още за 2019 г. разчетите показват, че той възлиза на 116 млрд., а до края на мандата на 133 млрд. Както обещахме, увеличаваме минималната работна заплата, тя ще бъде 560 лева, а през 2021 година – 650 лева, посочи премиерът Борисов. „Както казва Владислав Горанов: „когато цифрите говорят, и най-големите критици трябва да се съобразят с това“. Не че им казвам да запазят радиомълчание, а да говорят в цифри“, коментира премиерът. „Изпълняваме и ангажиментите си към НАТО, както и приетия Национален план за повишаване на разходите за отбрана до 2% от БВП до 2024 година. За 2019 година разходите по отбрана са 1,58 от БВП. Гарантирани са средства за трите проекта за модернизация, за самолети, кораби и бойна техника за Сухопътни войски. Това ще даде възможност да се повишат отбранителните способности на Въоръжените сили“, каза още Бойко Борисов. „Истински се надявам най-сетне да се сложи ред и във ВВС. При огромния брой хеликоптери и самолети, които сме накупували през годините, на последното учение „Тракийски меч“ се наложи да използваме американските хеликоптери“, коментира премиерът. „Министър Кралев, как беше Кубрат снощи. Да го поздравиш специално“, обърна се Борисов към спортния министър.", "date": "2018.10.28", "title": " Премиерът: Старахме се бюджетът за 2019 г. да отговаря на обещаното и на програмата ни с Патриотите (ВИДЕО)\t\t\t"}
{"url": "https://trud.bg/%d1%80%d0%b8%d0%b1%d0%b0%d1%80%d0%b8%d1%82%d0%b5-%d0%bf%d0%b0%d0%bb%d0%b0%d0%bc%d1%83%d0%b4%d1%8a%d1%82-%d1%81%d0%b8-%d0%be%d1%82%d0%b8%d0%b2%d0%b0-%d0%b7%d0%b0-%d0%b6%d0%b8%d0%b2%d0%b5%d0%b5-%d0%b7/", "text": "Морето е пълно със зарган. Паламудът вече си отива и в момента никой не го лови. Сезонът му свърши и каквото дойде, наловихме. Това казаха бургаските рибари, които влизат с лодките си в морето всеки ден, но вече за чернокоп и зарган. По думите им, чернокопът е по- малко, ловят го предимно рекетата- малките корабчета, с тралове. С лодките и на въдица на ден се хващали по двайсетина риби. На рибната борса „Краснодар“ в Бургас все още има паламуд по 8 лева килограма. Чернокопът е много едър и може да се намери по 5- 6- 8 лева. Сафрид, но по- дребен има по 6- 7 лева. 5- 6 лева е барбунът, рапаните са по 10 лева килото. Зарган в Бургас няма, но риболовците издават защо. Морските щом го наловят, носят го в борсата в Поморие. От там заминава за вътрешността на страната. Търговците го купуват по 8 лева килото, а го продават по 10-12 лева.", "date": "2018.10.28", "title": " Рибарите: Паламудът си отива, да живее зарганът"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%bd%d0%b8%d1%8f%d1%82-%d0%b1%d0%b5%d0%b1%d0%b5%d1%82%d0%be-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be/", "text": "Един велик шампион! Радостта му след гол ще остане за поколенията – „люлее бебе“ пред трибуните. Името му е Жозе Роберто Гама де Оливейра. Но по целия свят го знаят като Бебето. Уникален шампион на света, на Бразилия. Пример за хиляди нападатели, които искат да са… Бебето.  Днес великият футболист е политик. Беше посланик на родината си за Мондиал 2014. Не пропуска възможността да участва в благотворителни мачове, като формата му е впечатляваща.  Бебето се съгласи да даде интервю ексклузивно за „Труд“.  – Можем да кажем, че Бразилия се представи сравнително добре в първите три мача. Първият не започнахме добре, но отборът постепенно почна да израства. След това обаче дойде срещата, в която отпаднахме – от Белгия. Говорих с много хора след мача и повечето са на мнение, че в този двубой можехме да спечелим и ние, и те. Нямахме късмет. Вкараха ни първи гол от статично положение и после още един. Ние върнахме едно попадение, а дори през второто имахме положения да изравним, но това е футболът… За всички бразилци това беше нещо много тъжно. Имахме чувството, че имаме всичко, за да може да стигнем далеч.  – Не мисля. Бразилия сега има голям треньор в лицето на Тите, който не би позволил това. Много е точен, разумен и винаги разговаря с играчите. Сигурен съм, че и той знае, че няма фаворити преди да е свършил мачът. А точно на световните първенства това правило важи с най-голяма сила. Бразилия знаеше, че този двубой ще е много труден. Белгия също знаеше, че има сили за титлата. Но не можем да говорим за подценяване или фаворизиране.  Неймар е голямата звезда на Бразилия. Мислите ли, че успя да изпълни очакванията?  Когато говорим за резултати, във футбола никога не можем да говорим само за един играч. Не можеш да спечелиш световното само с една звезда. Всички в „селесао“ трябва да са на ниво. Трябва сплотеност и много силно ядро. Този път имахме всичко това. Видях го с очите си. Не стана. Иначе Наймар има качествата на футболна звезда и на моменти си личеше, че може да наклони везните в наша полза. Бразилия не е само Неймар имаме и други много класни играчи като Фелипе Коутиньо, Вилиян, Фернандиньо, Дъглас Коща… Всички те са способни на гениални изпълнения, но никой от тях не може сам да реши титлата.  – Това отмина. Трябва да мислим за този мач като за нещо много нетипично. Нещо, което няма да се повтори никога повече. Не би трябвало това да тежи. Каквото станало – станало. За щастие футболът е точно това – да ставаш след тежките удари и да се радваш на големите победи. Проблемът е, че всички много искат да спечелят световната титла. Трябва да се взимат поуки от миналото и да се гледа напред.  – Говорихме за всичко! Първо беше наистина голяма радост да се видим отново. Много го обичам! Той беше един от футболните ми приятели, докато бях на терена. Никога не сме играли заедно в един отбор и дълго време сме били съперници. Но независимо от това винаги ми е било приятно да го виждам, да пътуваме някъде или просто да си говорим, защото го нося в сърцето си.  – Да. Тогава България имаше наистина големи играчи. Имахте Емил Костадинов, с който съм играл в „Депортиво“ и който много обичам също. Със сигурност имахте отбор за финал. Класни играчи, добър треньор… Всички те заедно правеха един голям отбор. За нещастие не стигнаха до финала, но на световно първенство е най-трудно. Дори и най-малките грешки те лишават от титлата. Но със сигурност имахте отбор с потенциал за световен шампион.  – Много е трудно да се разкаже с думи. Трудно е. Бебето и Ромарио. Не само сънародниците ни, но и където съм бил по света, много хора са ми казвали, че са се наслаждавали на играта ни. Мисля, че бе дар от Господ. Само като го погледнех, се разбирахме без думи. Понякога дори и поглед не беше нужен. Когато нещата стават необяснимо и по този магичен начин, наистина си мислиш, че нещо дадено от Господа.  – И аз съм вкарал много. Статистиката твърди, че са над 700, но аз си мисля, че са повече. А и много голови пасове сме давали и двамата. Когато играех, повече мислех за отбора и какво е най-добро за победата ни. Да помагам и да подавам на колегите ми, когато нямах чиста ситуация пред мен.  – (Смее се). Ех, този мой приятел Стоичков. Много го обичам, но няма как дори и той да бие тандема Бебето – Ромарио. Нещо, което остава за цял живот. С Ромарио играехме единствено в националния отбор. Само един мач изиграхме заедно във „Фламенго“, защото веднага след срещата той отиде в Европа. Но всички тези мачове и голове в националния отбор… Ще ви разкажа една история. Знаете ли, че Бебето и Ромарио, когато сме играли заедно, нямаме нито един загубен мач за националния отбор? Нито един! Всеки пък, когато сме играли заедно, винаги единият от двама е вкарвал гол.  – Винаги съм мислел, че новият живот е по-важен от всичко на този свят. Вечерта преди мача си мислех как да отпразнуваме с отбора раждането на сина ми. Не мислех точно за начина, по който да го направя, а по-скоро молех Господ да даде да успея да вкарам гол, за да отпразнувам. Удаде ми се възможност, вкарах и се затичах да го отпразнувам. Представих си как взимам Матео в ръце и го люлея. Помислих и за това колко обичам и другите ми две деца. Бяхме на световно. И както си представях, че го люлея на ръце видях до мен Ромарио и Мазиньо да правят същото. Така спонтанно и от сърце се получи това посвещение за съпругата ми и за сина ми.  – Статистиката го казва, а с нея не се спори. Първи от тези отбори бе „Вашку да Гама“. Голям тим. Беше много трудно. Но преди това в самото начало на кариерата ми започнах във „Витория да Баиа“ в град Салвадор и никога не мислех, че по-късно ще премина във „Фламенго“. Тогава исках да играя. И естествено в началото с много гордост защитавах цветовете на отбора от родния ми град. После дойде „Вашку“, а след това трудното преминаване от там във „Фламенго“. Винаги съм искал да правя най-доброто възможно за отбора. Бях шампион с „Фламенго“, с „Вашку“ и с „Ботафого“.  – Така е, но пък аз не съм изпускал дузпа никога. Не бях обаче определен да изпълнявам. Изборът падна върху най-доброто либеро в света – Мирослав Джукич. Само той и Франко Барези заслужават тази титла. Той изпусна тогава дузпата. Преди това не пропускаше никога от бялата точка. Изпълняваше ги перфектно на тренировките. Той и Донато бяха изпълнителите ни на дузпи. Винаги виждах колко много труд хвърляше да се подготвя за това всеки ден. Аз им бях отстъпил това право, защото и без това вкарвах почти във всеки мач. Но това, че не спечелихме шампионската титла, не беше само заради онзи мач. Имаше и други срещи преди това, където загубихме точки и те също бяха така решаващи, колкото и този последен мач с пропуснатата дузпа. Бяхме равни по точки с „Барселона“ и загубихме само заради голова разлика. Това казва всичко за онзи наистина луд шампионат. Ако бях бил вместо Джукич, можеше аз да съм пропусналият дузпата и да ме сочат за виновен. Това не е важното. Винаги съм гледал повече на това колко работи един футболист. Затова ми беше тъжно за него, защото не е справедливо след всичко което даде за отбора. После станахме и шампиони, и носители на Кралската купа и Суперкупата. Направихме „Депор“ известен в целия свят. За това трябва да се благодари на Джукич, на Бебето, на Мауро Силва и на всички, които работихме неуморно, за да го постигнем. Всички, които бяхме част от онзи голям „Супер Депор“.  – Световното, разбира се! Всички шампионати, турнири и първенства са трудни, но световното първенство е и си остава „Оскар“ във футбола. Когато започнах като дете на 7 години, първата ми мечта беше да играя за „селесао“ и да стана световен шампион. Говорил съм и с всички други колеги. И всички до един сме имали една и съща мечта тогава. Защо? Защото спечелването на световната титла е максималното. Затова всеки ден благодаря на Господ, че ми се случи.  – Това са две много различни неща. И двете оставиха ярка следа в съзнанието ми. Първото е да играеш и да носиш щастие на един народ, който е толкова изстрадал и толкова борбен. Футболът е най-голямата страст на бразилците. Страната ни е единственият петкратен световен шампион. Всяко усилие и всяка жертва си заслужава. Както моята, на съпругата ми, на семейството ми. И ако трябва да го направя отново, бих го направил по същия начин. А това, което свършихме заедно с Роналдо, като посланици на страната ни, беше също много важно. За хората, за народа ни. Феновете много обичат да виждат любимците си извън терена и да се запознават с тях. Футболът има нужда от повече човечност. Така че тези два момента бяха много различни, но и много специални в моя живот. Едното да постигнем четвъртата световна титла за страната ни, а другото да раздадем цялата си любов на бразилците, но вече извън терена. Говорих с много приятели в чужбина и всички бяха на мнение, че организираното от нас първенство е било успешно. За съжаление на терена отборът ни не беше на висотата, която всички очакваха. Извън терена показахме, че когато има желание в хората, можем да правим много и целият свят видя колко хубаво беше.  – Разбира се, че си говорим. Нали почти винаги сме заедно. Най-важното е никога да не забравяме, че футболът е дал толкова много радост на хората в Бразилия, на мен, на Ромарио. Политиката е един начин, по който мислим че можем да продължаваме да правим добри неща за народа ни, сега когато вече сме извън футбола. Винаги съм вярвал в това, че ако работиш много усърдно за нещо, то става реалност. Аз имах късмет да мога да пътувам и да играя в Европа, да създам семейство и да имам един по-добър живот. Винаги съм наблягал на работата и честността и затова реших да вляза в политиката, за да мога да продължа с добрия пример, който винаги съм се опитвал да давам. Първо в семейството ми и с децата ми, а сега и със сънародниците ми. В политиката човек може да направи наистина много и много добри дела. Да помага на всички тези деца в нужда, да им дава по-добър шанс за живот. Затова с Ромарио сме в политиката – да правим добро. Всички знаят за нас и за кариери в най-великата игра. Но искам и да знаят, че футболът дисциплинира и дава стабилност в живота на човек. Затова решихме да влезем в политиката. Говорихме си с него, че в политиката има наистина голям недостиг на добри хора. Без корупция, защото всички знаят нашата история, и всички знаят, че не искаме да живеем на гърба на народа.  – Футболът е добре. Лошото е, че страната минава през един труден период. Корупция и тежък живот, което натъжава всички нас. Бразилия обаче никога не се предава. Да, да. Бразилците се борят и никога не се предават. Сигурен съм, че скоро всичко ще се подобри и с много работа ще се вдигнем на крака. Избирателите ни подкрепят и гласуват за нас, защото сме винаги позитивни и винаги ги насърчаваме и подкрепяме. Продължаваме да работим и да помагаме на тези, които имат нужда. Те винаги могат да разчитат на нас. Вдигнахме на крака националния отбор, след като начело на „селесао“ застана треньорът Тите. Имаме солидна основа за работа. Не успяхме да се представим най-добре на световното в Русия, но идва друг мондиал.  – Познавам я лично. Говорили сме няколко пъти. Това е.", "date": "2018.10.28", "title": " Легендарният Бебето, световен шампион с Бразилия от Мондиал’94, ексклузивно пред „Труд“:  България имаше потенциал за световен шампион"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%be%d1%82%d0%ba%d1%80%d0%b8%d1%85%d0%bc%d0%b5-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d0%be%d1%84%d1%88%d0%be/", "text": "Източването на „Полимери“ започва по различни начини и в крайна сметка стига до безогледното рязане на скрап. Резултатът е 1800 работници остават на улицата. Това вие журналистите наричате криминален преход и „бандитска приватизация“. Товеа заяви на брифинг зам.-главният прокурор Иван Гешев. По думите му, вместо да постъпват по сметките на дружеството, парите от дейността на „Полимери“ са превеждани в офшорни сметки на собствениците. По този повод Иван Гешев съобщи, че разследващите са намерили оригиналните документи на въпросните офшиорни дружества. „Те са изключително важни за доказване на това, което ви описахме. Предстои да бъде проследено движението по сметките на тези дружества“, посочи зам.-главният прокурор. По думите му, са открити и голямо количество пари, злато и скъпоценни камъни. Всичко се е намирало в тайна стая в дома на Баневи в Бояна, заключена с брава за 800 лв., която ключар не могъл да отвори няколко часа, разкри Гешев. „За нас най-ценното в тази стая са въпросните документи, а не диаментите“, добави зам.-главният прокурор. Наблюдаващият прокурор Мария Дойчева обясни, че Баневи са обвинени са за присвояване и данъчни престъпления. Присвоени са над 1,5 млн. лева, а щетата за бюджета е над половин милион. Работата по схемите за присвояване ще продължи, каза Дойчева. Преди „Полимери“ по подобна схема е източено и нарязано на скрап предприятие в Троян, както и завод в Костенец, който обаче не е нарязан, а продаден на КТБ, обясни прокурор Дойчева. Суми от касата на предприятията са вземани и на ръка, добави тя. Работата по случая започва след сигнал, постъпил миналия месец в Специализирана прокуратура. След това са възобновени още 4 дела, водени в различни прокуратури в страната. До тогава въпросните дела са били спрени „срещу неизвестен извършител“, обясниха от прокуратурата. На въпроса защо точно сега се стига до това разследване, Иван Гешев обасни, че в момента има отлично взаимодействие на прокуратурата и другите компетентни институции. „Другата причина е, че Специализрана прокуратура има правомощия в цялата страна. До този момент колегите са имали отделни парчета от пъзела“, каза зам.-главният прокурор.    ", "date": "2018.10.28", "title": " Иван Гешев: Открихме документи за офшорките на Баневи в тайна стая\t\t\t"}
{"url": "https://trud.bg/30-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bc%d0%be%d1%80%d1%81%d0%ba%d0%b0%d1%82%d0%b0-%d0%b5%d0%ba%d1%81%d0%bf%d0%b5%d0%b4%d0%b8%d1%86%d0%b8%d1%8f-%d0%bf%d0%be-%d0%bf%d1%8a/", "text": "„Има три вида хора-живи, мъртви и такива, които плават по море”. Мотото е на Веселин Венков, капитан на водолазния кораб „Камчия”, с който преди 30 години се осъществява уникалната морска експедиция „По пътя на спондилуса” , на който той посвещава едноименната си книга. Второто й издание, а и неговите спомени за това пътешествие с варненските аргонавти, разгадали ролята на ценната мида в древността, бяха представени в откритата през уикенда фотоизложба в Регионалния исторически музей по инициатива на археолога Теодор Рогов. Основната цел на морската експедиция преди три десетилетия е била проучването на търговските маршрути, свързвали Черно и Средиземно море през праисторическата епоха. Научни ръководители са били проф. Михаил Лазаров и изследователят на най-старото обработено злато от Варненския халколитен некропол Иван Иванов. Доказателство за оживената търговия по море са били огромните количества украси и бижута от мидата спондилус, които са открити сред гробните дарове в халколитните некрополи във Варна и Дуранкулак. Необичайното пътешествие е осъществено с кораба „Камчия”, който по здравина не е отстъпвал от митологичния „Арго”, а маршрутът е бил от Варна до Пирея и обратно, като се преминава през Черно, Мраморно и Егейско море. Плаването започва на 7 септември и завършва на 22 октомври. Мидата спондилус се е ловяла сезонно в Адриатическото и Егейско крайбрежие и поради липса на парична единица, бързо се превърнала в разменна монета, с която древните хора са търгували по- лесно. Изделия и украшения от черупката й са намерени далеч от естествените й местообитания.", "date": "2018.10.28", "title": " 30 години от морската експедиция „По пътя на спондилуса”\t\t\t"}
{"url": "https://trud.bg/%d0%b1%d0%be%d1%81%d1%8a%d1%82-%d0%bd%d0%b0-%d0%bb%d0%b5%d1%81%d1%82%d1%8a%d1%80-%d0%b7%d0%b0%d0%b3%d0%b8%d0%bd%d0%b0-%d0%b2-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5/", "text": "Вихай Сривадханапрабха, тайландският собственик на „Лестър“, загина в катастрофа с личния си хеликоптер. Милиардерът отлетя от центъра на терена на стадион „Кингс Пауър“, след като „лисиците“ завършиха 1:1 с „Уест Хем“. Моторът на машината обаче даде ефект и тя се заби в коли на паркинга край арената. Според английските медии в хеликоптера е била и дъщерята на богаташа. Машината е модел „Аугуста Уестланд  AW-169”  и струва около 2 милиона паунда. Цял ден фенове на „Лестър“ поставяха цветя и палеха свещи край оградата на стадиона, въпреки че до снощи полицията не потвърди кои са били на борда. Но преди и след всеки домакински мач босът се придвижвал с вертолета. Вратарят Каспер Шмайхел бе сред първите, които се затича към мястото на трагедията, за да помага на потърпевшите. Сривадханапрабха е една от основните причини за едно от най-големите чудеса в историята на Висшата лига. Преди две години и половина неговият „Лестър“ стана шокиращо шампион. Милиардерът има огромен бизнес с безмитни магазини.", "date": "2018.10.28", "title": " Босът на „Лестър“ загина в хеликоптер"}
{"url": "https://trud.bg/%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d0%be%d0%b2%d1%81%d0%b5%d0%bc%d0%b5%d1%81%d1%82%d0%bd%d0%b0-%d0%b1%d0%be%d1%80%d0%b1/", "text": "Израелският премиер Бенямин Нетаняху призова световната общност да се обедини, за да се бори с антисемитизма след   срещу синагога в Съединените щати по време на неделното заседание на израелското правителство. Седмичната среща на израелското правителство започна в неделя с минута мълчание в памет на загиналите при стрелбата, съобщи канцеларията на израелския премиер. „Призовавам целия свят да се обедини срещу широко разпространения антисемитизъм. Днес, за съжаление, ние говорим за САЩ, където вчера бе извършено най-голямото антисемитско престъпление в историята на страната, но също така и, разбира се, за Западна Европа, където днес има твърда борба срещу проявите нови видове антисемитизъм. Разбира се, там присъства и познатия антисемитизъм, както и този, който идва от радикалния ислям – на всички тези фронтове ние трябва да се обединим и да се борим срещу бруталния фанатизъм“, каза Нетаняху. „Това започва с евреите, но никога не свършва с евреите“, предупреди министър-председателят, чиито изявления бяха разпространени от неговия кабинет. „Целият народ на Израел скърби заедно със семействата на хората, които са били убити в ужасяващото клане в синагогата в Питсбърг – продължи Нетаняху. – от мое име, от името на правителството и народа на Израел, аз изказвам съболезнования на семействата, които загубиха близките си. Всички се молим за бързото възстановяване на ранените“, добави той.  ", "date": "2018.10.28", "title": " Нетаняху призова за повсеместна борба с антисемитизма"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%bf%d0%be%d0%bb%d1%83%d0%b4%d1%8f-%d0%bf%d0%be-%d0%b3%d0%be%d0%bb-%d0%bd%d0%b0-%d1%80%d0%be%d0%bd%d0%b0%d0%bb%d0%b4%d0%be/", "text": "И Италия вече е в екстаз заради Кристиано Роналдо. Никой вече не си спомня за головата суша на старта на сезона в Серия А, а за головете, които потекоха като река. Кристиано заби два пъти за победата на „Ювентус“ над „Емполи“ с 2:1 като гост. А ударът му за 2:1 бе от екстракласа. „ Момент на магия“, обрисува попадението треньорът Максимилиано Алегри. Португалецът стреля от 20 метра в далечния ъгъл – неспасяемо! За първи път през сезона „Юве“ завърши първото полувреме с гол пасив. Роналдо изравни от дузпа за 1:1. Само веднъж – в миналия кръг срещу „Дженоа“, шампионите от последните седем години не спечелиха. В Шампионската лига „Юве“ е с три победи от три мача. Нападателят Андрей Гълъбинов влезе за 20 минути като резерва в състава на „Специя“, който завърши 0:0 на терена на „Падова“.", "date": "2018.10.28", "title": " Италия полудя по гол на Роналдо"}
{"url": "https://trud.bg/%d0%b4%d0%b2%d0%be%d0%b5%d0%bd-%d1%88%d0%bf%d0%b8%d0%be%d0%bd%d0%b8%d0%bd-%d0%bd%d1%8f%d0%bc%d0%b0-%d1%80%d0%b0%d0%b7%d0%bb%d0%b8%d0%ba%d0%b0-%d0%bc%d0%b5%d0%b6%d0%b4%d1%83-%d0%b0%d0%bc%d0%b5%d1%80/", "text": "По негов проект ЦК на БКП създал агенция “София прес” На 9 юли 1957 г. едър, мургав мъж с елегантен костюм влязъл в българското посолство в Източен Берлин и заявил “Аз съм Цветан Пенев. Искам да се върна в България!” Чиновниците занемели. Пред тях бил шефът на комитета за борба с комунизма в Австрия и Западна Германия, когото Държавна сигурност издирвала под дърво и камък. Изумени, дипломатите веднага се обадили в София и след няколко часа мъжът пътувал със самолет към България. На летището към него се приближили двама в тъмни костюми и мълчаливо го повели нанякъде. Той не знаел накъде, но се усмихвал като човек, завърнал се у дома си. Съдбата белязала живота на Цветан Пенев с огъня на метежи и политически битки още с раждането му на 1 януари 1923 г. Девет месеца по-късно родният му Лом горял в пламъците на Септемврийското въстание, военните арестували баща му Борис – адвокат-социалдемократ, и той едва оцелял, а дядо му – агроном, отдаден на науката, бил убит. Изпратен от семейството си да учи медицина във Виена през 1941 г. сред грохота на Втората световна война, 18-годишният Цветан не спазил заръките да стои далеч от партийни борби. С българи с леви убеждения през 1945 г. сформира в Австрия нелегален ОФ комитет, печатал позиви срещу нацизма и събирал сведения за немските войски. Разкрит и арестуван от Гестапо, студентът излязъл като по чудо невредим от килията, но бил посрещнат от другарите си с подозрения за предателство. След превземането на Виена от Червената армия, закопнял за родината и близките си, той се върнал в България с желание да се включи в строежа на новото общество на равенство, но заварил кървави изстъпления. Комунистите пращали на смърт и в килии не само фашисти и престъпници, но и всеки несъгласен с тяхната идеология. Потресен и разочарован, през 1946 г. Цветан Пенев се върнал във Виена, но загърбил медицината и се впуснал в политиката, воден от идеята да работи за един нов и по-справедлив свят. Той възстановил с други емигранти БРСДП в изгнание, участвал в учредяването на Съюз на социалистите от Югоизточна и Източна Европа и станал негов представител в Социалистическия интернационал. Начетен и способен да убеждава и опонентите в тезите си, младият българин бързо се откроил в емигрантските кръгове. А отгоре на всичко бил и веселяк и душа на компаниите и бързо печелел приятели. Оценил възможностите на социалдемократа за политическа дейност, земеделският лидер д-р Г. М. Димитров го привлякъл в основания от него Български национален комитет /БНК/ за борба с отечественофронтовската власт в България и му възложил ръководството на организацията в Западна Германия и Австрия. Пенев привличал хора в комитата и пишел статии срещу комунизма в емигрантските вестници. Работел и за създадения от САЩ и подпомаган от ЦРУ комитет “Свободна Европа”. Затова разнеслата се през лятото на 1957 г. новина, че Цветан Пенев, се е върнал в България и се е поставил в услуга на комунистическата власт, ударила като гръм емигрантските кръгове. Мнозина решили, че агенти на ДС са го отвлекли, други го обявили за предател. И на едните, и на другите Цветан отговорил в комунистическия официоз ”Работническо дело” със статия, в която  обявил, че е дълбоко разочарован от раздорите сред емигрантските лидери и битките им не за  идеи, а за парите, отпускани от САЩ за борба с комунизма. И заявявал, че за да остане верен на социалистическите си разбирания мястото му е в България, „в редовете на трудещите се, в подпомагане на борбата им за социална правда, братство и вечен мир!“. Държавна сигурност  не заключила върналия се емигрант в килия, а го настанила в хотел “Севастопол” в центъра на София и му отпуснала щедра издръжка. За да докаже разкаянието и предаността си към социалистическата власт, Пенев дал подробна информация за дейността на българите-емигранти в Западна Европа, качествата, слабостите и връзките им с чужди служби. Но това не било всичко. Запознат с особеностите на западното общество и проблемите в отношенията му с източния  лагер, той разработил за ДС програма за пропагандиране на социалистическите успехи на България на Запад и мерки за приобщаване на част от емиграцията към комунистическата власт. Предложил държавата да започне издаване на ежеседмичен бюлетин за западните страни със статии, които да показват в положителна светлина живота в България. В програмата включил и превеждане и разпространяване на книги на български класици зад граница, изработване на пропагандни филми за българските култура, икономика и туризъм, които да привличат туристи и да убеждават, че България е развита държава, с щастлив народ. Важно място в разработката си Цветан Пенев отделил на създаването на комитет, който да работи за връщането на част от емигрантите у нас. Пред приятели той не криел, че вижда себе си сред основните фигури, които ще работят в планираните от него пропагандни структури. Шефовете на ДС прибирали изписаните листове и му обещавали да го уредят с жилище и подходяща работа. Отначало Пенев се чувствал добре в родината, ходел на кино и мачове, щедро черпел приятели и гостувал на близките си в Лом. Но усещал невидими очи залепени за него. Държавна сигурност явно не вярвала в искреността на емигранта и подозирала, че играе двойна игра в полза на западните служби. “Има непроверени данни, че Ц. Пенев е бил на служба при Френското разузнаване, откъдето е получавал по 2000 шилинга”, докладвали агенти на ДС. Постепенно финансовите постъпления от ДС намалели, а обещаната работа не идвала. Несвикнал на бездействие и липса на пари, бившият емигрант започнал да се изнервя и споделял, че се чувства излъган от обещалите му нов живот МВР шефове. През май 1958 г. все пак го назначили за началник на автотранспорта в Централния кооперативен съюз. Но Пенев приел дребния пост и мижавата заплата като унижение. Това не отговаряло на самочувствието и целите, които преследвал и го обричало на пълен житейски и професионален провал. На 22 юни 1958 г. той съобщил, че отива на риболов край Кюстендил, но щом наближил границата с Югославия, хвърлил въдиците и поел отново към Австрия. Във Виена обаче мнозина го посрещнали с недоверие и го обявили за агент на българското разузнаване. Пред близки Пенев признал, че е бил вербуван от ДС, но се оправдал, че приел само, за да притъпи бдителността на комунистите и да се върне на Запад. Част от хората на Г. М. Димитров защитили беглеца с твърдение, че е отишъл в България със задача да събере необходими за комитета им сведения. И му дали възможност да заработи отново в емигрантските организации – противници на комунизма. Но той сам усещал, че доверието към него не било същото. Официално Цветан Пенев започнал работа във Виена във фирма за производство на филми, но според агентите на ДС тайно работел за организация, наричана „Центъра“ и свързана с ЦРУ. Служители й се срещали с пристигнали на Запад българи, от които събирали сведения за живота, политиката и отбраната на социалистическите страни. През юли 1959 г. агент на ДС докладвал, че е бил вербуван от Цветан Пенев да му доставя информация за разположението на ракетни бази в България, военни мобилизации и качествата на рудите. Агентът и данните от него обаче били контролирани от ДС. В архивите няма документи за преки контакти на Цветан Пенев с ДС след второто му бягство на Запад. Но съществуват доказателства за продължилите му връзки с влиятелни комунистически функционери в България. Подготвената от него програма за активна пропаганда на комунистическата власт в Западна Европа не останала в архива. През 1967 г. ЦК на БКП създал агенция “София прес”, която точно по препоръките, дадени преди години от Пенев, издавала за чужбина бюлетини и списания, книги на български класици и правела филми за красотите и успехите на страната. А начело на “София прес” бил назначен Спас Русинов – кадър на ЦК на БКП и близък на Тодор Живков, но и стар познат и земляк на Цветан Пенев. През 1971 г. Русинов дори наел срещу заплащане Пенев да направи контакт между “София прес” и западни кино къщи за снимане на документални и игрални филми в България. Но ДС спряла кинопроекта. В края на 60-те години  Пенев постепенно започнал да се оттегля от шпионската дейност. Дали защото бил подозиран и от двете страни на Желязната завеса в предателство или пък заради налегналите го болести, не е ясно.  Оженил се, но не създал деца. “Политиката не ме интересува вече, не ми е донесла нищо добро!”, казвал той. А и не криел, че е разочарован и от западната, и от социалистическата политически системи. Още преди да избяга за втори път от България, Пенев споделил пред близки “Няма никаква разлика между американците и комунистите. И едните, и другите гледат да използват колкото се може повече човека и след това да го захвърлят. Но все пак има разлика – при американците може да се скараш и да им кажеш да си…….. и да намериш без тях работа. В България, ако кажеш това, ще останеш без работа и ще умреш от глад”. В  края на 1972 г., тежко болен, Цветан Пенев поискал да чуе майка си в Лом. Властта в България разрешила на възрастната жена да каже “Сбогом” на сина си по телефона. В началото на 1973 г. Цветан Пенев починал във Виена. Близките му до последно живели с мисълта, че смъртта му не е случайна и че дори в чужбина, той е работел за България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.28", "title": " Двоен шпионин: Няма разлика между американците и комунистите\t\t\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b5%d0%b2-%d1%82%d1%80%d0%b5%d1%82%d0%b8-%d0%bd%d0%b0-%d0%bc%d0%b0%d1%81%d1%82%d1%8a%d1%80%d1%81-%d0%b0/", "text": "Адриан Андреев спечели бронзов медал на финалния „Мастърс“ за юноши в Чънду (Китай). В малкия финал българинът надигра олимпийския шампион от Буенос Айрес – Юго Гастон. Нашият спечели първия сет с 6:3, а във втория при 4:2 французинът се отказа заради контузия. Двубоят продължи само 61 минути. Успехът му можеше да е още по-голям, след като на полуфинала имаше и сетбол срещу американеца Брендън Накашима, но загуби в крайна сметка с 0:2 сета. Андреев изпраща уникална година. През 2018-а българинът спечели Ю Ес Оупън на двойки и взе сребърен медал на младежката олимпиада в аржентинската столица. Андреев е и първият наш, който стига до финалния „Мастърс“ за юноши в историята на състезанието.", "date": "2018.10.28", "title": " Андреев трети на „Мастърс“-а"}
{"url": "https://trud.bg/%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%b2-%d1%81%d0%bb%d0%b8%d0%b2%d0%b5%d0%bd-%d1%82%d0%b5%d1%80%d0%bc%d0%be%d0%bc%d0%b5/", "text": "Максимална температура 29,3 градуса е измерена в Силистра днес, съобщиха от Метеорологичната обсерватория в Силистра. Според специалистите това е температурен рекорд за датата 28 октомври. От 70 години насам на тази дата е било най-топло през 1948 г. – 28,5 градуса. Новата седмица ще започне с топло време за края на октомври и началото на ноември. През нощта времето ще бъде предимно ясно, а в понеделник – предимно слънчево, с разкъсана средна и висока облачност над Западна България. В сутрешните часове на места в източните райони от страната ще има ниска слоеста облачност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Температурен рекорд в Сливен, термометрите отчетоха 29,3 градуса"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d0%be%d1%82%d0%ba%d1%80%d0%b8%d1%85%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%82%d0%b5-%d0%b2-%d0%b8/", "text": "МВР публикува снимки от проведеното разследване в имението на Николай и Егения Баневи.  Извършени са процесуално следствени действия на адреси в София и страната. В хода на разследването са иззети документи, предстои анализ на събраните доказателства. Баневи са привлечени към наказателна отговорност, повдигнати са им обвинения за данъчни и финансови престъпления и пране на пари.      ", "date": "2018.10.28", "title": " Вижте какво откриха разследващите в имението на Баневи (СНИМКИ)"}
{"url": "https://trud.bg/%d0%b1%d0%b0%d0%bd%d0%b5%d0%b2%d0%b8-%d0%be%d1%82%d1%80%d0%b5%d0%ba%d0%be%d1%85%d0%b0-%d0%b4%d0%b0-%d1%81%d0%b0-%d1%81%d0%b5-%d0%ba%d1%80%d0%b8%d0%bb%d0%b8-%d0%b8-%d0%b4%d0%b0-%d0%bf%d1%80%d0%b8%d1%82/", "text": "Евгения и Николай Баневи не са се крили. Семейството с трите деца съвсем легално е било на път за София, тъй като малките са във ваканция и са искали да я прекарат в България. Това се посочва в позиция на семейството, разпространена до медиите, във връзка с начина, по който е бил отразен арестът на Евгения и Николай Баневи. „Семейството не притежава „имение” в Ница. От есента е наета къща с цел трите по-малки деца да започнат да учат във Франция. Евгения и Николай Баневи не са се крили. Семейството с трите деца съвсем легално е било на път за София, тъй като малките са във ваканция и са искали да я прекарат в България“, се посочва в съобщението. „Пита се защо е било необходимо зрелищно да ги арестуват във Франция, след като само след два часа това е можело да стане в София? Самолетните билети го доказват. След ареста на родителите им, децата – най-голямата на 13 години, а двамата близнаци на 9, остават безпризорни на летището почти без пари. Защо е било нужно такова жестоко отношение към децата? Децата са вече 3 дни без надзор в къщата, където са успяли да се върнат. Защо е необходимо всичко това да се случва пред очите на децата и изобщо с тях? В Европейския съюз се проявява хуманност към всяко живо същество, а три деца са изоставени на улицата, безпомощни да се справят със ситуацията?“, се пита в позицията. От нея става ясно още, че възражения по обвиненията на Специализираната прокуратура ще бъдат внесени от адвокатите на семейството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Баневи отрекоха да са се крили и да притежават имение в Ница"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8%d1%82%d0%b5-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81%d0%bf-%d0%bd%d0%b0/", "text": "Казаното от Валери Симеонов не е изолиран случай. Това е отношението на властта към гражданите. Управлението стигна до невиждана арогантност и дебелокожие. Симеонов е вицепремиер и представлява управляващите. Правителството постъпи така и с онкоболните, когато опита да спре новите лекарста за тях, и с хората на пазара на труда и със социално слабите. Това се казва в позиция на народните представители от БСП – МИР Велико Търново. Писмото е подписано от депутатите Весела Лечева, Валентин Ламбев и Явор Божанков. „Не приемаме, че човек с позицията на вицепремиер и отговорен пряко за проблемите на хората с увреждания и демографската политика може безнаказано да изрече най-обидни думи по адрес на майките на деца с увреждания и да не поеме политическа отговорност. Неговото поведение е симптом за това, че държавата е блокирана и не е в състояние да упражнява функциите си. Институциите се превърнаха в противници на народа, а правителството паразитира на гърба му. Затова настояваме за смяна на политическия модел чрез нови избори, нова визия и радикална промяна. Важно е да отбележим, че майчинството не е инструмент за изнудване на държавата. Напротив то е най-свещеното право на една жена и на всяко семейство. Българската държава би следвало с всички свои инструменти да защитава това право, да помага за отговорното родителство и за увеличаването на раждаемостта. Наред с това именно грижата към най-слабите – хората с увреждания и децата, показва колко развито е едно общество. Именно демографската криза, наред с бедността и регионалните диспропорции са сред най-големите предизвикателства пред България днес. Чрез „Визия за България“ ние даваме алтернативата. Предлагаме въвеждането на семейното подоходно облагане, диференцирани ставки на ДДС за детски храни и стоки, учебници и учебни помагала, актуализиране на семейните помощи и редица други. Настояваме незабавно Валери Симеонов да подаде оставка като член на правителството. Ако премиерът Борисов не я поиска, означава, че ГЕРБ избира властта пред народа и подкрепя поведението на Валери Симеонов.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Великотърновските депутати от БСП: Настояваме незабавно Валери Симеонов да подаде оставка като член на правителството"}
{"url": "https://trud.bg/%d1%81%d1%82%d0%b0%d1%87%d0%ba%d0%b0-%d0%bd%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d0%b7%d0%b0%d0%b2/", "text": "Един от всеки четири полета са отменени на летище „Завентем“ в Брюксел, заради стачката на служители, обработващи багажите от компанията „Авиапартнър“. Общия брой на анулираните днес полети е 150. Засега няма информация протестните действия да засегнат полети за София, информира  . Протестиращите настояват за подобряване условията на труд.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Стачка на служителите на летище „Завентем“ в Брюксел отмени 150 полета днес"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b7%d0%bb%d0%b0%d1%82%d0%be-%d0%b8-%d0%bd%d0%b0%d0%ba%d0%b8%d1%82%d0%b8-%d1%81%d0%ba%d1%80%d0%b8%d1%82%d0%b8-%d0%b2-%d1%81%d1%8a%d0%b4-%d0%b7%d0%b0/", "text": "Златни монети и накити, скрити в питос – голям керамичен съд за съхранение на жито, са били открити край Ахтопол. Археолозите са се натъкнали на съкровището при проучванията на късноантичната и средновековна крепост Агатополис. Това съобщи доц. Андрей Аладжов, от Националния археологически институт. Съкровището е най- голямото, намирано по нашето Черноморие. Находката била във вътрешността на крепостната стена, където били османски жилища. Открити са 854 сребърни и златни монети, от средата на 18- ти век. Те са свързани със султаните Мурад I и Мехмед III. Монетите са били в платнена торбичка и по тях е имало отпечатъци от нишките на плата. Открити са още обеци, огърлици, колан и накити за коса. „Лично аз бях изненадан, защото в Османския период тук парите са били в обръщение и не са се трезорирали. Това, че са закопани такова голямо количество монети, означава, че е имало или някакво голямо нападение или друго подобно събитие“, обясни доц. Аладжов. Новината за съкровището бе съобщена по време на кръгла маса в Ахтопол, пред археолози, историци, музейни специалисти и изследователи, които дискутираха темата за историко-археологическите проучвания в Черноморска Странджа през 2018 г. Срещата бе организирана от сдружение „Черноморска Странджа“ с председател инж. Петър Кънев и под патронажа на областния управител Вълчо Чолаков. Доц. д-р Бони Петрунова, директор на НИМ, разказа как е било открито съкровището от нос Калиакра.  Проф. Казимир Попконстантинов говори за проучванията на о- в Св. Иван, проф. Иля Прокопов изнесе доклад за залеза на елинистическите монетосечения. За проучванията край Бродилово говори Деян Дичев, д- р Стефан Пейков- за кметовете на Несебър след 1876 г., а д-р Калин Димитров, директор на ЦПА и Павел Георгиев- за подводните проучвания през 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Откриха злато и накити, скрити в съд за жито"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bf%d1%80%d0%b8%d0%b5-%d0%b1%d1%8e%d0%b4%d0%b6%d0%b5%d1%82-2019-%d0%b3%d0%be%d1%80%d0%b0%d0%bd%d0%be%d0%b2/", "text": "Финансовият министър Владислав Горанов ще внесе утре, понеделник, Бюджет 2019 в Народното събрание. Това съобщи самият той след извънредното правителствено заседание, на което бе приета макрорамката за догодина. За Горанов това е бюджет, който изпълнява приоритетите, заложени в управленската програма. За мен той е бюджетът, който изпълнява основните си функции, обобщи той. „А това, че следващата година има и европейски избори, аз не виждам какво общо има. Няма как в един бюджет да няма политика, във всеки един бюджет има политика“, коментира финансовият министър в отговор на въпроса дали тоа не е предизборен бюджет. „Успяхме с фискалната рамка за следващата година да продължим приоритетите, които бяха разчертани още с предизборната кампания – инвестиции в образованието, в човешките ресурси, спазваме си и одобрения в началото на годината план за увеличение на разходите за отбрана до достигане на 2% от БВП през 2024 г. По думите на Горанов добрият цикъл на икономиката позволява един доста по-голям бюджет – и по отношение на приходите, и по отношение на разходите, изтъкна финансовият министър. Освен известните параметри, свързани с политиката по доходите в бюджетната сфера и стратегията за удвояване на заплатите на педагогическия персонал, с този бюджет са решени и доста други въпроси в бюджетната сфера, обясни министърът. След него и министрите на здравеопазването и социалната политика наблегнаха на това, че бюджетът за следващата година гарантира стабилност и устойчивост на ръководените от тях сектори, в които е наличие сериозно увеличение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Правителството прие Бюджет 2019, Горанов го внася утре в парламента"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%b7%d0%b0-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7/", "text": "Разходите за здравеопазване в консолидираната фискална програма през следващата година достигат 5,2 млрд. лева, което представлява 4,5% от БВП. Това каза здравният министър Кирил Ананиев след извънредното заседание на кабинета за обсъждане на проектобюджетите за следващата година. „Това е първата година, в която бюджетът на функция здравеопазване надхвърля 5 млрд. лева. В сравнение с 2018 година ръстът е 547 млн. лева, в които ръст на разходите в НЗОК е 490 млн. лева“, заяви той. „За следващата година сме осигурили устойчивост, стабилност и предвидимост в развитието на общественото здраве и осигуряване“, изтъкна Кирил Ананиев. „Във всички плащания имаме увеличение, не като абсолютна сума, а с конкретни дейности и резултати, които очакваме“, коментира той. „Следващата година ще създаде много по-сериозна устойчивост и ефективност във функционирането на здравната система. Предвидили сме промени в някои нормативни актове, които най-вече са свързани с повишаване на контрола“, обърна внимание Кирил Ананиев. „Критиката, която чувам от определени политически сили, че се дават едни пари, а срещу тези пари няма контрол – не е вярна. Сърцевината на повечето промени е контролът в системата“, каза още той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Кирил Ананиев: Бюджетът за здравеопазване ще надхвърли 5 млрд. лв. за първи път"}
{"url": "https://trud.bg/%d1%81%d1%82%d1%80%d0%b5%d0%bb%d0%b5%d1%86%d1%8a%d1%82-%d0%be%d1%82-%d0%bf%d0%b8%d1%82%d1%81%d0%b1%d1%8a%d1%80%d0%b3-%d0%b7%d0%b0%d1%8f%d0%b2%d0%b8%d0%bb-%d0%bf%d1%80%d0%b5%d0%b4-%d0%b2%d0%bb%d0%b0/", "text": " в Питсбърг Робърт Бауърс заявил пред полицейски служители, че евреите извършват геноцид и че искал всички те да умрат. Това се посочва в огласената днес заповед за задържане на мъжа. Нападателят, на когото са повдигнати 29 федерални обвинения, както и обвинения на щатско равнище в Пенсилвания, ще се изправи за първи път пред съда утре. Снощи Робърт Грегъри Бауърс уби осем мъже и три жени в синагогата „Дървото на живота“ по време на религиозна служба, преди специализиран полицейски отряд да го простреля. Представители на властите съобщиха на пресконференция, че убитите са на възраст между 54 и 97 години. Сред тях са братя и съпружеска двойка. Преди да предприеме атаката, мъжът публикувал антисемитски послания в дясната социална мрежа Габ, съобщи британският в. „Мирър“. „ХИАС иска да вкара в САЩ нашественици, които да убиват нашия народ. Не мога да гледам отстрани как моят народ бива избиван. Гледайте, влизам“, написал Бауърс. Той визирал американска еврейска организация, която оказва помощ на бежанци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Стрелецът от Питсбърг заявил пред властите, че евреите извършват геноцид"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%80%d0%b5%d1%88%d0%b5%d0%bd%d0%b8%d1%8f%d1%82%d0%b0-%d0%be%d1%82-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be%d1%82%d0%be-%d0%b7%d0%b0%d1%81/", "text": "Министерският съвет одобри законопроекта за държавния бюджет на Република България за 2019 година и актуализираната средносрочна бюджетна прогноза за периода 2019-2021 година, която представлява мотивите към законопроекта, съобщиха от правителствената информационна служба. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Нов момент в съдържанието на прогнозата е включването на повече информация при представянето на разходните политики – както с фискални измерители, така и посредством ключови индикатори за измерване на степента на изпълнението им. Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. В настоящата прогноза се запазват целите за бюджетното салдо, заложени в СБП за периода 2019-2021 г., съответно за 2019 г. дефицит от 0,5 % от БВП, а за 2020 г. – балансирана бюджетна позиция, която се запазва и през 2021 година. Приходните и разходните политики в тази прогноза са продължение на заложените в СБП за периода 2019-2021 г., като за надграждането с нови са взети предвид както макроикономическите аспекти, така и разширените фискални възможности за осигуряване на финансиране на приоритетните секторите и за реализиране на хоризонтални мерки, засягащи бюджетната сфера. Изразени като процент от БВП, при приходите за периода 2019-2021 г. се наблюдава тенденция за спад от 37,7 % до 35,8 %, а в номинален размер се увеличават, като от 43 857,0 млн. лв. за 2019 г. се очаква да достигнат 47 582,3 млн. лв. през 2021 година. В частта на данъчната политика са отчетени ефектите от настъпилите към момента промени в данъчното законодателство, свързани с реализиране на мерки за подобряване на събираемостта, стимулиране на икономическото развитие, намаляване на административната тежест и въвеждане в националното законодателство на разпоредби от европейското право в областта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. Разходите, изразени като процент от БВП, за периода 2019-2021 г. също бележат спад от 38,2% до 35,8%, което представлява средногодишна консолидационна стъпка от около 1,2 пр.п. от БВП и имат основен консолидационен принос за постигане на целите за дефицита. В номинален размер разходите се увеличават, като от 44 457,0 млн. лв. за 2019 г. се очаква да достигнат 47 582,3 млн. лв. през 2021 година. Приоритетите на Бюджет 2019, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са социалната политика, образованието, отбраната и политиката по доходите. В сферата на социалната политика са предвидени средства в размер на: 40,4 млн. лв. допълнително за всяка година от прогнозния период (50 % повече спрямо средствата през 2018 г.) за целеви помощи за отопление с цел социална закрила и равни възможности; 150,0 млн. лв. допълнително за всяка година от прогнозния период за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане; 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева. Политиките за достъпно и качествено образование се осъществяват чрез цялостен интегриран подход, базиран на обвързаните и съгласувани действия на институциите на национално и местно равнище. Средствата от държавния бюджет основно са насочени към четирите стълба за финансиране на системата, съгласно Закона за предучилищното и училищното образование, както и към финансиране обучението на студенти и докторанти, определено въз основа на комплексната оценка на качеството на обучение. Политиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на Република България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти. В политиката по доходите, освен вече предвиденото в СБП от пролетта на тази година увеличаване на размера на минималната работна заплата през следващите години (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти. Предвидени са промени в механизмите за разпределение на целевата субсидия за капиталови разходи и на общата изравнителна субсидия. При разпределението на целевата субсидия за капиталови разходи към основния и допълнителния компонент е предвиден и допълнителен ресурс за подпомагане на общините от 4-та и 5-та категория за подобряване състоянието на социалната и техническа инфраструктура на територията им. Изменението на механизма за разпределение на общата изравнителна субсидия по общини през 2019 г. е свързано с определянето на условие за достъп до субсидията. Право да получават изравнителна субсидия през 2019 г. имат общините, чиито постоянни данъчни постъпления към 31 декември 2017 г. на един жител са по-ниски от 120 % от равнището им за страната на един жител. Приоритет за страната остава и успешното усвояване на средствата от европейските фондове и програми на ЕС, чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика. Управлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг от 22,2 млрд. лв. през 2019 г. до ниво от 22,0 млрд. лв. към края на 2021 г., респективно от 19,1 % до 16,5 % от прогнозното ниво на БВП. Нивото на консолидирания дълг на сектор „Държавно управление“ се очаква да продължи да спада, движейки се в диапазона от 22,5 % до 17,7 % от БВП или между 24,3-23,5 млрд. лв. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави-членки на ЕС по отношение на ниското ниво на дългова тежест. Оценките за намаляващи рискове и стабилни перспективи за развитието на публичните финанси в България, които се отчитат в прегледите и прогнозите на Европейската комисия, на международните финансови институции и рейтинговите агенции, са ориентир за реалистичността на целите на фискалната политика и на бюджетните прогнози. Правителството одобри законопроекта за бюджета на държавното обществено осигуряване за 2019 г. Проектът предвижда от 1 юли догодина пенсиите, отпуснати до края на 2018 г., да се увеличат с 5,7%.  От 1 юли 2019 г. минималният размер на пенсията за осигурителен стаж и възраст ще се повиши на 219,43 лв. От същата дата максималният размер на получаваните една или повече пенсии се увеличава от 910 лв. на 1 200 лв. Мярката се прилага за всички пенсии, без оглед на момента на отпускането им. През 2019 г. за изплащане на пенсии са предвидени 9 988,2 млн. лв. – с 533,8 млн. лв. повече в сравнение с очакваните разходи през настоящата година. Процентът за всяка година осигурителен стаж в пенсионната формула ще се увеличи от 1,169 на 1,2.  С проекта се предлага увеличаване на максималния осигурителен доход за всички осигурени лица от 2 600 лв. на 3 000 лв. Повишава се и минималният осигурителен доход за самоосигуряващите се лица от 510 лв. на 560 лв., както и за земеделските стопани и тютюнопроизводители от 350 лв. на 560 лв. Запазва се размерът на осигурителната вноска за фонд „Пенсии“ и фонд „Пенсии за лицата по чл. 69“ на ДОО на нивото от 2018 г. Запазват се и размерите на осигурителните вноски за другите фондове на ДОО, а също и съотношенията между осигурителите и осигурените лица. Със законопроекта се предлагат изменения във връзка с определянето на размера на пенсията, като при изчисляването на индивидуалния коефициент участва осигурителният доход за времето от 01.01.2000 г. до пенсионирането на лицето за период не по-малък от 36 месеца. Министерският съвет одобри проекта на Закон за бюджета на Националната здравноосигурителна каса за 2019 г.  Предвидени са 4 299 603,0 хил. лв. приходи и трансфери. Здравноосигурителните приходи са в размер на 4 236 843,2 хил. лв., от които 2 842 254,2 хил. лв. са приходи от здравноосигурителни вноски и 1 394 589,0 хил. лв. са трансфери за здравно осигуряване. Разчетените средства за здравноосигурителни вноски са увеличени с 285 962,2 хил. лв. в сравнение със същите през 2018 г. Трансферите за здравно осигуряване за 2019 г. са разчетени с ръст от 132,4 млн. лв. спрямо 2018 г., който се дължи на промяна в размера на пенсиите, по информация от НОИ за пенсионерите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др. За неданъчни приходи са предвидени 19 759,8 хил. лв., което е с 2 259,8 хил. лв. повече спрямо заложените през 2018 г. Разходите и трансферите общо са в размер на 4 350 003,0 хил. лв., в т.ч. разходи в размер на 4 344 945,0 хил. лв., което е с 489 550,0 хил. лв. повече спрямо Закона за бюджета на Националната здравноосигурителна каса за 2018 г. Общо текущите разходи са в размер на 4 212 839,7 хил. лв., което представлява увеличение с 476 999,0 хил. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4 116 396,2 хил. лв., което представлява увеличение с 454 335,5 хил. лв. спрямо Закона за бюджета на Националната здравноосигурителна каса за 2018 г. Разпределението на средствата за здравноосигурителни плащания е следното:  1. За медицински дейности – 2 567 164,4 хил. лв., в т. ч: първична извънболнична медицинска помощ – 225 000,0 хил. лв.; специализирана извънболнична медицинска помощ (вкл. за комплексно диспансерно (амбулаторно) наблюдение) – 250 700,0 хил. лв.; медико-диагностична дейност – 90 000,0 хил. лв.; болнична медицинска помощ – 2 001 464,4 хил. лв.  2. За дентални дейности – 167 000 хил. лв.  3. За лекарствени продукти, медицински изделия и диетични храни за специални медицински цели – 1 221 800,0 хил. лв., като в това число се включват здравноосигурителните плащания за лекарствени продукти, медицински изделия и диетични храни за специални медицински цели за домашно лечение на територията на страната – 732 000,0 хил. лв., в т.ч. лекарствени продукти, назначени с протокол, за който се извършва експертиза – 422 656,0 хил. лв.; за лекарствени продукти за лечение на злокачествени заболявания и лекарствени продукти при животозастрашаващи кръвоизливи и спешни оперативни и инвазивни интервенции при пациенти с вродени коагулопатии в условията на болнична медицинска помощ, които НЗОК заплаща извън стойността на оказваните медицински услуги – 385 000, 0 хил. лв.; медицински изделия, прилагани в болничната медицинска помощ – 104 000,0 хил. лв.  4. За здравноосигурителни плащания за медицинска помощ, оказана в съответствие с правилата за координация на системите за социална сигурност по проекта за 2019 г. са разчетени 160 431,8 хил. лв.  През 2019 г. се предвижда Министерството на здравеопазването ежемесечно да предоставя трансфер към бюджета на Националната здравноосигурителна каса в общ размер от 43 000,0 хил. лв. за финансиране на разходи, които по закон са определени като държавна отговорност. С преходните и заключителни разпоредби на законопроекта се предлагат промени и в Закона за здравното осигуряване, Закона за лекарствените продукти в хуманната медицина, Закона за лечебните заведения, Закона за здравето и други закони. Проектът на Закон за бюджета на Националната здравноосигурителна каса за 2019 г. е съставен в съответствие с бюджетната рамка при запазване на размера на здравноосигурителната вноска в размер на 8 %. С проектобюджета се постига гарантиране на пакета здравноосигурителни дейности в обхвата на задължителното здравно осигуряване, като през 2019 г. за Националната здравноосигурителна каса са осигурени 490 млн. лв. допълнителни средства за разходи и трансфери спрямо закона за бюджета на НЗОК за 2018 г. Проектът на Закон за бюджета на НЗОК за 2019 г. предвижда публичните средства да бъдат изразходвани законосъобразно, прозрачно и ефективно, като за целта чрез промени в нормативната уредба са създадени необходимите предпоставки и контролни механизми.  Основна цел на законопроекта е да се осигури достъпна, качествена и своевременна медицинска помощ на здравноосигурените лица. Министерският съвет прие стандартите за делегираните от държавата дейности с натурални и стойностни показатели през 2019 година. Стандартите са съобразени с размерите на бюджетните взаимоотношения между централния бюджет и бюджетите на общините според основните допускания за бюджетната прогноза за периода 2019 — 2021 година. За всички държавни дейности са осигурени средства за увеличение с 10 % на заплатите на заетия персонал и съответните осигурителни вноски от работодателя. За 2019 г. за държавните дейности в сектор образование стандартите са завишени спрямо 2018 г. във връзка с политиката за увеличение на заплатите на педагогическия персонал в образованието, увеличението на възнагражденията на непедагогическия персонал с десет на сто и свързания с това ръст на осигурителните вноски от работодателя. Предвидени са средства за издръжка на дейностите по възпитанието и обучението на децата и учениците в частните детски градини и училища, включени в системата на държавно финансиране. Увеличени са средствата за подпомагане на храненето на децата от подготвителните групи и учениците от I-IV клас. Разчетени са и средства за занимания по интереси, за кариерно ориентиране и консултиране, както и средства за допълващ стандарт за ученик в гимназиален етап на обучение. В сферата на социалните услуги стандартите са увеличени диференцирано, като с най-голям процент са завишени тези за центровете за настаняване от семеен тип за деца/ младежи с увреждания и с потребност от постоянни медицински грижи. Стандартите за центровете за настаняване от семеен тип за пълнолетни лица с увреждания са завишени с 14 %, за домовете за пълнолетни лица с увреждания – с 13 %, за защитените жилища за лица с увреждания – с 12 %. С 10 % са завишени стандартите за домовете за деца, лишени от родителска грижа от I до XII клас, дневните центрове за деца и/ или пълнолетни лица с тежки множествени увреждания и дневните центрове за деца и пълнолетни лица с увреждания – седмична грижа. За останалите социални услуги завишението на стандартите е в границите от 7 до 9 %. Стандартът за дневните центрове за стари хора запазва нивото си от 2018 г. Размерът на месечната помощ на ученик е увеличен от 33 лв. на 35 лв. В сферата на културата стандартите за държавните музеи, художествени галерии, Центъра за подводна археология, Културен център „Двореца“, Българска национална филмотека и Националната библиотека „Св. Св. Кирил и Методий“ са увеличени със 7,4 % спрямо 2018 г. От 2019 г. Българската национална филмотека ще прилага делегиран бюджет, както всички държавни музеи и галерии в системата на Министерството на културата. За делегираните от държавата дейности в културата, финансирани чрез бюджетите на общините, стандартите за библиотеките, музеите и художествените галерии с регионален характер са завишени с 8,6 %, а за читалищата с 13,3 %. Стандартите за делегираните от държавата дейности с натурални и стойностни показатели през 2019 г. са съгласувани с Националното сдружение на общините в Република България. Министерският съвет одобри Стратегия за управление на държавния дълг за периода 2019-2021 година. Документът е изготвен на основание Закона за държавния дълг и Закона за публичните финанси и осигурява общата рамка на дълговото управление в средносрочен план. Основното предназначение на Стратегията е да обобщи и очертае водещите принципи и насоки на политиката по управление на държавния дълг през следващите три години, като същевременно описва индикативните мерки и използвания инструментариум за постигане на заложените в нея стратегически цели. Публичното й оповестяване е гаранция за предвидимост и прозрачност на процесите по управление на държавния дълг. Основната цел на политиката по управление на държавния дълг за периода е осигуряването на необходимия ресурс за рефинансиране на дълга в обращение, при необходимост – финансиране на държавния бюджет и обезпечаване стабилността на фискалния резерв при оптимално възможна цена и приемлива степен на риск.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Вижте решенията от извънредното заседание на Министерския съвет за Бюджет 2019 "}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-11-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%b0%d1%82%d0%b0%d0%ba%d0%b0%d1%82%d0%b0-%d0%b2-%d0%bf%d0%b8%d1%82%d1%81%d0%b1%d1%8a%d1%80%d0%b3-%d1%81/", "text": "Всички 11 жертви на с  са идентифицирани и семействата им са били уведомени, заявиха властите в неделя, предава АФП. „След тежка работа от канцеларията на медицинския експерт всички 11 жертви са били идентифицирани положително и близките им са уведомени,“ – заяви Робърт Джоунс, агент на ФБР, отговарящ за разследването, в ранна сутрешна пресконференция. Загиналите са на възраст от 54 до 97 години, заяви Карл Уилямс, окръжен съдебен лекар. Между жертвите има двама братя и една семейна двойка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Всички 11 жертви на атаката в Питсбърг са идентифицирани"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%ba%d1%8a%d1%81%d0%bc%d0%b5%d1%82%d0%bb%d0%b8%d0%b8-%d1%89%d0%b5-%d1%81%d0%b8-%d1%80%d0%b0%d0%b7%d0%b4%d0%b5%d0%bb%d1%8f%d1%82-%d0%b4%d0%b6%d0%b0%d0%ba%d0%bf%d0%be/", "text": "Два билета, продадени в щатите Айова и Ню Йорк, са уцелили джакпота в размер на 750 милиона долара на лотарията „Пауърбол“, предадоха Асошиейтед прес и Ройтерс. Това е четвъртият по големи джакпот в цялата история на лотарийните игри в САЩ. Печелившите числа, изтеглени в събота, бяха 8, 12, 13, 19, 27 и допълнителното число, изтеглено от друга сфера – 4. Нюйоркският клон на лотарията съобщи, че в Града на небостъргачите щастливият билет е бил продаден в Западен Харлем. Голямата печалба в „Пауърбол“ падна само четири дни, след като бе уцелен друг зашеметяващ джакпот – този на лотарията „Мега милиони“ на стойност 1,537 милиарда долара. Щастливият билет беше продаден в Южна Каролина. Лотарията „Пауърбол“ се разиграва в 44 щата плюс Вашингтон, на американските Вирджински острови и в Пуерто Рико. Шансовете да се уцели джакпота е едно на 292,2 милиона, припомнят агенциите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Двама късметлии ще си разделят джакпот от 750 млн. долара от лотарията „Пауърбол“ в САЩ"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b1%d1%80%d0%b0%d0%b4-%d0%bf%d0%b8%d1%82-%d0%bd%d1%8f%d0%bc%d0%b0-%d0%b4%d0%b0-%d1%82%d1%8a%d1%80%d1%81%d0%b8-%d0%b7%d0%bd%d0%b0%d0%bc%d0%b5%d0%bd/", "text": "Актьорът Брад Пит, след като свърза за известно време живота си с двете екранни партньорки – Дженифър Анистън и Анджелина Джоли, нямал намерение отново да търси знаменитост за бъдеща любовна връзка, пише сайтът Контактмюзик. 54-годишният Пит се обяви през 2016 година, че се развежда с Анджелина Джоли. Той отново е започнал да излиза на срещи, но този път възнамерявал да не повтаря предишни грешки и да търси сродна душа извън холивудските среди. Според приятелите на Брад било изключено той отново да се обвърже романтично с някоя супер знаменитост. Понастоящем актьорът съсредоточавал грижите върху децата си и те били най-важният му приоритет. А ако някога решал отново да застане пред олтара, бъдещата му булка трябвало да го върне „към нормалния семеен живот“ извън светлините на прожекторите. Приятелите на Брад припомнят, че той произхожда от обикновено семейство, привързано към традиционните ценности. Той е много близък със своите родители, Джейн и Бил. И брат му и сестра му са задомени и си имат семейства. Пит ще се стреми по някакъв начин да им заприлича. Актьорът си призна наскоро, че е загърбил алкохола и пушенето на марихуана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Актьорът Брад Пит няма да търси знаменитост за бъдеща любовна връзка"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%b7%d0%b0-%d0%b0%d1%82%d0%b8%d0%bd%d0%b0-%d0%b7%d0%b0-%d1%81%d1%80%d0%b5/", "text": "Министър-председателят Бойко Борисов ще участва в откриването на третата среща на върха ЕС – Арабски свят на 29 октомври в Атина, съобщиха от правителствената информационна служба. Форумът тази година е под наслов „Споделените хоризонти“. Очаква се по време на срещата да бъде обсъдена миграционната политика и борбата с бежанската криза, европейските и арабските политики за съседство, климатичните промени, както и социалните инвестиции. По-късно премиерът Бойко Борисов ще присъства на откриването на новото летище в Истанбул по покана на президента на Турция Реджеп Тайип Ердоган. В Гърция и Турция премиерът Бойко Борисов ще бъде придружаван от министъра на финансите Владислав Горанов.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.28", "title": " Бойко Борисов заминава за Атина за срещата на върха ЕС- Арабски свят\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bc%d0%be%d1%80%d1%8f%d0%ba-%d0%bf%d1%80%d0%b8-%d0%b7%d0%b0%d0%b2%d0%b0%d1%80%d1%8f%d0%b2%d0%b0%d0%bd%d0%b5-%d0%b2-%d1%82%d1%80%d1%8e%d0%bc%d0%b0-%d0%bd%d0%b0/", "text": "Моряк от екипажа на кораб, акостирал на пристанището във Варна, е починал при заваръчни работи. Жертвата на инцидента, станал в неделя, е българин на 50 години, научи „Труд”. Има още един пострадал, който е откаран в болницата. Най-вероятно заваръчните работи са станали в трюма и се предполага, че е изтекъл газ и двамата са се задушили. Корабът плава под малтийски флаг, но екипажът е изцяло български. За фаталния инцидент потвърдиха от прокуратурата. Образувано е досъдебно производство по чл.123 от НК, който предвижда наказание лишаване от свобода до 5 години за причиняване на смърт поради незнание или немарливост при изпълнение на занятие или друга правно регламентирана дейност, представляваща източник на повишена опасност. От Окръжния следствен отдел продължават да изясняват обстоятелствата и причините, довели до трагичния край на мъжа и пострадалия му колега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Почина моряк при заваряване в трюма на кораб"}
{"url": "https://trud.bg/%d0%b4%d0%b6%d0%b5%d0%b9%d0%bc%d1%81-%d0%bc%d0%b0%d1%82%d0%b8%d1%81-%d0%b5-%d0%bd%d0%b0%d1%81%d1%82%d0%be%d1%8f%d0%bb-%d0%bf%d1%80%d0%b5%d0%b4-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b8/", "text": "Министърът на отбраната на САЩ Джеймс Матис заяви днес, че се е срещнал със саудитския министър на външните работи Адел Джубейр и го е призовал за цялостно разследване на смъртта на журналиста Джамал Хашоги, предаде Асошиейтед прес. Матис каза пред придружаващите го журналисти при посещението му в Прага, че Джубейр „не е имал абсолютно никакви резерви“ за необходимостта от прозрачност за смъртта на коментатора на вестник „Вашингтон пост“ в консулството на кралството в Истанбул в началото на този месец. Американският министър на отбраната не даде подробности за разговора си със саудитския външен министър вчера. Матис обаче каза, че е заявил пред Джубейр, че е „нужно да се разбере какво се е случило“. Според представители на турските власти саудитски отряд от 15 души е измъчвал, убил и разчленил тялото на коментатора и това е било предварително планирано. Първоначално Саудитска Арабия увери, че не знае нищо какво се е случило с Хашоги, но в четвъртък каза, че според доказателствата убийството е било предварително планирано, отбелязва Асошиейтед прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Джеймс Матис е настоял пред саудитския външен министър за цялостно разследване на смъртта на Хашоги"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%be%d1%81%d1%8a%d0%b4%d0%b8-%d0%b0%d1%82%d0%b0%d0%ba%d0%b0%d1%82%d0%b0-%d0%b2-%d1%81%d0%b8%d0%bd%d0%b0%d0%b3%d0%be%d0%b3/", "text": "Папа Франциск осъди днес  , щата Пенсилвания, вчера, при която бяха убити 11 и ранени 6 души, предаде Ройтерс. Говорейки пред богомолците, събрали се на площад „Свети Петър“ във Ватикана, главата на Римокатолическата църква призова за унищожаване на „разсадниците на омраза“ и за по-силни морални и граждански ценности. „Всички ние в действителност сме ранени от този нечовешки акт на насилие“, каза Франциск. Молете се за семействата на убитите и за възстановяване на ранените при атаката, обърна се папата към събралото се множество. Той изрази солидарност с всички жители на Питсбърг „и по-специално с еврейската общност, поразена от ужасяваща атака срещу синагога“. Папа Франциск често е осъждал антисемитизма. Той освен това е написал книга съвместно с равин, с когото родом са от Буенос Айрес, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Папа Франциск осъди атаката в синагога в американския град Питсбърг"}
{"url": "https://trud.bg/%d1%80%d0%b0%d0%b7%d1%82%d1%83%d1%80%d0%b5%d0%bd%d0%b8-%d1%86%d0%b8%d0%b3%d0%b0%d0%bd%d1%81%d0%ba%d0%b8-%d0%ba%d1%83%d1%88%d0%b8%d0%b8-%d0%b4%d0%be%d0%b2%d0%b5%d0%b4%d0%be%d1%85%d0%b0-%d0%b4%d0%be/", "text": "Полицай е пострадал леко при провеждане на полицейска проверка на каруца с 4 лица. Инцидентът е станал в следобедните часове на пътя между казанлъшките села Овощник и Черганово. Хората в каруцата са започнали да се държат агресивно с полицаите и се опитали да осуетят проверката. Един от тях е оказал съпротива и се е наложило полицаите да стрелят предупредително, за да се справят със ситуацията. Задържан е един от буйстващите, а друг човек се издирва, съобщават от Областна дирекция на МВР в Стара Загора. Инцидентът е предхождан от две полицейски акции, проведени днес,  . Три полицейски екипа са били пратени около 11 часа по сигнал, че цигани организират кушии с каруци. Полицаите са установили на мястото струпване на около 100 души с каруци и животни. Събирането им е затруднило движението по шосето. След полицейско разпореждане те са напускали мястото. Час по-късно обаче полицаите се наложило да реагират на подобен сигнал – този път сборният пункт за хора и каруци е бил на пътя между селата Черганово и Овощник. Полицейските екипи заварили там около 40 души с няколко каруци. След полицейската намеса те отново се разпръснали, а на място е останал полицейски екип. След инцидента обстановката е спокойна. В Районното управление на полицията в Казанлък е образувано досъдебно производство и е уведомена прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Разтурени цигански кушии доведоха до сблъсък с полицията край Казанлък"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d0%bb%d0%b0%d0%bd%d0%b8%d1%80%d0%b0-%d0%b4%d0%b0-%d1%80%d0%b0%d0%b7%d0%bf%d0%be%d0%bb%d0%be%d0%b6%d0%b8-%d1%81%d0%b8%d1%81%d1%82%d0%b5%d0%bc%d0%b8-%d0%b7%d0%b0/", "text": "Русия планира да разположи най-новите си системи за радиоелектронна борба „Самарканд“ в редица стратегически райони, включително в Калининградска област и на територията на Беларус. Преди два дни руското министерство на отбраната публикува на сайта за държавни поръчки обява за търг, който трябва да определи изпълнител за въвеждането в експлоатация на системите „Самарканд“. Договорът е на стойност 61 милиона рубли или над 820 хиляди евро. Срокът за подаване на заявките е до 12 ноември тази година, а системите трябва да бъдат готови до 10 декември 2019-та. Избраният изпълнител трябва да осигури работата им в 13 военни части в Далечния изток, Мурманска, Нижегородска и Калининградска област, както и в Беларус, предаде  Задачата на системите на радиоелектронна борба е защита на собствените комуникации и разстройване на тези на противника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.28", "title": " Русия планира да разположи системи за радиоелектронна борба „Самарканд“ в стратегически райони"}
{"url": "https://trud.bg/%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b8%d0%b7%d0%bd%d0%b0%d1%81%d0%b8%d0%bb%d0%b8%d1%85%d0%b0-%d0%b8-%d1%83%d0%b1%d0%b8%d1%85%d0%b0-16-%d0%b3%d0%be%d0%b4%d0%b8%d1%88%d0%bd%d0%b0-%d0%b2/", "text": "Преди няколко дни нелегални мигранти са изнасили и убили зверски италианската тийнейджърка Дезире в столицата на Италия. Един от ключовите свидетели на бруталното убийство на 16-годишното момиче е българин. Той се казва Наско Радев и е един от бездомниците, които живеят в близост до гара Термини в Рим, посочва италианският Il Tempo. „Срещнах я преди около месец и половина. Тогава тя си имаше гадже. Веднага разбрах, че употребява наркотици. Отидохме заедно в изоставената сграда Виа деи Лукани, като тогава й казах, че не трябва никога да ходи там сама, защото е много опасно. Имаше много чернокожи, един от тях продаваше хероин и кокаин, С мен Дезире отиде само веднъж, но там я срещнах още няколко пъти. Тя ходеше, за да пуши крек. През последния месец я засякох два или три пъти на това място“, разказва Наско Радев. На последната им среща Дезире нямала пари за наркотици и последвала един от мигрантите в контейнер. Час по-късно българинът видял тъмнокожият да излиза от там и отишъл да провери момичето. Тогава видял 16-годишната в безпомощно състояние, просната на земята. Той поискал да си ходят, а тя отговорила със забавена реакция, че ще си тръгнат после. След това при нея влязъл друг африканец. Така четирима бежанци упоили и изнасилили Дезире Мариотини (става въпрос за двама сенегалци, един гражданин на Нигерия и един на Гамбия). Изнасилвачите са дали на момичето смесица от капки, метадон и таблетки успокоителни, но твърдели, че е взимала само метадон. Наско Радев разпознал двама от извършители по снимки в полицията. Те са арестувани като част от групата, възползвала се сексуално от състоянието на момичето, след като са го надрусали. Вицепремиерът и министър на вътрешните работи Матео Салвини нарече убийците „зверове“ и каза, че е щастлив, че са били арестувани. „Гнусните червеи ще си платят без никаква отстъпка“, каза Салвини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.10.28", "title": " Мигранти изнасилиха и убиха 16-годишна в Рим, българин е свидел на зверството"}
{"url": "https://trud.bg/%d1%81%d0%ba%d1%83%d0%bb%d0%bf%d1%82%d0%be%d1%80-%d0%b8%d0%b7%d0%b2%d0%b0%d1%8f-%d0%b7%d0%bb%d0%b0%d1%82%d0%bd%d0%b8%d1%82%d0%b5-%d0%bc%d0%be%d0%bc%d0%b8%d1%87%d0%b5%d1%82%d0%b0-%d0%be%d1%82-%d0%b1/", "text": "Невероятно нежна изложба, а изваяна изцяло от бетон, с картини-релефи, тежки по 4-5 килограма, подреди пред ценители скулпторът Исмаил Юсуфов/32г./ в Шумен. Майсторът нарочно избрал строителния материал за дебюта си. Причината е, че творбите от бетон са по-евтини, но неговите се получили и много впечатляващи. Още в деня на откриването три от 11-те бяха откупени. Триптихът Златните момичета, който е увековечил грациозните български гимнастички, първи се сдобил с нов притежател. „При създаването бях вдъхновен от движенията им, композициите, които изпълняват, прекланям се като всеки българин пред постиженията им… Иначе темата за женската фигура е неизчерпаема“, казва младият творец. Как е възможно обаче, да я пресъздадеш толкова финно от груб материал, е трудно да се обясни. Барелефите на Исмата, както му казват, първо са създадени от глина, после е направен калъп от гипс и после е отлят бетон в калъпа, не крие той технологията. На финала творбите са патинирани. Затова изглеждат като столетни. Исмаил е завършил „Педагогика на обучението по пластични изкуства“ в Шуменския университет през 2010 г. и до сега все отлагал да покаже изкуството си пред публика. Участвал в общи изложби и асистирал на шуменския скулптор Бехчет Данаджъ при изработка на Паметника на репресираните от тоталитарния режим и за бюста на Христо Ботев в село Ветрино. Налагало му се и да издържа семейството си, затова се заел със свой, макар и далеч от изкуството бизнес – вкусни катми /палачинки б.а./. Зарича се, че след първата изложба ще последва и друга самостоятелна. Сега изявата му е подкрепена от Национален фонд „Култура“ в рамките на проекта „И библиотеката – сцена за млади“, чиято идея е да популяризира таланта и творчеството на дебютиращи творци. Експозицията е подредена в Регионалната библиотека в Шумен „Стилиян Чилингиров“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Скулптор извая Златните момичета от бетон\t\t\t"}
{"url": "https://trud.bg/%d1%80%d0%b5%d0%b6%d0%b8%d1%81%d1%8c%d0%be%d1%80%d1%8a%d1%82-%d0%bd%d0%b0-%d0%ba%d1%83%d1%87%d0%b5-%d0%b2-%d1%87%d0%b5%d0%ba%d0%bc%d0%b5%d0%b4%d0%b6%d0%b5-%d1%83%d1%87%d0%b8%d0%bb/", "text": "Помните ли култовата реплика на малкия Миташки от филма “Куче в чекмедже”: “Татко каза, че ще ми купи колело, ама друг път”? Сигурна съм, че всички я знаят и често използват в речника си за щяло и нещяло. Сигурно и всеки е заставал пред огледалото да пробва дали може може да си мърда ушите, след като е изгледал култовия филм “Войната на таралежите”. А “С деца на море” и “Васко да Гама от село Рупча” – нима повечето не са правили същите золуми? Всички тези филми до един имат куп награди от наши и международни фестивали. Техен режисьор е Димитър Петров, признат от киногилдията за баща на детското ни кино. Днес се сещаме за този изключително скромен мъж, а причината – неговата смърт. За съжаление, в последните 2-3 десетилетия той живя забравен. Никой не се сещаше за онзи слаб, висок мъж с мека усмивка, когото малките актьори направо обожаваха. За тях той беше просто чичо Митко. Скромен, чужд на суетата, дистанциран от случващото се, абе – чудак. Такъв беше един от най-продаваните и показвани в чужбина български кинорежисьори. Разказвачът на безкрайни истории Още като дете обича да си измисля безкрайни истории, с които направо омагьосва слушателите. “Той беше Старшията, с 10 години по-голям от мен. Качваше ме на конче и започваше да ми разказва страхотни приказки. И като великолепен разказвач, той обича да пресъздава приказките изразно и звуково, изпитва и истинско удоволствие да прави от тях малки детски пиески, завладяващи душата ми.” Това ми е разказвал неговият първи братовчед, покойният бивш софийски кмет и посланик в Германия Петър Междуречки. Майките на двамата са сестри и през годините те растат в една къща буквално като братя. След 9 септември 1944-а на България са нужни обучени кадри и новата власт успява да осигури стипендии на талантливи български младежи – едни заминават за Москва, други за Чехословакия, за Полша… Димитър Петров не е сред групата, която тръгва за Съветския съюз. Появява се възможност да учи режисура в Прага в известната киностудия “Барандов”. По това време, макар и не в неговия випуск, режисура учи и една бъдеща световна знаменитост – Милош Форман. Двамата се запознават и общуват през студентските години. Когато завършва през 1951 г., професорът му няколко пъти повтаря: “Димитър, аз се гордея, че сте мой студент”. И съвсем естествено получава предложение да остане да работи във филмовата студия “Барандов”. Българинът обаче се чувства задължен да се върне в България и …отказва примамливото предложение. В родните среди обаче го чака типичната българска злоба и завист… Децата – този истински свят Вместо да дълбае в комунистическата тематика Петров изведнъж се насочва към правенето на филми за деца. Първи от тях е “Капитанът”, който е готов през 1963-а и веднага е забелязан. Именно в този филм режисьорът за първи път надниква истински в дълбокия и сложен детски свят. В него участват като деца покойната вече наша естрадна певица Катя Филипова, роля има и Елена Поптодорова – бившата ни посланичка в САЩ. Филмът наистина има голям успех. Той е първият от т. нар. детска вълна , която с годините залива българското кино, отрупан е с международни награди. А по време на Московския кинофестивал Димитър Петров е ухажван непрекъснато от делегацията на ГДР да направи детски филм за известната киностудия ДЕФА. Българинът обаче отказва на всичките им непреклонни молби. След успеха на “Капитанът” идват “Таралежите…”. Няма нищо по-трудно от това да си мърдаш ушите Главни “виновници” за появата и успеха на този любим детски филм са сценаристите Марко Стойчев и Мориц Йомтов по-известни като Братя Мормареви, и режисьорът Димитър Петров. Трите новели ги обединява бандата на едни и същи герои – Теди, Любчо, Коко, Демби, Кънчо, Наско.  Всъщност група десетгодишни отстояват независимостта си в училище, на улицата и вкъщи. Те успяват да усвоят и най-важния и безподобен трик – “мърдането на уши”. Много важен е изборът на децата актьори и заради това екипът обикаля едва ли не всички столични училища, оглеждат стотици деца… Накрая се оказва, че за основните роли са избрани деца все на известни родители, или като се казва – от сой. Режисьорът има невероятен нюх за работа с малки актьори. Изборът на малкия Димитър Цонев за ролята на Любчо – момчето, което може да си мърда ушите, преминава през най-различни перипетии. Първо, четвъртокласникът от 125-о училище (сега 133-о и по-известно като руското) не казва на известните си родители – актьорът Коста Цонев и съпругата му Анахид – популярна тв говорителка, че участва в пробни снимки за филма. Накрая по трите му имена е разкрит чий син е, а режисьорът Димитър Петров трябва да прояви доста усилия, за да убеди особено баща му, че Митко е идеален за ролята. Актьорски деца са и другите от бандата – там са Ивайло Джамбазов – син на Златина Дончева и Иван Джамбазов, и Андрей – син на Кина Дашева и Петър Слабаков. Нейко Нейков пък е наследник на художниците Златка Дъбова и Христо Нейков, а Петър Пейчев е син на дипломат.  Филмът се превръща в истинско забавление за създателите и участниците в него. Малка роля има и за големия син на Димитър Петров – Емил. Той е високото момче, което все мъкне мрежата с продукти и казва крилатата фраза: “Иска ми се да стана футболист, но нашите нещо ме гласят за външна търговия…” И този филм получава много наши и международни награди. Парцалев и банда деца – неочаквано добра комбинация Само по-малко от две години след премиерата на “Таралежите…” киносалоните пълни друг филм на Димитър Петров – “С деца на море”, който става едни от шедьоврите на българското кино. Сценарият пак е на Братя Мормареви. Режисьорът събира абсолютно същия екип и отвежда таралежите си този път в Слънчев бряг. От актьорите в детската банда ги няма само Димитър Цонев и Андрей Слабаков. Тайфата обаче е обогатена с дребосъка Руслан Терзийски, който избива рибата като имитира Лили Иванова с хита й тогава: “Без радио не мога”. Филмовата новела започва обещаващо. По пътя се носи червена кола, гърми музика, шофьорът с разкопчана риза пуши скъпи цигари, а красива блондинка го глези с шоколад. Това не е началото на американски филм, колата е …москвич и в главната роля е Георги Парцалев. Душата на филма е героят му – злополучният чичо Манчо. А децата, без да искат, нарушават плановете на съседа им от София, който е в командировка с чужда жена. И за беля попада в капана: “Ха-ха-ха, чичо Манчо, снех те!” Димитър Петров първи открива до каква взривоопасна смес може да доведе кинокомбинацията Георги Парцалев с детска банда. Снимките протичат фантастично. Децата се влюбват в Парцалев, а той им отвръща с истинска любов – кани ги на вечеря, купува им сладолед, подарява им фланелки… Татко каза, че ще ми купи колело, ама друг път Десет години след “С деца на море” през 1982-а Димитър Петров създава поредния си филмов шедьовър – “Куче в чекмедже”. Семейната драма по сценарий на Рада Москова (майката на Теди Москов) и досега е сред любимите филми на българския зрител. Малкият Митко-Миташки е дете на разведени родители. Той стои по цял ден сам вкъщи, контролиран по телефона от вечно заетата си със служебни събрания майка. Мечтае само за едно – да си има истинско куче, а не плюшена играчка. Заедно с двама негови приятели купуват от един крадец кучето Рошко за три лева и осемдесет стотинки и шест трамвайни билета. Най-привързан към него е Митко, който го гледа в едно чекмедже вкъщи… Ролята на Митко обаче се оказва проблем. След като обикалят всички детски градини и не намират подходящо дете, което да изиграе Миташки, пускат обява в радиото и телевизията, че се търси момченце. Веселин Прахов, като е името на малкия актьор, идва пред Националната библиотека – води го сляпата му баба заедно с братчето му. Но и този път не намират подходящото дете. Уморени и отчаяни, от екипа сядат на една пейка. На съседната сяда и Веско. Виждайки режисьора, малчуганът отива при него и съвсем сериозно задава въпроса: “Е, защо дойдох аз тука?” Решават все пак да направят на хлапето пробни снимки. Резултатът от филма е ясен – той стана любим на няколко поколения зрители, малкият Веско Прахов също. След това той игра в още няколко филма, но не стана актьор. Сега живее в Испания и има малък IT бутик. Васко да Гама от село Рупча Екипът на сериала най-напред започва да търси деца във Варна и Бургас, все пак става дума за морето. След дълго търсене, което не дава резултат, решават да отидат в столичното музикално училище. Там учи по-малкият син на режисьора Калин. Днес Калин Петров е един от най-талантливите млади пианисти, свири в култовите групи “Сленг” и “Акага”. За проби в Киноцентъра обаче канят не него, а момчето, с което Калин седи на един чин – Илия. Кастингът продължава няколко седмици и изборът е направен в последния възможен момент. Буквално в 12 без пет на снимките в курорта “Русалка” се появява и Иван Ласкин като главния герой Васко да Гама. Илия Лингорски (който днес е известен финансист, беше и зам.-министър по времето на премиерството на Симеон Сакскобургготски), е избран за ролята на Женя, веселият приятел на Васко. Днешната действителност е разочарование Димитър Петров режисира в кариерата си 13 филма и написа един сценарий.  Други негови знакови творби са комедията “Нощните бдения на поп Вечерко” (1980 г. с участието на Константин Коцев, Георги Калоянчев и Цветана Манева), детският сериал “Фильо и Макензен” (1979), “Началото на деня” (1975), последният му филм е “Тони” (1991 г.). Той се разочарова от случващото се и се оттегля. Още преди промените през 1989-а вижда грешките много точно. Критично настроен е към случващото се и го боли, че то се реализира изкривено. Днешната действителност обаче го срива тотално, разочарован е най-вече от липсата на човещина, овълчването и отчуждението на хората. Заради нежеланието му да води битки, той решава да се оттегли вкъщи. “Като Иван Рилски изгради своя дом като манастир и се оттегли в него” казва братовчед му Петър Междуречки. Той е чудак, чуждо тяло в една зверилница, наречена човешко общество. Странна птица в българското кино и общество. Иванка Гръбчева, другата майсторка на детското кино, е противоположен натюрел на него. Но й прави чест признанието: “Бащата на детското кино е Димитър Петров.”", "date": "2018.10.28", "title": " Режисьорът на „Куче в чекмедже“ учил с Милош Форман (СНИМКИ)"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d1%83%d1%87%d0%b5%d0%bd%d0%b8-%d0%bf%d1%80%d0%be%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%be%d1%82%d0%be-%d0%bf%d1%80%d0%b5%d0%b1%d0%b8%d0%b2/", "text": "Международен екип от учени установи, че продължителното пребиваване в Космоса влияе върху функционирането на мозъка, а възстановяването може да продължи около година, съобщи Юрик алърт. Било изследвано здравословното състояние на 10-има космонавти, които прекарали средно по 189 дни на борда на Международната космическа станция (МКС). Участниците се подложили на магнитно-резонансна томография преди полета до МКС, веднага след връщането си на Земята и 7 месеца след приключването на мисията. Оказало се, че у върналите се на Земята космонавти обемът на сивото вещество се е свил в сравнение с първото сканиране. Седем месеца по-късно този показател не се върнал към първоначалните си стойности. Освен това вследствие на продължителното въздействие на микрогравитацията се увеличило съдържанието на гръбначномозъчна течност във вентрикулите на главния мозък, както и в субарахноидалното пространство. Този приток съкращава обема на бялото вещество, като това се наблюдава дори месеци след връщането от МКС. Специалистите отбелязват, че засега не е ясно дали въпросните изменения влияят върху когнитивните способности на членовете на екипажа на МКС. Известно е обаче, че при дълго пребиваване в състояние на безтегловност се намалява остротата на зрението. Това може да е свързано с увеличаване на налягането на гръбначномозъчната течност върху ретината и зрителния нерв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Според учени: Продължителното пребиваване в Космоса влияе върху мозъка"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8%d1%82%d0%b5-%d0%be%d1%82-%d1%80%d0%be%d1%82%d0%b0%d1%80%d0%b0%d0%ba%d1%82-%d0%be%d0%b1%d0%bd%d0%be%d0%b2%d0%b8%d1%85%d0%b0-%d1%88%d0%b0%d1%85%d0%bc%d0%b0/", "text": "Младежкият Ротаракт клуб Велико Търново обнови пейките на шахматните масички в парк „Марно поле“. Проектът стартира през 2009 г., а средствата за изграждането им, които възлизат на повече от 1500 лева, бяха събрани чрез лични дарения от членовете на клуба. Младежите приканват любителите на древната игра във Велико Търново да използват слънчевото време и да поиграят шахмат на открито. Ротаракт е младежка организация, създадена и спонсорирана от Ротари, насочена към мъже и жени на възраст между 18 и 30 години. Всеки Ротаракт клуб провежда периодични срещи, които протичат при разнообразна програма – членовете дискутират актуални социални проблеми и идеи за проекти, обсъждат организацията на междуклубни мероприятия и спортни инициативи, изнасят се лекции от специалисти в различни области на социалния и професионалния живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Младежите от Ротаракт обновиха шахматни пейки в търновски парк"}
{"url": "https://trud.bg/%d0%bd%d0%be%d0%b2%d0%be%d1%82%d0%be-%d0%bb%d0%b5%d1%82%d0%b8%d1%89%d0%b5-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d0%b5-%d0%b3%d0%be%d1%82%d0%be%d0%b2%d0%be-%d0%b4%d0%b0-%d0%bf%d1%80/", "text": "Първата фаза на новото летище в Истанбул с годишен капацитет от 90 милиона пътници е готова за официалното му откриване в понеделник, предава Anadolu Agency. Церемонията по откриването му ще се състои в Деня на републиката – 95-та годишнина от основаването на Турската република с участието на президента Реджеп Тайип Ердоган и над 50 чужди лидери, министри и висши служители. Първият етап на стойност шест милиарда евро, който беше изграден за близо три години чрез модел за публично-частно партньорство, се нарежда сред набора от мегапроекти, планирани като част от поредица от цели за вековния юбилей на Турция през 2023 г. В понеделник ще бъдат пуснати в експлоатация две писти с дължина 3 750 и 4 100 метра, като част от първата фаза, включваща три отделни писти. Според консорциума на ИГА, изпълнител на проекта, през следващите 10 години новото летище ще достигне годишен капацитет от 200 милиона пътници с приключването на четирите фази с шест писти. Турските летища посрещнаха близо 164 милиона души между януари и септември тази година, като над 31% от пътниците използваха най-натовареното летище в Турция – летище „Ататюрк“ в Истанбул. Следвайки преместването на националния превозвач на страната към новото летище до края на тази година, летище „Ататюрк“ ще премине към други цели като обучение, авиационни панаири и гражданска употреба.  Когато достигне пълния си капацитет новото летище в Истанбул ще се превърне в глобален авиационен център, като ще приема повече от 100 авиокомпании и полети до над 300 дестинации по целия свят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.28", "title": " Новото летище в Истанбул е готово да приема полети"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bf%d0%be%d0%be%d1%82%d1%8a%d0%bf%d0%ba%d0%b0%d1%85-%d0%bc%d0%b0%d0%bb%d0%ba%d0%be-%d1%80%d0%b8%d0%bd%d0%b3%d0%b0/", "text": "Поотъпках малко ринга след година и половина отсъствие – заяви с усмивка Кубрат Пулев след победата си над Хюи Фюри. – Винаги съм бил самокритичен и този път ще бъде така. Не беше никак лесно, имах неудобен противник. Допуснах много грешки. Можех и да загубя този мач. Някои от ударите ми не стигаха британеца, наложи се да подходя по друг начин. Всъщност го бих с ляв прав. Да, имах и критични моменти, но нещо подобно не може да ме разклати.  Пред 11-хиляди зрители в „Арена Армеец“ българинът постигна 26-ти успех на профиринга, като спечели със съдийско решение 12-рундовата битка с Хюи Фюри – 117:111, 118:110, 115:113. Още във втората част 203-сантиметровият британец получи тежка аркада, която му създаваше сериозен дискомфорд. Но стоически издържа до край. „Нараняването се отрази и на представянето ми , това не беше моята вечер“, призна Фюри. А успехът превърна Кобрата в официален претендент за световната титла за втори път в кариерата му. През 2014-а той се изправи срещу Владимир Кличко (Украйна), но претърпя единствената си загуба досега. А сега трябва да излезе срещу шампиона на IBF Антъни Джошуа, с когото трябваше да боксират през миналия октомври. Тогава Кобрата отказа мач заради травма. Джошуа е смятан за хемегона в тежка категория, носител е на още 3 шампионки пояса, не познава поражение от 22 мача, а 21 е спечелил с нокаут.  „Кубрат ще получи със сигурност своя шанс – обяви Еди Хърн, мениджър на Джошуа. – Но когато му дойде времето. Може и да е след две години или в края на 2019-а.“  А Михаил Таков, един от първите треньори на Кобрата не се захласна от поредната победа на  българина. „Той има още какво да използва от арсенала си – смята той. – И с левия прав може да се постигне повече, с ъперкътите, с крошетата, с финта на тялото също…Имаше моменти на отпускане, което позволи на Фюри да развие играта си и върху това трябва да се работи. Но в спорта е важна победата. А и никога не съм си мислил, че българин ще стане претендент за световната титла в тежка категория, и то два пъти.“  Самият Кубрат обеща срещу Джошуа да бъде съвсем различен. Кубрат нямало да чака на опашка за Джошуа Няма да чакаме на опашка за Антъни Джошуа – обяви Ивайло Гоцев, мениджър на Кубрат. И допълни, че следващият мач на Пулев може да е след 3-4 месеца, като има вероятност и да е в Чикаго. През това време Антъни трябва да брани трофея си на WBO. ––––––––––––- Грузинец наби треньора си Тервел с европейска титла след бърз нокаут Тервел Пулев постигна бърз нокаут срещу италианеца Леонардо Бруцезе, което му донесе европейската титла в полутежка категория. Още в първия рунд съперникът му на два пъти падна в нокдаун. А във втория българинът отново го засипа с удари, при които Бруцезе повече не можа да се изправи.  „Влизаха ми ъперкътите, левите крошета в главата, а той беше безпомощен – каза Тервел. – Изненадах се, че мачът приключи в два рунда, очаквах да играем 12….“ Пулев вече има 12 победи, от които 11 с нокаут, и нито едно поражение.  Много емоции обаче предложи битката между Спас Генов и грузинеца Леван Шониа от подгряващите срещи. Българинът спечели със съдийско решение след 6 рунда. А след последния съдийски сигнал съперникът му се афектира до такава степен от загубата, че се нахвърли да удари  Генов. Неговият треньор тръгна да ги разтървава, но и той опита юмрука на своя възпитаник. Шониа очевидно бе разбрал, че двубоят е от 6 рунда, а не от 10. И разочарован от този факт тръгна на саморазправа със своя треньор. А в боксовите среди коментираха, че подобно нещо не се бе случвало на световния ринг. А в една от най-качествените срещи Йосиф Панов-Пепелянката победи Стилиян Костов-Убиеца със съдийско решение (97:94, 98:95, 98:94) и триумфира с републиканската титла в полусредна категория.  По време на галавечерта министър Красен Кралев награден и изявени наши боксьори от близкото минало. Сред тях бяха първият ни олимпийски шампион Георги Костадинов, както и Свилен Русинов, Дейзи Ланг… Снимки ЮЛИАН ТОДОРОВ", "date": "2018.10.28", "title": " Кобрата: Поотъпках  малко ринга"}
{"url": "https://trud.bg/%d0%b4-%d1%80-%d1%81%d1%82%d0%b5%d1%84%d0%b0%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d1%82%d0%b5%d0%bc%d0%b0%d1%82%d0%b0-%d1%81%d1%8a%d1%81-%d0%b7%d0%b0%d0%ba/", "text": "Темата със закриването на Фонда за лечение на деца в чужбина доста се преекспонира, намирам я за неособено съществена, не защото здравето на децата е несъществено, но не мисля, че ще промени здравето на децата и възможността им да се лекуват в чужбина. Децата са здравноосигурени, държавата плаща, ако парите са малко, държавата може да им даде още. Това изчиства нещата кой в крайна сметка плаща. Това каза пред   бившият здравен министър и настоящ директор на онкологичната болница д-р Стефан Константинов. По думите му Фондът е бил създаден да е един гръмоотвод, защото непрекъснато са се появявали проблеми и една организация, към която човек винаги може да насочи гнева си. В момента, с минаването към Касата, всички тези неща могат да минат към по-голямата институция, което чисто политически е по-рисковано, но ако си гледат работата добре, няма да има проблем. Което го няма в България, ще го плати в чужбина, допълни д-р Константинов. По темата за цените на лекарствата, той заяви, че най-евтино лекарство не значи най-ефикасно. „Тук тънкостта е в това кой ще прави тази сметка. Има си съответната комисия за цени и за лекарства, която се натоварва с тази цел. По света това го правят сериозни институти, с учени, с анализ, с проследяване на пациенти. Моят прочит е, че трябва да се търси връзка между цена и ефикасност. Има лекарства, които са уникални и струват страшно много”. Като позитивни неща в новата здравна реформа той посочи това, че информационна система се регламентира, нещата с финансовата дисциплина на болницата са добре. Доктор Константинов съобщи, че в онкологичната болница са взели нови машини, нови техники на лечение се въвеждат –всичко, което е неефикасно, неизгодно е премахнато. „Бяха натиснати някои интереси и тези хора се опитват сега да въздействатвключително и със законови средства, но за момента предпочитам да не влизам в този разговор. Когато болницата работи, когато се справя с неща, които биха застрашили живота на стотици хора, това носи голямо вътрешно удовлетворение”. По думите на Стефан Константинов не е добре да се пререгистрират болниците, тъй като това ще хвърли системата в ненужен административен стрес. Нереалистично му се вижда и правилата за добра медицинска практика Лекарският съюз да ги напише за три месеца. Той каза, че очаква да види каква ще бъде реакцията на депутатите, които ще трябва да решават дали да има нови болници. Това е от нещата, които са дискусионни, по думите му. Точно това е големият въпрос – и разходите се увеличават, защото непрекъснато се появяват нови болници, но проблемът е, че X, Y и Z могат да предписват скъпото лекарство и го предписват безогледно, допълни бившият здравен министър. Ние сме парламентарна република и парламентът е над всички нас, но концептуално не съм убеден, че това е осъществимо, защото би вкарало депутатите в рубриката Изпълнителна власт. Решаването на това нещо е ключово за развитието на здравната система, каза още д-р Константинов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Д-р Стефан Константинов: Темата със закриването на Фонда за лечение на деца в чужбина доста се преекспонира"}
{"url": "https://trud.bg/%d0%b1%d1%83%d1%80%d0%b5%d0%bd-%d0%b2%d1%8f%d1%82%d1%8a%d1%80-%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7-%d1%82%d0%be%d0%ba-10-000-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82/", "text": "Бурен вятър с пориви до 29 метра в секунда, които бушуваха през нощта в събота срещу неделя в Естония, оставиха повече от 9500 домакинства без електричество, предава Интерфакс. Според електроенергийната компания най-засегнат е регионът на Вилянди, където около 4 хиляди домакинства са останали без електричество, основно заради повалени дървета, които са прекъснали електропреносната мрежа  Снеговалежът, който започна в събота в южната част на страната, доведе до множество аварии, причинени от заледени пътища. Според полицията най-малко 50 злополуки са настъпили в южна и западна Естония. Независимо от факта, че днес сутринта вятърът отслабва, полицията предупреждава, че дъждът, снегът и ледът, образувани по пътищата, могат да доведат до сериозни проблеми и препоръчва да се шофира със зимни гуми.", "date": "2018.10.28", "title": " Бурен вятър остави без ток 10 000 домакинства в Естония"}
{"url": "https://trud.bg/%d1%80%d0%b5%d0%bd%d1%82%d0%b3%d0%b5%d0%bd%d0%be%d0%b2%d0%b8-%d0%bb%d0%b0%d0%b1%d0%be%d1%80%d0%b0%d0%bd%d1%82%d0%b8-%d0%be%d1%82-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be/", "text": "Рентгеновите лаборанти от Отделението по образна диагностика на МОБАЛ “Д-р Стефан Черкезов” – Мима Митева, Татяна Иванова, Гергана Бъчварова, Пламен Замфиров и Николай Колев участваха в конгреса на Българската асоциация по радиология. Фарумът е едно от най-престижните събития в сферата на образната диагностика у нас. Домакин на двудневния конгрес беше Аджибадем Сити Клиник Болница Токуда. По време на форума търновските старши рентгенови лаборанти Мима Митева и Татяна Иванова презентираха своите проучвания и опит по темата “Нови възможности в диагностицирането на тумора на Klatskin при използване на MRCP техниката на магнитния резонанс“. Пред своите колеги от цялата страна рентгеновият лаборант Пламен Замфиров и старши рентгеновият лаборант Мима Митева представиха презентация на тема “Установяване на мозъчна смърт чрез компютъртомографска ангиография”, съобщават от лечебното заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Рентгенови лаборанти от великотърновската болница участваха в престижен форум"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8-%d0%bd%d0%b0%d0%b4%d0%b5%d0%b6%d0%b4%d0%b8-%d0%b7%d0%b0-%d0%bc%d0%b0%d0%bb%d0%ba%d0%b0%d1%82%d0%b0-%d0%b1%d0%b0%d1%80%d0%b0%d0%b1%d0%b0%d0%bd%d1%87%d0%b8/", "text": "Главна роля за Флорънс Пю Южнокорейският режисьор и визионер Парк Чан-Уук (“Oldboy”, “Thirst”, “Stoker”, “Слугинята”) е един от малкото съвременни кинаджии, за които клишето култов все още е подходящо. Сега той излиза с англоезичен проект – сериал от шест части “Малката барабанчица” (”The Little Drummer Girl”), който е екранизация на известния едноименен роман на Джон льо Каре. Действието на “Малката барабанчица” се развива в края на 70-те и разказва историята на американската актриса Чарли (Флорънс Пю), която на почивка в Гърция завързва любовна връзка с мистериозен непознат, чиито намерения обаче се далеч от романтични. Мъжът се нарича Бекър (Александър Скарсгард) и е израелски агент, който я оплита в сложен план с изключително високи залози, оркестриран от носещия тежко бреме на плещите си майстор шпионин Курц (Майкъл Шанън). Чарли трябва да изиграе приятелка на брата на атентатор, убил израелски дипломат и неговото семейство, за да може той да бъде подмамен и ликвидиран. Чарли не знае докъде трябва да стигне в своето превъплъщение и доколко трябва да се откаже от себе си. “Малката барабанчица” (“The Little Drummer Girl”) е финансиран от The Ink Factory с партньорството на 127 Wall и се копродуцира от BBC и AMC, които са отговорни за “The Night Manager”, отново екранизация по Льо Каре. Продуцент е Лора Хейстингс-Смит (“Хауърдс Енд”, “Макбет”), а Саймън и Стивън Корнел са изпълнителни продуценти наравно с Джон льо Каре, Мона Куреши, Джо Тсаи, Артър Уанг и Уонджо Юнг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Големи надежди за „Малката барабанчица“"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%bd%d0%b0-%d0%b4%d0%be%d0%be-%d0%b7%d0%b0-2019-%d0%b3-%d0%b3%d0%b0/", "text": "Проектобюджетът на Държавното обществено осигуряване (ДОО) гарантира финансовата устойчивост на осигурителната система чрез намаляване на дела на финансирането от държавния бюджет чрез увеличаване на приходите от осигурителни вноски. Това каза социалният министър Бисер Петков след извънредното заседание на кабинета за обсъждане на проектобюджетите за следващата година. „Това се постига в резултат заложения по-висок ръст на средния осигурителен доход за следващата година в резултат на увеличението на размера на осигурителния доход, върху който ще се осигуряват самоосигуряващите се лица“, заяви той. „Бюджетът на ДОО за следващата година гарантира адекватността на всички осигурителни плащания“, каза още социалният министър.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.28", "title": " Бисер Петков: Бюджетът на ДОО за 2019 г. гарантира адекватността на всички осигурителни плащания"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b5%d0%ba-%d1%89%d0%b5-%d0%b8%d0%bc%d0%b0-3-%d0%bf/", "text": "Необходими са повече инвестиции в цифровите умения на хората в Европейския съюз – това заяви в Сандански еврокомисарят по цифровата икономика и общество Мария Габриел, предае  . Затова в новата програма „Цифрова Европа“ е предложила бюджет от 9 милиарда евро, които да бъдат вложени за обучения на гражданите на съюза. По думите й, Европа все още не е лидер в цифровизацията. Тя каза още, че един от приоритетите и като еврокомисар е развитието на дигитални бизнес хъбове във всяка област на Европа до 2020 година, което би дали възможност за по-добро развитие на всички региони. „Нашата идея е в този хъб е малките и средни предприятия да имат възможността да тестват своя бизнес модел преди да предприемат риска от излизането на пазара. Да има възможност от обучение на местни кадри, на хората които след това ще работят за развитието на собствения си регион. И идеята е в следващия бюджетен период на ЕК е да има 3 пъти повече средства за дигитални информационни хъбове“, заяви Мария Габриел.", "date": "2018.10.28", "title": " Еврокомисар Мария Габриел: ЕК ще има 3 пъти повече средства за дигитални хъбове"}
