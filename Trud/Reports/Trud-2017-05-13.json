{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d0%b4%d0%b5%d0%b9%d1%81%d1%82%d0%b2%d0%b0-%d0%b1%d1%8a%d1%80%d0%b7%d0%be-%d0%b7%d0%b0-%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0%d0%bd/", "text": "Президентът на САЩ Доналд Тръмп заяви, че иска да „действа бързо“ за , който да замести уволнения от него тази седмица Джеймс Коми, предаде Ройтерс.На борда на президентския самолет Еър Форс 1 Тръмп допълни пред репортери, че дори е възможно да вземе решение по въпроса още преди да отпътува на първата си задгранична визита в края на следващата седмица.", "date": "2017.05.13", "title": " Тръмп ще „действа бързо“ за назначаване на директор на ФБР"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-277/", "text": "Асен Гагаузов, министър на регионалното развитие и благоустройството в правителството на Станишев, бивш депутат, 64 г.Д-р Валентин Ангелов, изпълнителен директор на Специализирана болница за активно лечение по онкология, 56 г.Проф. Евгени Кузманов, писател, скулптор, 76 г.Камен Воденичаров, актьор, певец, телевизионен водещ, 51 г.Момчил Неков, евродепутат, 31 г.Чл. кор. проф. Олег Мушкаров, математик, 66 г.Светлин Стоилов, актьор, директор на Театрална формация „Мелпомена“, 34 г.", "date": "2017.05.13", "title": " Днес да почерпят"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bf%d1%80%d0%b5%d0%bc%d0%b8%d0%b5%d1%80%d0%b8-%d0%bd%d0%b0-%d0%b8%d0%b7%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d1%81%d0%be%d1%84%d0%b8%d1%8f/", "text": "Почитателите на японските автомобили у нас и по-специално на Honda могат да видят за първи път десетото поколение Civic на откритото вчера изложение в зала 5 на столичния Интер Експо Център на бул. „Цариградско шосе“ 147. Там са подредени само коли и мотоциклети на Honda по случай навършването на четвърт век от отварянето на първия шоурум на марката в България на ул. „Раковски“ в София. Събитието се организира от фирмата вносител „Бултрако“ – единственото представителство у нас, което работи директно с японски производител. За 25-годишното си съществуване компанията се разви. Днес тя е част от „Астреко Холдинг“ – дилър на товарните автомобили Iveco, собственик на най-големия закрит шоурум за товарни машини в България, на оторизиран Bosch сервиз, на център за годишни технически прегледи и др. На изложението в Интер Експо Център феновете на Honda ще видят новия Civic във вариант хечбек и седан. По повод годишнината за първи път за модела се предлага 6-годишна гаранция и възможност за 6-годишен лизинг. Специално за юбилея за купувачите са подготвени две ексклузивни серии. Едната е на популярния SUV модел CR-V с празнично лого и много богато оборудване и аеропакет – включващ предна и задна аероброни, заден спойлер, стилни степенки на праговете и др. Другата серия е на мотоциклета X-ADV750 от линията Adventure, който съчетава удобството на градския скутер с динамиката и адреналина на спортната машина. Входът на изложението е безплатен. За посетителите се организират томбола с награди и тестови шофирания. Има и детски кът, където малчуганите получават уроци по безопасност на движението.", "date": "2017.05.13", "title": " Четири премиери на изложение в София"}
{"url": "https://trud.bg/%d0%ba%d0%be%d0%b9%d1%82%d0%be-%d1%85%d0%b0%d1%80%d1%87%d0%b8-%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d0%b3%d0%be%d1%80%d0%b8%d0%b2%d0%be-%d0%b8%d0%bb%d0%b8-%d1%82%d0%be%d0%ba-%d0%bf%d0%b5/", "text": "От поразяващата уста на Христо Стоичков излезе знаменитият лаф „Който играе – печели, който не играе – не печели”. Ако трябва да перифразираме тази футболна аксиома за автомобилизма, тя ще звучи така: „Който кара бързо – печели, който не кара бързо – не печели”. Именно бързината (комбинирана с издръжливост и проходимост в някои дисциплини) е най-важното качество в моторните спортове.Къде остава обаче икономичността? В повечето случаи тя е стъпкана от стотиците коне в двигателите. Конструкторите на състезателни коли търсят начини да намалят разхода на гориво, за да увеличат пробега с едно зареждане. Но в крайна сметка цялата им работа е подчинена на бързината, защото победител е този, който пръв премине финалната линия. Има обаче и едно голямо състезание, в което победител става не най-бързият, а най-икономичният автомобил. Това е екомаратонът на Shell, най-мащабната по рода си в Европа надпревара за енергийно ефективни превозни средства. В нея участват студенти и ученици от целия свят, като проектират конструират и се състезават с най-пестеливите коли на света. Тук познатата фраза ще звучи така: „Който мине най-голямо разстояние с най-малко гориво или ток, печели”. Направо не е за вярване колко далеч могат да стигнат изобретените от студентите коли с един литър в резервоара. По регламент в състезанието се допускат автомобили с двигатели с вътрешно горене или с електрически мотори. За не повече от 43 минути те правят минимум 8 обиколки на писта със средна скорост над 25 км/ч. На база на изразходваното гориво или енергия се изчислява колко може да измине превозното средство. Екомаратонът създава зашеметяващи рекорди като постижението на швейцарски студенти, чийто автомобил с горивна клетка на водород е в състояние да преодолее 3836 км с еквивалента на 1 литър бензин. Представете си – да стигнете от Париж до Москва с 1 литър гориво!С горивна клетка е и колата на най-опитния наш отбор на студентите от софийския Технически университет. Те и останалите два български отбора в предстоящия екомаратон в края на май в Лондон представиха своите изобретения на събитие в столичната зала „Арена Армеец”. Конструкторите от Техническия университет са си поставили задача да изминат 300 км само с един кубичен метър водород, призна мениджърът на отбора Пламен Пунов. Техническият университет 3 пъти е заемал престижното второ място в Европа в своята категория „Градски тип“ автомобили. Рекордът им е 229,2 километра с един кубичен метър водород, но сега амбицията им е да задминат психологическата граница от 300 км. Тяхната кола се нарича „Феникс”. „Направихме редица подобрения за предстоящото състезание в Лондон – разкри още Пламен Пунов. – Имаме нови спирачки, окачване и два нови електродвигателя, които да захранват поотделно всяко от задните колела. Автомобилът тежи около 90 кг.“Другите два български отбора в екомаратона са на Русенския университет „Ангел Кънчев” и на Професионалната гимназия по селско, горско стопанство и туризъм „Н. Й. Вапцаров” в Чепеларе. Те се състезават в категорията прототипи с електрическа батерия. Младите конструктори от Чепеларе се гордеят с постижението от миналата година, когато пилотът Силвестър Ботев записа рекорд за най-бързо излизане от автомобила по време на техническата проверка – 2,97 секунди. „Подобно на колегите от Техническия университет, тази година и ние се стремим да изминем разстояние от 300 километра с един киловатчас енергия, което на практика означава да стигнем до София – разказа инж. Тодор Лазаров, ръководител на отбора. – Цялата електроника ни е нова, имаме нова батерия, която е по-лека, а също и колекторният блок.“Създадените от младите български конструктори екологични коли ще покажат качествата си на специално изградена градска писта в олимпийския парк „Куин Елизабет” в Лондон. „Тазгодишното ни участие в екомаратона е по-специално именно защото е юбилейно – под номер десет – признаха единодушно родните студенти и ученици. – За 10 години научихме безценни уроци, но и показахме истинския потенциал на българските инженери за преобразяване на транспорта. Тук е моментът да изразим своята признателност към Shell-България за подкрепата при подготовката ни през всички тези години.“През есента в Истанбул ще има още едно събитие от екомаратона за дебютанти. Там новите отбори ще могат да тестват и да правят подобрения по своите коли, преди да станат част от голямото състезание. Ще участват и три новосформирани български отбора. Те са от Професионалната гимназия по механотехника в Русе, втори екип от Русенския университет „Ангел Кънчев“ и от Професионалната гимназия по транспорт и транспортен мениджмънт в Казанлък.", "date": "2017.05.13", "title": " Който харчи най-малко гориво или ток, печели"}
{"url": "https://trud.bg/%d1%85%d0%b0%d0%ba%d0%b5%d1%80%d1%81%d0%ba%d0%b0-%d0%b0%d1%82%d0%b0%d0%ba%d0%b0-%d1%81%d1%80%d0%b5%d1%89%d1%83-%d0%ba%d0%be%d0%bc%d0%bf%d1%8e%d1%82%d1%80%d0%b8-%d0%bf%d0%be-%d1%86%d0%b5%d0%bb%d0%b8/", "text": "Международна хакерска атака засегна близо 80 страни. Мащабите на удара все още се установяват, като сред държавите, докладвали за пробиви в киберсигурността са Великобритания, Съединените щати, Китай, Русия, Италия, Испания и Тайван.Възможно е и български машини да са били поразени от заразата.Използваният вирус блокира компютрите в системата и иска стойността на 300 долара в популярната електронна валута биткойн, за да възстанови достъпа. Пробивът в системата е направен през остарял софтуер, който вече не се поддържа от компанията производител, информира БТВ.Анализ на антивирусната компания „Касперски“ показва, че вирусът показва съобщения с инструкции за плащането на „откуп“ на няколко езика. Сред тях е и българският.Все по-често се забелязва тенденция да се изпращат добре форматирани имейли на български език със зловредно съдържание.Най-много случаи на заразата са регистрирани в Руската федерация. Във Великобритания от хакерската атака здравната система пострада тежко. Редица болници, в това число и Кралската болница в Лондон, се наложи да пренасочат спешните случаи и да отменят графиците за планирани посещения при лекар.„Отговорните власти са взели незабавни мерки, за да ограничат щетите и на пръв поглед няма изтичане на лични данни и информация за пациентите от системата”, коментира експертът по киберсигурност Найджъл Инкстер.Към властите в Испания заваляха оплаквания за хакерска атака от редица фирми, сред които и телекомуникационният гигант „Телефоника”. Според специалистите, хакерите са поразили вътрешните системи на компаниите, но не са успели да навредят на техните клиенти.Експерти свързват атаката с хакерска групировка, която наскоро разпространи вируси, създадени от Американската агенция за национална сигурност с цел събиране на лични данни.", "date": "2017.05.13", "title": " Хакерска атака срещу компютри по целия свят, България също може да е поразена"}
{"url": "https://trud.bg/4-%d0%bc%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d1%89%d0%b5-%d0%bc%d0%b8%d0%bd%d0%b0%d1%82-%d0%bd%d0%b0-%d0%b8%d0%bd%d1%82%d0%b5%d1%80%d0%b2%d1%8e-%d0%b7%d0%b0-%d0%b4%d0%b8/", "text": "Действащият директор на ФБР Джеймс МакКейб и сенаторът републиканец от щата Тексас Джон Корнин са сред четиримата кандидати, които ще преминат през интервю днес, за да заемат за постоянно поста. Бившият заместник-главен прокурор Алис Фишър и съдия Майкъл Гарсия от Ню Йорк са също сред кандидатите, предаде The Hill.Четиримата ще бъдат интервюирани от главния прокурор Джеф Сешънс и от заместника му Род Розенщайн.Доналд Тръмп е свел до четирима души първоначалния списък от десетина кандидати, които да заемат поста на Джеймс Коми, уволнен от президента тази седмица.Директорът на ФБР се назначава за срок от 10 години, но може да бъде уволняван от президента. Назначаването му трябва да бъде одобрено от Сената.", "date": "2017.05.13", "title": " 4-ма кандидати ще минат на интервю за директор на ФБР"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%be%d0%b2-%d0%ba%d0%bc%d0%b5%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%bf%d1%80%d0%b5%d0%b4/", "text": "– Г-н Николов, на прага на лятото сме. Какви са прогнозите за сезон 2017? – След силния сезон през миналата година очакваме това лято още по-голям поток от туристи. Според предварителните записвания на големите туроператори очакваният ръст е от около 30% на туристите от Германия и 10% на почиващите от Русия. Туроператорите отчитат още една положителна тенденция, а тя е, че френските туристи се завръщат в България. Според предварителните записвания за почивка в Слънчев бряг, тук отново се забелязва ръст на туристите. Знаете, че традиционно сме една от предпочитаните дестинации също за англичани и румънци. Смятам, че гостите ни и тази година ще останат много доволни от Бургас и региона. Като цяло очакванията ни са за още по-успешен сезон тази година спрямо 2016 г. Бургас е готов и ги очаква.– Какви нови атракции ще предложите за туристите и какво ще предприеме общината за удължаване на сезона в Бургас? – В последните години община Бургас задълбочено работи по удължаване на сезона. С тази цел създадохме Регионален фонд за развитие на въздушните връзки, който е обединение между “Фрапорт Туин Стар Еърпорт Мениджмънт” АД и четирите най-големи общини в региона: Бургас, Несебър, Поморие и Созопол. Идеята на фонда е да стимулира трафика през неактивния летателен сезон, който е между октомври и май, и да привлече повече нискотарифни авиокомпании. Това е начинът да бъдат привлечени туристи за краткосрочни пътувания, които биха избрали именно този период за своята почивка. За сравнение – тази година през април до Бургас има полети от Швеция и Ирландия, докато миналата година полети от тези дестинации нямаше. В момента например във Франция има делегация, която ще се срещне с летищни оператори за договаряне на чартърни полети до Бургас. Общинският катамаран вече започна да извършва първите си официални курсове за годината до остров Света Анастасия. Знаете, че Света Анастасия е единственият български остров, превърнат в туристическа атракция. През изминалите два летни сезона той се превърна в емблематично място за Бургас – любима дестинация за отдих и почивка.– А как вървят археологическите проучвания? – През това лято отново стартираме археологическите проучвания на късноантичния и средновековния град Акве Калиде. Работата по този културно-исторически обект продължава, тъй като смятаме, че отдолу има още много история, която трябва да излезе на бял свят и да бъде запазена и показана не само на българските, но и на чуждестранните туристи. В допълнение община Бургас преминава на следващ етап от проекта за реставрация, социализация и консервация на туристическия комплекс “Акве Калиде”. Това лято ще отвори врати и най-новата атракция в Бургас – Музеят на авиацията край летището в квартал “Сарафово”. Той ще включва девет стари самолета от военновъздушната, гражданската и селскостопанската авиация, които ще бъдат представени като интересни експонати за посетителите, а вътрешността им ще представлява интерактивен музей с ултравиолетова стая, пилотска кабина с виртуални очила, пресъздаващи реален полет, видеомапинг, аудиовизуални ефекти и др. Новата и облагородена зона около Магазия 1 вече започна да се превръща в притегателен център за спорт и релакс на бургазлии и на туристите. Очакваме Магазия 1 да се развива и утвърди като морски център с изложбени, атракционни и образователни функции, както и с функция на морска гара за каботажно плаване. Надяваме се тазгодишното издание на Фестивала на пясъчните скулптури в парка “Езеро” да събере още повече туристи, които да го посетят и разгледат. И това лято ще посрещнем артисти от Европа и света през август в най-стария международен фолклорен фестивал в страната. Ще бъде интересно лято.– Какви възможности за града ще предложи зала “Арена Бургас”, която започна да се строи? Ще станем ли спортна столица? – Към момента Бургас не разполага с толкова голяма спортна зала. На първо място, тя ще бъде нова и модерна база за подготовка на елитни и професионални спортисти с каквито за наша радост градът ни разполага. Зала “Арена Бургас” ще бъде място за големи престижни състезания, като балканиади, европейски първенства, европейски и световни купи и др. Чрез новата зала ще дадем шанс за развитие на бургаската и българската лека атлетика. Още отсега имаме запитвания за провеждане и домакинство на големи състезания в “Арена Бургас”. Освен чисто спортните събития, зала с такива мащаби, акустика и озвучаване ще бъде идеално място за големи концерти на световноизвестни изпълнители, които сега, за съжаление, отиват в други градове, защото тук няма подходяща зала.– Обсъждахте с ръководството на летище Бургас възможностите за повече нискотарифни полети от тук за Европа. Какви са възможностите в тази насока? – Подписахме меморандум с “Фрапорт” за обединяване на усилията за привличане на нови целогодишни линии и удължаване на съществуващите. Обединихме се около варианта да предоставяме средства директно на авиокомпаниите под формата на маркетингови схеми, каквато е европейската практика. Стимулирането на полетите ще се извършва чрез съвместни инициативи с авиокомпаниите и “Фрапорт Туинстар Еърпорт” АД, включително и маркетингови схеми, до размера на заложените в бюджета за съответната година средства. Всички дейности по привличане на авиокомпании се изпълняват безвъзмездно и от страна на общината, и от страна на “Фрапорт Туинстар Еърпорт” АД. По силата на този меморандум концесионерът пое ангажимент да води преговори от името на общината и се надяваме на по-голяма активност от негова страна. В бюджет 2016 г. бяхме заложили 40 хил. лева за стимулиране на полетите. Имахме готовност да ги предоставим като маркетингова подкрепа към авиокомпаниите, но летище Бургас затвори за ремонтни дейности през зимния сезон и всички полети бяха пренасочени към Варна. За тази година осигурените средства са дори повече – 60 хил. лева.– Обходите на Бургас – как ще повлияят върху туристическия сезон? – Транспортният трафик в града е много голям, особено през летния сезон, когато през Бургас минава основният поток от туристите, които са се насочили към Южното Черноморие. С изграждането на обходите на града ще намалим образуването на т.нар. тапи при входа на Бургас, които изнервяха шофьорите и ставаха предпоставка за пътнотранспортни произшествия. С това ще се скъси и времето за преминаване на колите към южните курорти. Въздухът в града също ще стане значително по-чист от сега, защото транзитният трафик ще го заобиколи, а няма да минава през центъра му, както досега. Не на последно място реализирането на обходните пътища на Бургас има и икономическо влияние, тъй като подобрява транспортното обслужване на новите ни индустриални зони.– Ще работят ли детските градини за децата на туристи това лято? – Детските градини в Бургас не почиват през лятото, те не са празни и свободни. Ние ги задължихме да работят и през този сезон, тъй като родителите не почиват през цялото лято, така че градините обгрижват на първо място бургаските деца. Има обаче възможност и за различни видове детска грижа и услуги в Бургас, от които могат да се възползват и туристите.– Какви са новите посоки, накъде ще се развива Бургас? – В опит да се намери баланс между интересите на инвеститорите и несъгласните с новото строителство граждани община Бургас изработи подробни устройствени планове за нови територии за жилищно строителство и бизнес. По този начин се създава реална алтернатива на строителството в града и изместването му в новите зони. Новите зони, в които ще се даде възможност за жилищно строителство, са: разширението на квартал “Банево” (изток – 258 дка и запад – 175 дка), местността Острица 1 и 2 (2124 дка), разширение на жилищна зона в квартал “Долно Езерово север” (31 дка), “Кюшето” (курортна зона “Ъгъла” – 1489 дка), разширение на зона “Минерални бани” (1547 дка), квартал “Крайморие” (нови 3011 дка), зона Д в к-с “Меден рудник” (нови 1130 дка), разширение на зона Б на “Меден рудник” (166 дка). С цел увеличаване на възможностите на бургаския бизнес за инвестиции в цехове, предприятия и офиси и създаването на нови работни места от 2017 г. се изготвят процедури за ПУП за разширение на промишлена зона “Север” (920 дка), промишлена зона “Долно Езерово” (850 дка), промишлена зона “Меден рудник” (по пътя за Средец, 650 дка). През 2017 г. започва изработването на ПУП и за нов гробищен парк в жк “Меден рудник” (55 дка).– Рибарското селище, безплатно СПА с луга по пътя към квартал “Сарафово”… Още какви нови услуги ще се предлагат на туристите? В момента тече обновяване на историческо ядро на Морската градина – с нов фонтан, алеи, осветление, нови пейки. – Миналата година стартирахме още една интересна услуга за почиващите туристи – екобусове до едно от любимите на бургазлии място край морето – калните бани и лугата в района на Солниците. Оттам минава и новата велоалея, която ще свърже тази част на града с квартал “Сарафово”. Това е прекрасна възможност за любителите на велоразходките, които ще могат да ходят с колело на плаж. Вече активно се ползва и другата голяма велоалея, която свързва Бургас с квартал “Крайморие”. Към системата ни за велосипеди под наем това лято добавяме и електровелосипеди. В експозиционния център “Флора” в Морската градина и в културния център “Морско казино” пък стават десетки събития, особено през лятото. Всеки турист си заслужава да посети и туристическия комплекс “Акве Калиде” – място, известно през вековете с лековитата си минерална вода. В началото на лятото отново започваме превърналия се в традиция за града ни през последните години Фестивал за модерно изкуство “Включи града”. Миналата година обновихме друга емблема на Бургас – Летният театър. И този сезон той ще събере на едно място голяма част от любимите певци и музиканти на България в поредното издание на фестивала за нова авторска песен “Бургас и морето”. Още отсега в програмата на Летния театър са заявили своето участие именити международни артисти.– Каква мечта имате за града и какви проблеми най-често срещате? – След като безработицата в Бургас е сведена почти до нулата, следващата мечта и по-скоро амбиция е да продължим със създаването на такава бизнес среда тук, която да доведе до по- високи нива на заплатите. Бургас се развива динамично. Подобрихме инфраструктурата, обновихме детските заведения и училищата, построихме нови такива, нови детски и спортни площадки, паркове и междублокови пространства. Разбира се, има още много нерешени проблеми, но се опитваме да ги решаваме поетапно. Много бих искал Бургас да се превърне в още по-привлекателно място за младите хора и те да се устройват и реализират тук.", "date": "2017.05.13", "title": " Димитър Николов, кмет на Бургас, пред „Труд“: Чакаме  силно лято, френските туристи се завръщат"}
{"url": "https://trud.bg/%d0%b1%d1%80%d0%b5%d0%ba%d0%b7%d0%b8%d1%82-%d0%b8-%d0%bd%d0%b0-%d0%b5%d0%b2%d1%80%d0%be%d0%b2%d0%b8%d0%b7%d0%b8%d1%8f/", "text": "Британците искат да напуснат и музикалния конкурс „Евровизия”.В ново допитване в навечерието на големия финал на конкурса 55% от анкетираните казват, че искат Великобритания да се оттегли и от „Евровизия”, а 44% искат тя да остане, съобщава .От тези, които са гласували за напускането, 78% са гласували за брекзит миналата година. Същите проценти хора са на и над 65 години, уточняват в допитването.В лагера на тези, които искат страната да остане в конкурса, са предимно млади хора – 69% са на възраст между 18 и 24 години, а 65% са гласували за оставане в ЕС.Великобритания е печелила конкурса общо пет пъти от създаването му през 1956 г.", "date": "2017.05.13", "title": " Брекзит и на „Евровизия”"}
{"url": "https://trud.bg/%d1%81%d1%8a%d0%b1%d0%be%d1%82%d0%b0-%d1%89%d0%b5-%d0%b5-%d1%81%d0%bb%d1%8a%d0%bd%d1%87%d0%b5%d0%b2%d0%b0-%d0%b8-%d1%82%d0%be%d0%bf%d0%bb%d0%b0/", "text": "Предимно слънчево ще е времето днес. След обяд и привечер ще се развива купеста и купесто-дъждовна облачност. На места ще има краткотрайни валежи, в отделни райони с гръмотевици, показва справка в сайта на НИМХ при БАН. Ще духа слаб вятър, който в следобедните часове в Западна България временно ще се усили. Ще бъде топло с максимални температури между 27° и 32°.Над планините ще е предимно слънчево, около и след обяд ще се развива купеста и купесто-дъждовна облачност. На места главно в Стара планина ще превали и прегърми. Ще духа умерен вятър, който в следобедните часове ще се усили. Ще бъде топло с максимална температура на височина 1200 метра – около 20°, на 2000 метра – около 13°.Над Черноморието ще бъде предимно слънчево. След обяд ще се развива купеста и купесто-дъждовна облачност, възможно е да превали. Ще духа слаб вятър. Максималните температури ще са между 23° и 26°. Температурата на морската вода е 15-17°. Вълнението на морето ще е 2-3 бала.", "date": "2017.05.13", "title": " Събота ще е слънчева и топла"}
{"url": "https://trud.bg/%d0%b8-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d0%b6%d0%b5%d0%bb%d0%b5%d0%b7%d0%bd%d0%b8%d1%86%d0%b8-%d1%81%d0%b5-%d0%be%d0%bf%d0%bb%d0%b0%d0%ba%d0%b0%d1%85%d0%b0-%d0%be/", "text": "Международната кибератака, от която се оплакаха редица европейски страни, е засегнала и най-големия железопътен оператор на Германия – „Дойче бан“, съобщават местни медии. Последствията от нападението все още се изясняват.Германското ведомство по сигурността в сферата на информационните технологии призова гражданите на страната да обновят операционните системи на своите компютри.По-рано руската „Лаборатория Касперски“ регистрира около 45 хил. атаки с „вируса-изнудвач“ „WannaCry“ в 74 страни по света.", "date": "2017.05.13", "title": " И германските железници се оплакаха от хакерска атака"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%81%d0%b8-%d0%bd%d0%b0%d0%bc%d0%b5%d1%80%d0%b8-%d0%bf%d0%b0%d1%80%d1%82%d0%bd%d1%8c%d0%be%d1%80-%d0%b7%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd/", "text": "Новоизбраният френски президент Еманюел Макрон се справи с първото си политическо предизвикателство. Неговото движение „Република напред“ и формацията на центриста Франсоа Байру – „Демократично движение“, обявиха, че са постигнали солидно и балансирано споразумение за депутатските листи за предстоящите парламентарни избори, съобщи .Първоначално Байру обяви, че движението му не е било добре представено. Това заплаши с криза редиците на центристите в навечерието на вота през юни. След среща с представители на „Република напред“ обаче стана ясно, че различията са изгладени.Междувременно умереният консервативен лидер Ален Жупе отрече информациите, че е договорил сделка с новоизбрания президент относно формирането на кабинет. Официално Еманюел Макрон ще встъпи в длъжност утре.", "date": "2017.05.13", "title": " Макрон си намери партньор за парламентарния вот"}
{"url": "https://trud.bg/%d1%84%d0%b0%d0%bd%d1%82%d0%b0%d0%b7%d1%8c%d0%be%d1%80%d0%b8-%d0%b8-%d1%81%d0%b0%d0%bc%d0%be%d0%b4%d0%b5%d0%b9%d1%86%d0%b8-%d0%bf%d1%80%d0%be%d1%84%d0%b0%d0%bd%d0%b8%d0%b7%d0%b8%d1%80%d0%b0%d1%82/", "text": "Аз като астролог, но наивен Водолей, аха да си трупна вината, че оставям гладни горките социолози, сякаш партиите не ги хранят предоволно. Никой не им вярва на социолозите – факт, но и те комай не се стараят в правилното разчитане на обществените нагласи, за сметка на което запълват часове негледаемо телевизионно време. Ако съм обидила някой социолог, да ми прости.В заглавието на дописката обаче има истина. Тъжна истина, разкриваща всеобхватното невежество в нашето общество, където е правило незнаещият, дори с висше образование, да крещи до премала колко е наясно с нещата, дори и когато хал хабер си няма от това, за което говори. Защо журналистът да прави изключение?В интернет пространството малкото истинска астрология отдавна е удавена в блатото на имитиращите астрологично знание писания. Как лаикът да различи зърното от плявата? Това е нивото, до което лъжеастролози, фантазьори и самоуки самодейци успяха да профанизират тази перфектно точна наука след 1989 г. в България и да я превърнат в много повече “псевдо”, отколкото й се приписва. Истинската астрология обаче, тази, която изучавах в Япония през 1978-а, в Ню Йорк и от Линда Гудман, се оказа голям залък за нашенеца, за повечето от родните астролози, за обществото ни. И така, ден подир ден астрологията у нас беше изпростачена до разновидност на врачуването.Болно ми е, но се примирявам, като перифразирам мъдростта, че и “Боговете не могат да се справят с невежеството на българина”. Примери да искаш. Всички си чешат езиците с ретроградния Меркурий. Хора, пощадете го! Всяка планета има своето обратно орбитално движение.Повечето от тълкуванията какво ни носи ретроградността на Меркурий витаят между фантазията и еманацията на зловредната глупост. Не че политици не наливат масло в огъня на общественото празнодумство със заклинанието за Меркуриевата ретроградност, вместо да си мълчат.И веднага хорът на самоуките астролози почва да им приглася. И се пръква някой човек по някоя си телевизия, разкривайки конспирацията как “Астрологът, който съветва правителството, избра не просто ретрограден, а стационарен Меркурий. Тоест планетата не се движи…” Леле, астрономите и астрофизиците – само за протокола Галилей, Кеплер, Тихо Брахе, Джордано Бруно – също са били астролози, сигурно са си докарали мускулна треска от смях на това неръкотворно прозрение. Дали планетата “ако не се движи” ще оцелее? Същият този човек впоследствие разбрах, че бил астролог, провидял божествена намеса, а не просто воля на народа в трикратния избор на един управляващ. Свещена простота. Какво общо има Бог с астрологията? Победата, успехът, даром на никого не се дава. Той трябва да бъде заслужен, затова практичният човек, където и да живее по света, си поръчва астрологичен план по дни и часове и го спазва месеци преди денят и квалификацията на доверения астролог да го увенчаят с очаквания резултат. Само глупакът се надява на случайността, победителят знае верния път, в зависимост от целта, дори години по-рано. Разбира се, този тип хороскопи никога не стават обществено достояние. Всичко друго е околоизборна шумотевица и слугински манипулативни хороскопи. За жалост по това социологията и астрологията си приличат. Мърша има навсякъде. Затова, когато астролог ви обяснява нечия победа с божествена намеса, не му вярвайте, че е астролог. Бог не се меси в делата човешки, още повече в астрологичните. Виж, Съдбата и Кармата, които имаме правото на свободна воля сами да управляваме, имат място в хороскопа.Журналистката Бойчева очевидно няма високо мнение за “любителите на хороскопи”, каквото и да означава това лишено от съдържание словесно съчетание и е предубедена вероятно заради незнанието си по темата, че “те рядко се връщат към предвижданията на своите оракули, за да сверяват дали действителността е доказала предвижданията им”. Нямало било статистика, която да удостоверява процента познаваемост при отделните астролози. Ами да я бяхте направили, преди да пишете. За безброен път повтарям: астрологията не е оракул, не е гадателски метод, астрологията не “познава”. Астрологът изчислява и дава категорични отговори, защото астрологията е математика, облечена в думи, а висшето знание е достъпно за единици на Земята. Затова и истинската астрология си остава в полето на скритото от тълпите знание.Сега за статистиката. Ако да бяхте била по-прецизна, щяхте да прочетете всичките мои астрологични отчети за изборите след 2005 г. в списанието ми “Кармичният кръг” или в сайта. Включително и за последните президентски и парламентарни и щяхте да се изненадате от абсолютната “познаваемост”, която не би могла да е следствие от гадаене. Дълбоко грешите в “скромното си наблюдение”, че “възходът на астрологията по нашите ширини се дължи на пропадналото доверие във всичко останало”. Не познавате вие, госпожо, душевността на нашего брата. Българинът по принцип не вярва на никого и нищо, включително и на себе си, и обича друг да му е виновен за несгодите, затова, като го налегнат, ходи на врачка, а не при астролог.В блатото на невежеството Само в блатото на нашето обществено невежество на някого би му хрумнало да замества социологически несбъдваници с астрологично глаголене. Хлябът им е различен, защото астрологията предначертава и планира развоя на събитията, социологията е следствието, удостоверяващо чрез “обществените нагласи” факта на сбъднатия астрологичен план по време на избори.", "date": "2017.05.13", "title": " Фантазьори и самодейци  профанизират астрологията\t\t\t"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%be%d0%b1%d1%83%d0%b2%d0%ba%d0%b8%d1%82%d0%b5-%d0%bd%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%be%d1%82%d0%be-%d0%bc%d0%be%d0%bc/", "text": "Следи от изчезналия Ивелин Узунов от смолянското село Смилян са открити вчера. Обувките на момчето са намерени от чичото на Ивелин в дере до реката, в близост до махалите.Днес роднините на момчето организират мащабна акция по издирването му, като умоляват хората от региона да се включат на доброволни начала в нея, съобщи . Ще се претърси районът, в който са намерени последните следи в околностите на селата Турян, Пещера и Смилян. Той се надява синът му да е жив и здрав и час по-скоро да бъде открит.„Обувките бяха мокри, бяха оставени до реката. Изглежда това се е случило преди дни, тъй като следовото куче не успя да надуши следите “, коментира бащата на изчезналото момче Велин Узунов.Това е втората стопроцентова следа от Ивелин, като преди това той бе заснет от фотокапан. Получавани са и два сигнала от граждани, че е засичан в района на с. Чокманово и в смолянския квартал „Райково“.Момчето изчезна на 5 май от с. Смилян и оттогава тече акцията му по издирване, но за съжаление, на този етап няма резултат.Издирваното 20-годишно момче от Смилян е с ръст 180 см, с кафяви очи, облечен е със сив суитшърт и черен панталон, тип анцуг.", "date": "2017.05.13", "title": " Намериха обувките на изчезналото момче от Смилян"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%82%d0%b5-%d0%bf%d0%be-%d1%84%d1%83%d1%82%d0%b1%d0%be%d0%bb-%d0%bd%d0%b0-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d0%bf%d1%80/", "text": "Играчите от националния отбор по футбол на Венецуела призоваха президента Николас Мадуро да намали използването на сила срещу протестиращата опозиция.„Венецуела иска свобода, стига потисничество и смърт“, заяви Николас Федор, нападател в испанския отбор Райо Валесано в публикуван в интернет клип, предаде Reuters. Към него са се присъединили Саломон Рондон, нападател в английския „Уест Бромич“ и Освалдо Вискарондо – защитник от „Нант“ във Франция.„Докога ще продължава така? Венецуела не заслужава това“, посочва в клипа нападателят от португалския „СД Насионал“ Фернандо Аристегуета.Повече от 150 участници в безредиците по време на антиправителствените протести са осъдени от военни съдилища на различни срокове лишаване от свобода, според правозащитната организация „Венецуелски наказателен форум“.Общо пред военните съдии до момента са изправени 237 граждански лица, от тях 155 са осъдени на различни срокове затвор. Прокуратурата на страната се отказва да повдига обвинения срещу тях.", "date": "2017.05.13", "title": " Националите по футбол на Венецуела призоваха Мадуро да спре репресиите"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%ba%d0%b0%d1%80%d0%bb%d0%be%d0%b2%d0%be-%d0%b7%d0%b0%d1%81%d1%82%d1%80%d0%b0%d1%88%d0%b5%d0%bd%d0%b0-%d0%be%d1%82-%d0%b7%d0%b0%d1%82/", "text": "Над 85 хиляди души са застрашени да останат без лекарска помощ в Карлово и съседните общини. Причината е, че общинската многопрофилна болница за активно лечение „Д-р Киро Попов“ може да спре да работи, защото 8 медицински сестри вече са подали молби за напускане на работа, а още 10 имат намерение да напуснат болничното заведение. Причината е ниското заплащане.Медицинските сестри казаха, че основната заплата която получават е между 580 и 600 лева и тя едва им стига, за да покрият основните си разходи, съобщи .„600 лева представете си във вашето семейство какво може да си платите тока , водата, а де не говорим, ако има семейства в които примерно неработещ друг член на семейството, ако има повече деца“, посочи Стефания Лулчева, гл. медицинска сестра.Според управителя на болницата д-р Христо Пелев, проблемът не е в основното заплащане на медицинските сестри и на акушерките, а в тяхното допълнително материално стимулиране, тъй като заради намаления състав се налага те да работят извънредно. „Той може да се разреши само когато се премахнат тези ограничителни лимити върху бюджета и май месец не е най-удачния да се иска увеличаване на основните заплати, защото предстои сключването на нов рамков договор“, посочи той.В момента хирургичното отделение не работи, но, ако медицинските сестри напуснат е възможно да затворят още две отделения – неврологично и вътрешно.От общинсикя съвет в качеството си на принципал заявиха, че проблема е кадрови и финансов. Със средства заложени в бюджета на общината се поемат голяма част от разходите на болницата, но за да бъде спасено болничното заведение трябва да се промени изцяло държавната политика.„Тя може да дофинансира заплащането на лекари и медицински сестри, за да бъдат доволни от заплащането защото повярвайте ми те имат право на тези пари“, коментира Анастасия Чолакова, зам.-председател на Общински съвет Карлово.Освен от държавата, общината ще търси помощ и от ВМЗ-Сопот. В началото на следващата седмица ръководството на болницата и представителите на местната власт ще обсъдят мерки за спасяване на болницата.", "date": "2017.05.13", "title": " Болницата в Карлово застрашена от затваряне – остава без сестри"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d1%82-%d0%b6%d0%b5%d1%81%d1%82%d0%be%d0%ba%d0%be-%d0%b2-%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8-%d0%b3/", "text": " ", "date": "2017.05.13", "title": " Млад мъж пребит жестоко в Студентски град"}
{"url": "https://trud.bg/%d1%88%d1%83%d0%bc%d0%bd%d0%b8-%d0%bc%d0%b0%d0%bd%d0%b5%d0%b2%d1%80%d0%b8-%d0%bd%d0%b0-%d1%82%d0%b8%d1%85%d0%b8%d1%8f-%d1%84%d1%80%d0%be%d0%bd%d1%82-v-2-0/", "text": "Комично-тревожната сага около американския президент Доналд Тръмп и възможната намеса на Русия в неговата предизборна кампания през 2015-2016 г. влезе в нов епизод тази седмица с уволнението на директора на Федералното бюро за разследване (ФБР) Джеймс Коми. Ходът беше видимо толкова шокиращ за обществото отвъд Океана, колкото и прецедент. Единственият път в историята на САЩ досега, когато директорът на най-голямата американска силова агенция е уволняван, преди да е изтекъл 10-годишния му мандат, е през 1994 г. Президентът Бил Клинтън освобождава тогавашния директор на ФБР Уилям Сешънс заради обвинения в злоупотреба със служебно положение за лична облага. Решението е взето след консултации с главния прокурор и Върховния съд на САЩ.Този път обаче срещу Коми нямаше открита процедура или разследване или, откровено казано, каквито и да е съмнения за професионалния интегритет на шефа на американското контраразузнаване. Камо ли че може да е в конфликт с президента Доналд Тръмп. Решението на Джеймс Коми, броени дни преди изборите през ноември миналата година, ФБР да отвори публично наново закритото разследване за изтичане на класифицирана информация срещу Хилъри Клинтън, се смята за един от основните фактори, допринесли за победата на Тръмп.Наравно с евентуалната намеса на Русия, директно или индиректно, в предизборната кампания – хакери, тролове, “фалшиви новини” – тактиката е известна. Агенцията за национална сигурност (АНС) на САЩ разкри през октомври имената на две нелегални руски хакерски обединения (т.нар. Мечета), пробили сървърите на Демократическата партия по време на кампанията за президентските избори. Хиляди имейли с разговори и стратегии на политиците тогава бяха предадени от хакерите на платформата “Уикилийкс”, която на драго сърце ги предостави на света. И на врага. Американските служби набедиха за цялата подривна кампания Института за стратегически изследвания в Москва, мозъчен тръст, който до 2009 г. е под шапката на Службата за външно разузнаване на Русия (СВР), а от началото на тази година се ръководи от Михаил Фрадков, бивш премиер и доскорошен дългогодишен директор на СВР. От руска страна отричат да имат каквото и да е общо, разбира се. Няма да се хвалят, я?!Един от последните външнополитически ходове на Барак Обама в края на 2016 г., на основание твърденията на неговите служби, беше изгонването от американска територия на 35 “дипломати”, блокирането на достъпа до два комплекса руска собственост и разширяването на санкциите срещу редица официални лица от администрацията на Кремъл. Спомняте си, макар Тръмп вече да беше избран, температурата на официалните отношения САЩ – Русия беше достигнала арктически показатели. И нещата не отиваха съвсем “на добро”. Преди да започне организираният хаос.Но да се върнем на Коми, когото Тръмп обяви навремето за герой, за честен човек, който с решението си за повторното отваряне на разследването срещу Клинтън е постъпил като истински професионалист. Което директорът на ФБР продължи да доказва с разкритото паралелно разследване за тайни контакти с Русия срещу четирима от най-приближените хора на Тръмп, включително зет му Джаред Кушнер. За което Коми свидетелства пред комисията по разузнаване на Конгреса на САЩ през март. Само седмица преди уволнението си директорът на ФБР отново застана пред американските законодатели, за да защити решението си за разследването срещу Хилъри Клинтън. И си каза, че “леко му се гади” от мисълта, че може с този си ход да е повлиял на изхода на вота, но е бил негов професионален дълг – при наличните доказателства – да го предприеме. Едно честно ченге. Чиято будна съвест, видимо, започва да пречи (някому).Няколко дни по-късно, докато е на среща в Лос Анджелис с потенциални кадети за академията на ФБР, Джеймс Коми научава от телевизора, че във Вашингтон президентът Доналд Тръмп е подписал указ за освобождаването му от директорския пост. От близкото му обкръжение разказват пред медиите, че първата му реакция била да предположи, че става въпрос за бутафорен скеч, шега един вид, преди да му потвърдят по телефона горчивата истина. От честен човек и професионалист Коми е обявен пред медиите от Тръмп за надут самохвалко, което явно е достатъчен довод за президента, за да го уволни. Главният прокурор Джеф Сешънс и заместникът му, явно изненадани, леко позакъсняха с реакцията да обявяват, че решението на президента е било по тяхна препоръка, но в крайна сметка му удариха едно правно рамо. За честта на американската демокрация. Временният директор на ФБР Ендрю Макейб опроверга твърденията на Белия дом, че Коми е имал каквито и да е персонални конфликти в службата, които да са били причина за решението на Тръмп, и му благодари за работата от името на бившите му колеги. Така или иначе станалото е станало. Съвпадението, което повдига множество вежди в цялата история, е, че в същия ден с уволнението на Коми на първото си официално посещение във Вашингтон пристигна руският външен министър Сергей Лавров. Който проведе официални разговори с колегата си Рекс Тилъръсън, преди да се срещне и с Доналд Тръмп. При закрити врата, като за официалното фото бяха допуснати… само руски обективи. Американските колеги ще фучат от бяс още с дни. И всичко това в деня, в който е уволнен директорът на американското контраразузнаване, който разследва връзките с Русия на кръга около президента на САЩ. Новият паметник на Роналд Рейгън в София сигурно се е пропукал от възмущение.Преди месец, когато бившият съветник по въпросите на националната сигурност на Тръмп генерал Майкъл Флин поиска имунитет от съдебно преследване, за да даде показания по същата тема, американският президент бомбардира Сирия уж да накаже Асад, пък и да се покаже твърд срещу Москва. Който ход доведе до първата визита на Тилърсън в Москва през април и всъщност послужи за рестартиране на отношенията Русия – САЩ. И това не е спекулиране с фактите, а наблюдение. Вярно е, мозайката се нарежда прекалено бързо и прекалено удобно, което, като се замисли човек, е доста добра стратегия, за този, който ще извлече полза от нея. В крайна сметка какви подмолни ходове, когато всичко се случва по телевизията.", "date": "2017.05.13", "title": " Шумни маневри на “тихия фронт” v. 2.0\t\t\t"}
{"url": "https://trud.bg/%d1%81%d0%b4%d1%81-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f/", "text": "22-та отчетно-изборна Национална конференция на СДС,която ще се проведе днес, трябва да приеме оставките на Националния изпълнителен съвет на партията, подадени заради провала на парламентарните избори.Висшият форум на сините трябва да избере ново ръководство и председател на СДС. За поста отново ще се кандидатура досегашния лидер Божидар Лукарски, информира . Сред неговите приоритети е запазване на емблематичната за партията сграда на централата на столичната улица „Раковски“.След загубата на изборите, СДС няма право на държавна субсидия и сграда, гласи законът. Вече има заявени намерения на парламентарно представени партии към централата на „Раковски“.", "date": "2017.05.13", "title": " СДС провежда национална конференция, избират ново ръководство"}
{"url": "https://trud.bg/%d0%bb%d0%b8%d0%bf%d1%81%d0%b0%d1%82%d0%b0-%d0%bd%d0%b0-%d0%ba%d0%b2%d0%b0%d0%bb%d0%b8%d1%84%d0%b8%d1%86%d0%b8%d1%80%d0%b0%d0%bd-%d0%bf%d0%b5%d1%80%d1%81%d0%be%d0%bd%d0%b0%d0%bb-%d0%bc%d1%8a%d1%87/", "text": "Сериозен проблем в началото на летния туристически сезон у нас – кризата за качествен персонал се задълбочава. Специалисти в туристическия бранш казват, че само за лятото край морето не достигат около 20 хиляди души. Тези, които завършват специалност туризъм в университетите, търсят работа в чужбина, а младежите от професионалните гимназии често избират други начини за реализация. От това страда качеството на туристическите услуги.Анализите на Министерството на туризма сочат, че трябва да се обособят нова категория кадри в туризма – така наречения контактуващ персонал, който пряко общува с туристите. За хотелиерите и ресторантьорите това е все по-трудно.„Изключително трудно могат да се открият добри рецепционисти на хотел, тоест администратори в хотел, които да отговарят на съответните изисквания, тоест да владеят поне два езика, да са работили поне един сезон на рецепция, въпреки че ние всички хотелиери сме склонни да обучаваме нашите кадри, разчитайки че те ще се върнат следващия сезон, макар това много рядко да се случва“, коментира по  Дияна Колчева, хотелиер.Според Валентина от Русе, която работи като камериерка, ниските заплати са част от причините за недостиг на кадри в туризма: „В България е ниско заплащането, като камериерка 500-600 лева са малко наистина. Но вече това е практиката, политиката на работодателите, на политиците“.Сега на мястото на българите работодателите канят на тримесечни договори младежи от Украйна и Молдова. Това донякъде спасява бизнеса. „За тях 250 евро заплата, които ние им даваме по договор, като допълнително осигуряваме храна, нощувки, осигуряваме транспорт, подготовка на здравни книжки и т. н. Всички разходи на територията на България ние ги осигуряваме“, обясни Лазко Жарденов, управител на хотел.Според него обаче, ще бъде трудно да се обърне тенденцията и качествените кадри да останат у нас. „Изходът е да се повишава тяхната квалификация, но трябва да се повишава и тяхното възнаграждение… Нашият сезон е много кратък, ние не можем да наберем достатъчно приходи, за да гарантираме по-сериозни възнаграждения“, твърди Жарденов.Прогнозите за това лято сочат близо 10 на сто ръст на чуждестранните туристи, а голяма част от хотелите по Черноморието все още не са окомплектовани с персонал.", "date": "2017.05.13", "title": " Липсата на квалифициран персонал мъчи и това лято хотелиерите"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b6%d0%b5%d0%bb%d0%b0-%d1%83%d1%81%d0%bf%d0%b5%d1%85-%d0%bd%d0%b0-%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82/", "text": "Премиерът Бойко Борисов пожела успех на Кристиан Костов, който ще се яви на финала на „Евровизия“ тази вечер.„Пожелавам успех на младия български певец Кристиан Костов, който ще представя страната ни довечера на състезанието „Евровизия“ с песента „Beautiful Mess“, написа Борисов във „Фейбук“.Кристиан Костов ще излезе под номер 25. Право да гласуват ще имат хората във всички държави, участвали в конкурса тази година.Ако се намирате в чужбина, може да подкрепите нашето момче с изпращане на номер 25 като есемес на посочения от местната телевизия мобилен номер. Гласуването ще започне след изпълнението на последната песен и ще продължи 35 минути. Всеки ще има право да гласува до 20 пъти от един мобилен телефон.Кой канал излъчва шоуто във всяка страна ще откриете на сайта .", "date": "2017.05.13", "title": " Борисов пожела успех на Кристиан Костов на „Евровизия“ довечера"}
{"url": "https://trud.bg/%d0%bc%d1%8a%d0%b6%d1%8a%d1%82-%d0%bf%d1%80%d0%b5%d0%b1%d0%b8%d1%82-%d0%b2-%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8-%d0%b3%d1%80%d0%b0%d0%b4-%d0%b5-%d1%81-%d0%be%d0%bf%d0%b0/", "text": "Младият мъж, който беше  тази нощ е в много тежко състояние. Това съобщиха от УМБАЛ „Св. Анна-София“ АД, където е настанен пострадалият.Става въпрос за мъж на около 30 години, който е докаран 01,20 ч. тази нощ в спешното отделение на болницата.Той е с фрактури на долна и горна челюст, плюс фрактура в основата на черепа.Настанен е в реанимация, с опасност за живота.", "date": "2017.05.13", "title": " Мъжът, пребит в Студентски град, е с опасност за живота"}
{"url": "https://trud.bg/14-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b8-%d1%84%d0%b0%d0%ba%d1%82%d0%b0-%d0%b7%d0%b0-%d0%bd%d0%b0%d0%bf%d0%be%d0%bb%d0%b5%d0%be%d0%bd/", "text": "Бонапарт бил по-млад и от Макрон, когато станал император1. Едва не загива в търсене на Австралия През 1785 г. Наполеон кандидатствал за участие в експедиция на френската корона под командването на Жан-Франсоа Гало, граф Лаперуз. Малко след избухването на Френската революция Лаперуз потегля на околосветско пътешествие с два кораба и 220 души екипаж. Пътешествениците ще преминат през Австралия, Соломоновите острови, Аляска и Калифорния. Наполеон, по това време юноша, е в списъците с кандидатите, но не го вземат, въпреки че е отличен математик и сред най-добрите стрелци във випуска си във Военната академия. Няколко години по-късно до Франция достига вестта, че двата кораба липсват. Вероятно са се разбили в коралов риф. От експедицията няма нито един оцелял.2. Автор е на любовен роман Година и нещо преди преврата, който го превръща в един от най-големите световни диктатори, Наполеон търси разтуха в изкуството. Той пише любовен роман. Ако не вярвате, може да си купите книгата “Клисон и Йожени” (Clisson et Eugenie) в Amazon за около 40 евроцента. Млад офицер се влюбва и се жени за момичето на мечтите си. Но дългът го зове. Младоженецът заминава на фронта. В това време булката се заиграва с негов приятел. Покрусен от изневярата, измаменият съпруг се впуска с отчаяна храброст в битката и загива от геройска смърт. Книгата е публикувана след смъртта на Наполеон, като части от нея са загубени.3. Пее ужасно фалшиво Много хора пеят фалшиво. Но повечето се въздържат да го вършат пред други хора. Френският император по цял ден си тананикал, с което нанасял тежки психически травми на околните. Липсвал му всякакъв слух, а и за да е пълна агонията, Бонапарт обикновено си мънкал под нос една и съща фраза. Той пеел така зле, че хората не можели да разпознаят въобще мелодията, освен ако към нея нямало и текст.4. Има страх от котки и затворени врати Големият генерал, император и диктатор се боял дори от сладки гальовни и мъркащи писанки. Фобията от котки се нарича айлурофобия. Другият му ужас били отворените врати. Всички новопоявили се били инструктирани как се влиза в стаята при Наполеон: отваряш съвсем тясна пролука и се прошмулваш през нея, като бързо затваряш.5. Храни се в мълчание Хранел се в пълна тишина – делово и експедитивно, все едно пие лекарство.6. Той е бащата на съвременната консерва Един от гениалните му ходове е, че въвел консервите във военните обози. Храната била транспортирана през цяла Европа и френската армия винаги била сита. С това било поставено началото на индустриалното консервиране.7. Въвежда дясното пътно движение Във Франция плебеите се движели отдясно на улицата, а аристократите – отляво. Непосредствено след Великата френска революция през 1789 г. аристократите се движели с тълпата от трудещи се, за да не се набиват много на очи. Лявата страна на тротоарите буквално опустяла. Яхнал вълната на промяната, Робеспиер узаконява този начин на движение, като нарежда и общественият транспорт да се движи вдясно. След него Наполеон въвежда френските стандарти във всички завладени територии, дори и в Египет. Както е известно, самият корсиканец бил левичар. Затова се е качвал на коня отдясно и провеждал атаките и битките си по дясното крило, като по този начин използвал ефекта на изненадата срещу противниците си.8. Брайл преписал от него азбуката Една от военните му хитрости била да разработи релефен точков код за писане, за да може военните на фронта да си предават съобщения в тъмното, без да вдигат никакъв шум. Системата се оказала трудна за ползване, та не била въведена в армията. Но след време едно 12-годишно сляпо момче на име Луис Брайл я изучило и разработило и сега незрящите хора си имат брайловата азбука.9. Продал Луизиана на САЩ За да се сдобие спешно със средства за военните си кампании, Наполеон предложил изгодна сделка на САЩ и те се съгласили. На 20 декември 1803 г. Щатите официално получават Ню Орлийнс и Луизиана, присъединявайки към територията си общо 2 144 476 кв. км. Цената на акър е ниска и удобна за САЩ – 3 цента, но общата крайна сума е голяма – 15 млн. долара, понеже САЩ плащат 11,25 млн. долара и опрощават дългове на стойност 3,75 млн.10. Наполеон и неговите ръце Наполеон имал пухкави ръце с трапчинки на кокалчетата, като на бебенце. Той се срамувал от тях и предпочитал да ги крие, особено когато ще го рисуват или ще го гледат много хора.11. Щипел хората Когато не кротували, скрити по джобовете, ръцете му вършели безчинства. Наполеон бил сериен щипач на детски бузки и брадички, обичал да пощипва дамите по носовете и по страните, при това не бил никак нежен. Направо здравата стискал – чак на хората им се насълзявали очите.12. Мамел на карти На когото му върви на карти, не му върви в любовта. При Наполеон работата била по-скоро на когото му върви в битки, не му върви на карти. Но като истински генерал, той не умеел да губи битки, затова специално при игрите с карти се налагало да мами, за да спечели. По време на заточението си на о. Елба съвсем се забравил. Никой не смеел да го изобличи, освен майка му, която често го скастряла: “Наполеон, престани да лъжеш!” Императорът изпитвал дълбок респект към нея. Тя била много строг родител и като дете често го оставяла да си легне без вечеря за наказание.13. Два пъти пробвал да се самоубие Великите мъже обикновено са доста емоционални. Наполеон не бил изключение. Често изпадал в пристъпи на гняв и дори замерял хората с тежки предмети. Пристъпите зачестили особено след като съдбата му обърнала гръб и започнал да губи битки. Докато бил на власт, Наполеон Бонапарт носел на врата си стъкленичка с отрова. След загубата в Русия и последвалата Битка на народите край Лайпциг френската армия е почти напълно унищожена. Коалиционните сили нахлуват във Франция през януари 1814 г. Наполеон Бонапарт се оттегля от престола. Той решава да сложи край на този позор и изпива отровата. Проблемът е, че дрогата изфирясала с годините. Вместо да потъне във вечен сън, императорът тежко се натровил. На о. Елба също опитал да се самоубие – този път с пистолет. Слугата му обаче предвидливо бил изпразнил оръжието и Бонапарт не успял да се простреля. След като преминал първоначалния порив към самоубийство, Наполеон очевидно размислил.14. Последна воля? Как ли пък не! Свидетелство за това, че човек и добре да живее, умира и никой не обръща внимание на последната му воля, е, че Бонапарт е пожелал тялото му да бъде изгорено, а пепелта разпръсната в р. Сена. А къде са в момента тленните му останки? В Дома на инвалидите ( L’hоtel des Invalides). Бонапарт пише завещанието си на 15 април 1821 г., заточен на о. Света Елена. Почива на 5 май същата година, след като от началото на годината страда от страшни болки в корема и черния дроб. Корсиканецът имал рак на стомаха. Военният лекар на острова го лекувал с калиев антимонил тартарат – препарат, който предизвиква повръщане. По онова време това било често употребявано очистително средство. Затова и в последното изречение на завещанието си Наполеон е написал: “Умирам преждевременно, убит от английската олигархия и нейния наемник”, имайки предвид доктора си. От това последно изречение обаче тръгват конспиративните теории за Наполеоновата смърт. ", "date": "2017.05.13", "title": " 14 неизвестни факта за Наполеон\t\t\t"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%bf%d1%8a%d1%80/", "text": "Бил съм щастлив с моята учителска заплата повече от 20 години. Парите не са основният приоритет за мен. Това каза пред  Асим Адемов, който ще влезе като евродепутат на мястото на Мария Габриел – номинирана за еврокомисар.„Не е за учудване, че първото нещо, което ги интересува хората, е какви заплати получават евродепутатите, но когато човек превръща парите в самоцел, те не му носят щастие”, убеден е Адемов.Той казва, че училището и децата със сигурност ще му липсват и че рано или късно учителската професия отново го чака.Най-новият ни евродепутат е роден в с. Дъбница. Дваесет години той преподава в училище български език и литература, 3 години е бил директор на училището в гърменското село Долно Дряново.През 2013 г. е уволнен като директор веднага след смяната на властта, като за това съзрял намесата на местен депутат, а допреди няколко месеца беше зам.-областен управител в Благоевград.Адемов изтъква, че има прекрасно семейство – съпруга, която винаги го е подкрепяла, и две деца. Дъщеря му е омъжена и живее в чужбина, а синът му е футболист.", "date": "2017.05.13", "title": " Най-новият български евродепутат: Първото нещо, което интересува хората, е каква заплата ще получавам"}
{"url": "https://trud.bg/%d1%85%d1%80%d0%b0%d0%bc%d0%be%d0%b2-%d0%bf%d1%80%d0%b0%d0%b7%d0%bd%d0%b8%d0%ba-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d1%86%d1%8a%d1%80%d0%ba%d0%b2%d0%b0%d1%82%d0%b0-%d1%81/", "text": "Храмов празник на църквата „Свети Николай” ще отбележат днес в Ново село.Празникът ще започне в 17,30 ч. пред паметника-костница на Отец Матей с издигане на националния флаг и знамето на Ново село. Ще бъде отслужена Вечерня, а от 19,30 ч. ще започне празничната програма. Час по-късно гостите и жителите на селото ще видят аудио-визуалния спектакъл „Когато храмът проговори…”.Организаторите на празника – кметът на Ново село Христо Христов и инициативен комитет, са подготвили празнични илюминации и коктейл за присъстващите.", "date": "2017.05.13", "title": " Храмов празник отбелязва църквата „Св. Николай” в Ново село"}
{"url": "https://trud.bg/%d0%bd%d0%be%d1%89-%d0%bd%d0%b0-%d0%bc%d1%83%d0%b7%d0%b5%d0%b8%d1%82%d0%b5-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b2-%d0%bf%d0%b0%d0%b2%d0%bb%d0%b8%d0%ba%d0%b5%d0%bd/", "text": "Исторически музей – Павликени организира Европейска нощ на музеите на 20 май (събота) по повод Международния ден на музеите. Събитието ще започне от 17:30 ч. в залите на музея с откриване на съвместна изложба „Детство мое“ с материали от фондовете на Регионален исторически музей – Шумен и на Исторически музей – Павликени. В нея ще бъдат експонирани детски играчки и дрешки от ХХ в.Нощта на музеите ще премине с много настроение благодарение на театралните, музикални и танцови изяви на децата от Средно училище „Бачо Киро“, Основно училище „Св. Климент Охридски“, детските градини „Слънце“ и „Вяра, надежда и любов“, както и Детски фолклорен танцов състав „Люти чушлета“. Вратите на Исторически музей – Павликени ще бъдат отворени до 01:00 часа след полунощ. Вход свободен!", "date": "2017.05.13", "title": " Нощ на музеите организират в Павликени"}
{"url": "https://trud.bg/%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d1%80%d0%b5%d0%ba%d0%be%d1%80%d0%b4%d1%8a%d1%82-%d0%bd%d0%b0-%d1%81%d1%82%d0%b5%d1%84%d0%ba%d0%b0-%d0%ba%d0%be%d1%81%d1%82/", "text": "Рекордът на Стефка Костадинова не е застрашен. Това заяви спортният министър Kрасен Кралев по БТВ.По отношение на  той обясни, че за момента става въпрос само за предложения за реформи на ниво работна група на Европейската асоциация.„Става дума основно за по-стриктни правила, които да важат за в бъдеще – съответно техническо оборудване, по-сериозен допинг-контрол. Например допинг-пробата на рекордьора да се пази 10 години. Доколкото съм запознат Карамаринов поддържа предложенията за по-строг и последващ контрол, но не и тези, които касаят рекордите. Мисля, че Карамаринов допусна грешка, че не обясни подробно какво е предложението на работната група към ИААФ. Категоричен съм, че рекордът на Стефка Костадинова не е застрашен“, заяви Кралев.Състезателят по карате Тодор Събев, след удар по време на Европейското първенство по шотокан карате-до в Сърбия, вече е контактен и се възстановява. Очаква се до края на деня да бъде изписан от интензивното отделение на ВМА, информира министър Кралев.„Той се стабилизира. Не се очаква да има дългосрочни дефекти. 7-8 месеца ще пие лекарства за образувалия се от удара хематом. Не може да се прогнозира кога ще се завърне към активната си спортна дейност – най-малко след 7-8 месеца“, каза Кралев.Румънският състезател, който е нанесъл удара на Събев е бил изключен от състезанието. Александър Славков, президент на Българската федерация по Шотокан Карате-До, подчертава, че не става дума за нападение или свада между състезателите след края на мача. Възможно е другият състезател да не е чул гонгът за край на срещата, обясни минисърът на спорта.След инцидента от федерацията са се свързали лично с министъра на здравеопазването Николай Петров, който лично се заема със случая. „Той поема нещата незабавно в свои ръце. Свързва се и с премиера Бойко Борисов. По разпореждане на министър-председателя Бойко Борисов екипаж от авиогрупа „Враждебна“ излетя с транспортния самолет „Спартан“ за Белград, за да транспортира Тодор Събев до ВМА“, обясни Кралев. От федерацията са подготвили благодарствени писма за Николай Петров и Бойко Борисов.По случая с министър Кралев обясни, че ММС няма право на никаква намеса.„По този случай на 12 август 2016 г. е проведено заседание на Международния арбитражен съд, който е постановил решение, че има извършено нарушение на антидопинговите правила. Атлетката не се е явила за изслушване и не е обжалвала. Тъй като тя не е състезател от висок ранг, случаят е насочен от Международната федерация към българската, а оттам към Дисциплинарната комисия на БОК. ДК на БОК трябва единствено да определи размера на наказанието и не е в мандата й да разследва случая“, каза Кралев. По думите му, БФЛА и Антидопинговият център са длъжни да обжалват решението на комисията пред Арбитражния съд на БОК. „В противен случай това ще направят пред спортния арбитражен съд в Лозана ИААФ или Международната антидопингова агенция, а нашата федерация и центърът ще понесат сериозни санкции. БФЛА и Антидопинговият център допуснаха огромна грешка, че не обявиха на българската общественост каква е процедурата, която трябва да бъде следвана в този случай“, на мнение е Красен Кралев. Той коментира, още, че се подготвя прехвърлянето на базите на ЦСКА към Национална спортна база. „Взехме решение на Министерски съвет за апортиране на базите в капитала на НСБ. В последните няколко месеца процесът не е задвижен, в момента ускоряваме процедурата като за целта се нуждаем от споразумение със Столична община за разсрочване на дължимия един милион за такси смет и данък сгради. Веднага след като това споразумение бъде постигнато базите ще бъдат прехвърлени в капитала НСБ и дружеството ще стартира веднага процедура за тяхното отдаване под наем“, обясни министър Кралев.На въпрос на кого симпатизира – Левски или ЦСКА, Красен Кралев отговори, че на нито един фен на “Черно море” не трябва да се задава такъв въпрос. “Животът ми е свързан с варненския клуб”, заяви той.", "date": "2017.05.13", "title": " Красен Кралев: Рекордът на Стефка Костадинова не е застрашен"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%b7%d0%b0-%d1%81%d0%bf%d0%b5%d1%88%d0%bd/", "text": "Денислав Гавраилов Соколов е на 24 години с поставена диагноза Остеосаркома тибие синистре.Животът му се преобръща, след като чува диагнозата след преглед заради оток в коляното. След биопсия се оказва, че туморът и злокачествен.Лечението, на което трябва да бъде подложен, е в болница Johns Hopkins Medicine Anadolu в Турция. Операцията струва 81 000лв., а времето за което трябва да се съберат парите е ограничено. Лекарите са насрочили операцията за 17 май.Като млад родител, Денислав мечтае да отгледа своето малко детенце, а за това са нужни средства, които да му помогнат в борбата с болестта. Семейството му се обръща към всички добри хора, които могат да помогнат да подадат ръка на младото момче и то да оздравее.Цялата информация за заболяването му, както и подробности за дарителската кампания, можете да намерите във фейсбук групата ПОМОЩ ЗА ДЕНИСЛАВ СОКОЛОВ. А тези, които искат за помогнат, могат да сторят това на банкова сметка:BG89UNCR70001522948326 За повече информация: +359 884242585 – Бистра Георгиева", "date": "2017.05.13", "title": " Млад мъж се нуждае от средства за спешно лечение в Турция"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b0%d0%ba%d1%82%d1%8c%d0%be%d1%80%d0%b8-%d1%81-%d0%bd%d0%be%d0%bc%d0%b8%d0%bd%d0%b0%d1%86%d0%b8%d0%b8-%d0%bd%d0%b0-%d0%b0%d1%81%d0%ba%d0%b5%d0%b5/", "text": "На 24 май за 27-и път ще бъдат връчени театралните награди „Аскеер“.  Тримата претенденти за водеща мъжка роля са Владимир Карамазов, Свежен Младенов и Иван Юруков. При жените номинираните са Александра Василева, Меглена Караламбова и Радена Вълканова.Владимир Карамазов е завършил в класа на проф. Сейкова през 2002 г. и оттогава играе основно на сцената на Народния театър. Участвал е в повече от 30 театрални постановки, филми и сериали. Вече има две номинации за „Аскеер“, от които за изгряваща звезда през 2003 г. и за поддържаща мъжка роля през 2011 г. През 2013 г. е награден със „Златен век“ за принос в културата от Министерство на културата. Тази година Владимир Карамазов е номиниран за „Аскеер“ за ролята си на Ален Рей в „Богът на касапницата“.„В нашата професия, ако тръгнеш да чакаш награди, те никога не идват. По-скоро се радвам за самото представление, защото аз го харесвам. Минахме през много трудности. И с течение на времето си давам сметка, че през колкото повече трудности минеш, толкова по-скъпо ти става то“, каза Карамазов пред .„Мога да кажа, че в момента това ми е най-тежкото представление, слава Богу, публиката това не го забелязва, тя си мисли, че ни е леко. Много е трудно да уцелиш представлението, което ще те удовлетвори най-много, но аз мисля, че тук го уцелихме, и това ми стига занапред за дълъг период от време“, допълва той.", "date": "2017.05.13", "title": " Шестима актьори с номинации на „Аскеер” за главна роля"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d1%83%d0%b1%d0%b8%d1%82%d0%b0-%d0%b2-%d0%bb%d0%b5%d0%b3%d0%bb%d0%be%d1%82%d0%be-%d1%81%d0%b8/", "text": "Жестоко убийство на самотно живееща възрастна жена е било извършено в русенското село Голямо Враново, съобщи БГНЕС.Престъплението е станало най-вероятно през нощта в четвъртък срещу петък, а тялото е открито днес около 11 часа. Полицията разследва случая, а къщата, където е извършено убийството, се охранява от органите на реда.Убитата е 68-годишната Р. Х., която живее на улица накрая на селото, граничеща с полето. Тя е намерена от своя съседка, която е обработвала градината й. Вратата на къщата е била отворена, а тялото е било на леглото. Дрехите на убитата са били в безпорядък, впоследствие е установено, че е била изнасилена.Незабавно е извикана полиция, която е започнала огледи и разпити. По предварителна информация смъртта е настъпила от удар по главата, причинил тежка черепно-мозъчна травма. Работи се по всички версии, включително и за грабеж, макар че при огледа е установено, че пенсията на убитата е непокътната.", "date": "2017.05.13", "title": " Възрастна жена убита в леглото си"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8%d1%82%d0%b5-%d0%be%d0%b1%d0%b5%d0%ba%d1%82%d0%b8-%d0%bd%d0%b0-%d0%bf%d0%bb%d0%b0%d0%b6/", "text": "Премахват се незаконните преместваеми обекти на морски плаж „Слънчев бряг-север“. Това съобщиха от Министерство на туризма.Министър Николина Ангелкова ще провери на място дейностите по премахване на незаконните преместваеми обекти на морски плаж „Слънчев бряг-север“. Очаква се тя да бъде на плажа пред хотел „Платиниум” в 12:30ч. днес.", "date": "2017.05.13", "title": " Премахват незаконните обекти на плаж „Слънчев бряг-север“"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%b1%d0%b0%d0%b7%d0%b0%d1%80-%d0%b8%d0%bb%d0%b8%d1%8f%d0%bd%d1%86%d0%b8/", "text": "Извършва се проверка по сигнал за бомба в Стоковия базар „Илиянци“, съобщиха от пресцентъра на МВР.Сигналът е бил подаден в 9.30 часа. На място са изпратени екипи на СДВР.Проверката на част от базара вече е приключила.", "date": "2017.05.13", "title": " Сигнал за бомба затвори базар „Илиянци“"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d0%be%d1%81%d0%b8%d0%b3%d1%83%d1%80%d0%b8-%d1%82%d0%be%d0%bf%d1%8a%d0%bb-%d0%be%d0%b1%d1%8f%d0%b4-%d0%bd/", "text": "Община Павликени подписа допълнително споразумение към договор BG05FMOP001-03.002-0105-С01 „Осигуряване на топъл обяд в община Павликени”, с което се продължава срока на предоставяне на услугата „Топъл обяд“ до 31.10.2017 г.Проектът е насочен към хората в затруднено материално положение. Той ще допринесе за постигане на общата цел на Оперативната програма, свързана с намаляване на броя на живеещите в бедност лица чрез подпомагането им с храна, с оглед преодоляване на основното материално лишение.Чрез проекта се създаде обществена трапезария на територията на община Павликени, която осигурява топъл обяд на лица, живеещи в бедност. Трапезарията се реализира със собствен ресурс на Община Павликени, като приготвянето на храната се извършва в Домашен социален патронаж с. Караисен. Услугата ще се предоставя на територията на селата с. Караисен, с. Батак, с.Патреш, с. Горна Липница и с. Долна Липница. Обществената трапезария ще предоставя „Топъл обяд” на общо 30 потребители в работните дни от седмицата, в периода от 01 май 2017 г. до 31 октомври 2017 г. на следните целеви групи: самотноживеещи лица и семейства, които не могат да се издържат чрез имуществото си или труда си и получават пенсии в минимални размери; лица с доказана липса на доходи и близки, които да се грижат за тях, установено от Дирекция социално подпомагане“.Топлият обяд включва супа, основно ястие и хляб, десерт – при наличие на реализирани икономии. Доставянето ще се извършва в дома на одобрените потребители чрез наличните автомобили на Домашен социален патронаж. През периода на реализацията на дейностите по проекта продължава приема на заявления от кандидати, желаещи да ползват тази услуга. Те трябва да са от селата с. Караисен, с. Батак, с.Патреш, с. Горна Липница и с. Долна Липница и да принадлежат към определените целеви групи. Заявленията/по образец/ се приемат всеки работен ден в Домашен социален патронаж гр.Павликени, ул. „Съединение“№2 .Реализирането на този проект е част от целенасочената социална политика, която Община Павликени развива в подкрепа на хората, живеещи в материално лишение и в риск от социална изолация. Гарантирано е предоставяне на разнообразно седмично меню, с което се осигури балансирано хранене на целевата група, при спазване на изискванията за безопасност на храните и националните стандарти и норми за хранене.Проектът се осъществява с финансовата подкрепа на Оперативна програма за храни и/или основно материално подпомагане г. към Агенция за социално подпомагане, съфинансирана от Фонда за европейско подпомагане на най-нуждаещите се лица .", "date": "2017.05.13", "title": " Община Павликени осигури топъл обяд на социално слаби до 31 октомври"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0%d1%82%d0%b0-%d1%85%d1%83%d0%bc%d0%b0%d0%bd%d0%b8%d1%82%d0%b0%d1%80%d0%bd%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d0%b8%d0%b7/", "text": "Момчетата и момичетата от последния засега хуманитарен випуск на Хуманитарната гимназия „Св. св. Кирил и Методий“ във Велико Търново вече напуснаха училище. 11-те абитуриенти бяха изпратени от своите учители, родители и съученици от професионалната паралелка на училището с мило тържество.Павел Недев, Тодор Колев и Ирена Трайкова получиха награди за постигнат отличен успех в гимназиалния срок на обучение. Ирена беше избрана и за Мис абитуриентка на своята гимназия. При първото такова гласуване в историята на гимназията титлата „Мистър“ беше поделена от двама съученици и верни приятели – Тодор Колев и Валери Вълков.Тийнейджърите по традиция раздадоха забавни и закачливи грамоти на своите учители, педагозите обаче не останаха длъжни на зрелостниците и отговориха достойно на това предизвикателство, връчвайки на децата си също толкова закачливи титли.„Ние учихме в това училище в най-трудните му години, когато се борихме за неговото оцеляване. Горди сме, че завършваме въпреки всичко и че след себе си оставяме други класове“, каза в приветствието си от името на випуска Павел Недев, който беше обявен за Историка на класа.", "date": "2017.05.13", "title": " Търновската Хуманитарна гимназия изпрати последния си хуманитарен випуск"}
{"url": "https://trud.bg/%d0%bf%d0%b5%d1%82%d1%8a%d1%80-%d0%bf%d0%b0%d1%86%d0%b5%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%87%d0%b5%d1%82%d0%b2%d1%8a%d1%80%d1%82%d0%b0%d1%82%d0%b0-%d1%81%d0%b8-%d0%bf/", "text": "Стихосбирката „Без полусенки” ще представи поетът Петър Пацев на търновската публика. Литературната среща е на 17 май (сряда) от 17:30ч., в конферентната зала на Изложбени зали „Рафаел Михайлов”.Книгата включва 61 стихотворения, писани през последните две години. Както и в предишните три книги на поета, и в тази стихотворенията са разделени в три цикъла – философска, социална и любовна лирика.„Тематичното разнообразие на стихотворенията дава възможност на всеки читател да намери нещо за себе си.”, сподели Петър Пацев.В „Без полусенки” социалната тема е приглушена, но поетът разкри, че есента ще излезе петата му книга, която разглежда проблемите на съвременността – отчуждението на човека, загубата на доброто и любовта, нищетата.. „Нуждаем се от остра социална и политическа поезия. Тя би могла да помогне на хората да намерят път, светлина и вяра в бъдещето. Защото без тази вяра сме за никъде.”, казва поетът.Петър Пацев е роден в Стара Загора, но от години живее в старата столица и дори нарича Велико Търново „моят град”. Тук са издадени и четирите му поетични книги. Новата си стихосбирка поетът ще представи и в родния си град през юни.Произведенията на Петър Пацев са включвани в различни български и чужди алманаси, списания и вестници. Творбите му са публикувани и в алманасите, издавани от българската диаспора в Чикаго, а поетът се гордее, че единият от тези сборници – „Черга пъстроцветна”, се намира в библиотеката на американския президент.Петър Пацев редовно участва в срещи с любители на поезията в читалища и училища, в областта и в страната. Поезията му включва философска, остро социална, гражданска и любовна лирика.В предговора на „Без полусенки” софийският поет Любомир Чернев пише: „Спокойно мога да кажа, че поезията на Петър Пацев е динамична, образна, емоционална и директна – без полусенки. Понякога тъжна, понякога мечтателна, но винаги разбираема за читателя. И излъчва любов.”Автор на корицата и илюстрациите в книгата е великотърновският художник Христо Панев.", "date": "2017.05.13", "title": " Петър Пацев представя четвъртата си поетична книга"}
{"url": "https://trud.bg/%d1%81%d0%b0%d0%bc%d0%be-%d0%b4%d0%b2%d0%b0%d0%bc%d0%b0%d1%82%d0%b0-%d0%bc%d0%b0%d1%88%d0%b8%d0%bd%d0%b8%d1%81%d1%82%d0%b8-%d1%89%d0%b5-%d1%81%d0%b0-%d0%be%d0%b1%d0%b2%d0%b8%d0%bd%d1%8f%d0%b5%d0%bc/", "text": "Само двамата машинисти ще бъдат обвиняеми за тежката влакова катастрофа в Хитрино. Това каза шефът на Националната следствена служба Евгени Диков, предаде . При влаковата катастрофа и последвалия взрив загинаха 7 души, а близо 40 бяха ранени.Диков направи коментара си преди Общото събрание на следователите за избор на член на Висшия съдебен съвет, на което е единственият кандидат. Той обясни, че според комплексната съдебно-техническа експертиза – единствената причина за инцидента е високата скорост, с която влакът е навлязъл в гарата.Разследването не е установило технически проблем по релсите, стрелките или цистерните, нито нарушения в условията на труд и почивка – от страна на фирмата-превозвач. Според Диков, отговорност носят и двамата машинисти на товарната композиция.Делото ще влезе в съда вероятно преди лятната ваканция.", "date": "2017.05.13", "title": " Само двамата машинисти ще са обвиняеми за катастрофата в Хитрино"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d0%ba%d0%b0%d0%b6%d0%b5%d0%bc-%d0%bd%d0%b0-%d1%86%d0%b0%d1%80%d1%8f-%d1%87%d0%b5-%d1%81%d0%ba%d0%be%d1%80%d0%be-%d1%89%d0%b5-%d1%83%d0%bc%d1%80%d0%b5/", "text": "– Дъще, ставай, че е време за градина! Всички деца ще са там.– Не! Няма начин, за нищо на света не отивам! По-добре да умра, да се удавя, да се застрелям!Майката (тихичко):– Трябва, мило дете! Все пак си детска учителка! Пожарникар се прибира. Жена му сложила ракия, салатка, принесла вкусно ухаещо и още вдигащо пара печено:– Какво правиш, ма! – разкрещял се мъжът й.– Колко пъти съм ти казвал да не ми напомняш с нищо за работата… Мутра отива на зъболекар. Докторът го преглежда и казва:– Ще се наложи да извадим този зъб. Ще трябва да ви сложим местна упойка.Мутрата:– Стига бе, брато… Как местна, бе… Ще си платим, сложи ми вносна…. Един мъж закарал колата си на сервиз. Монтьорът я оглежда и пита:– Абе, как сте успели да я съсипете толкова ужасно тая кола?– Жена ми се блъснала в един стълб.– Така ли? – недоверчиво гледа монтьорът. – И колко пъти? Един се оплаква на жена си:– Скъпа, прочетох, че тази година ще преживеят само тези, които имат рога – Овните, Телците и Козирозите, а аз съм Скорпион.– Не се притеснявай скъпи, погрижила съм се да живееш… – Няма лошо без добро – разяснява един на приятеля си. – Например лошият навик да се наливаш с водка вечер води до добрия и полезен навик да пиеш минерална вода сутрин. Придворният астролог отива при краля и казва:– Ваше Величество, звездите казват, че кралицата ще умре утре!Кралят го изгонил позорно, но на другата сутрин кралицата наистина умряла. Зъл като куче, кралят вика астролога, кара го да застане на колене и опира меча в гърлото му:– Я кажи сега, какво говорят звездите за твоята смърт?Астрологът:– Не знам точно, Ваше Величество, но те казват, че ще умра три дни преди краля… Полицай спира каруцар на улицата и решава да си направи майтап.– Дай си книжката!Селянинът невъзмутимо вдига опашката на коня и казва:– Бръкни в жабката и си я вземи! – Жоре, ти гледаш ли Мичето по време на секс в очите?– Ох, веднъж погледнах.– И…?– Истинско бедствие!– Е, защо?– Точно тогава влизаше в спалнята. Човек отива при лекаря:– Докторе, задушавам се, не мога да дишам!– Пушите ли?– Пуша, но не помага! Софийски трамвай в час пик. Всички са натъпкани като сардели. Изведнъж една девойка възмутено негодува.– Не, ама на какво прилича това! Младежо, веднага се махнете от мен!– Извинете ме, госпожице, но твърдото нещо, което опира във вас, не е това, за което си мислите. Днес получих заплата и това е пачката в джоба ми! След няколко спирки, девойката се обажда:– Господине, само не ми казвайте, че заплатата ви се е увеличила след площад „Славейков“! – Жоро, защо баща ти днес беше в училището?– Госпожата го извика, за да се оплаче от поведението ми.– И какво стана?– Сега вика майка ми, за да се оплаче от поведението на баща ми. Мъж към жена си:– Невероятно, снощи на партито за рождения ти ден ти беше най-красивата жена.– Благодаря, мили, аз много се постарах предварително.– Подбирала си грозни гостенки!? Един сервитьор станал полицай. Попитали го какво най-много харесва в новата си работа.– Това, че клиентът никога не е прав! Влиза Иванчо в аптеката и казва:– Една опаковка презервативи!Аптекарят го поглежда строго и казва:– Първо, това не е за деца, второ, нека дойде баща ти и да си купи размера, който му трябва.Иванчо го поглежда пренебрежително и отговаря:– Първо, това не е за деца, а против деца, и второ, това не е за татко, а мама отива на почивка, и какви размери ще има там, тя още не знае! Напълно плешив мъж влиза в бръснарницата.– С какво мога да ви помогна? – пита бръснарят.– Ще ви дам 1000 долара, ако направите така, че моята прическа да изглежда като вашата, без да ми причинявате никакви неудобства!– Никакъв проблем! – казал бръснарят, прибрал доларите и си обръснал главата. Отиват Холмс и доктор Уотсън на излет в гората. Настанили се, опънали палатка. Вечерта легнали да спят. През нощта Холмс събужда Уотсън с думите:– Уотсън, събудете се, кажете ми какво виждате!– Холмс, нощта е прекрасна, виждам нощно небе, обсипано с ярки звезди, луна, която осветява всичко наоколо …– Елементарно, Уотсън, откраднали са ни палатката!", "date": "2017.05.13", "title": " Как да кажем на царя, че скоро ще умре"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d1%87%d0%b8%d0%ba%d0%b0%d0%b3%d0%be-%d1%81%d1%8a%d0%b1%d0%b8%d1%80%d0%b0-%d1%81%d1%80%d0%b5/", "text": "3 800 долара достигна цената на фланелка на  включена в търга за набиране средства за закупуване собствена сграда от “Малко българско училище “ в Чикагското предградие Ел Гроув.Боксовите ръкавици с автографите на  и обаче бяха продадени за 4 000 долара. Това са част от почти 40 000 долара дарения , които бяха събрани на специалната благотворителна вечер за закупуване сграда на най-голямото от 11 -те български училища в района на Чикаго и Америка, съобщава . ", "date": "2017.05.13", "title": " Българско училище в Чикаго събира средства за собствена сграда"}
{"url": "https://trud.bg/%d0%bc%d0%b0%d1%81%d0%be%d0%b2%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d1%8f%d0%b7%d0%be%d0%b2%d0%b8%d1%80%d0%b8%d1%82%d0%b5-%d0%b2-%d1%86%d1%8f%d0%bb%d0%b0%d1%82%d0%b0/", "text": "През последната седмица Държавната агенция за метрологичен и технически надзор осъществи постоянен мониторинг на язовирите с констатирани проблеми на територията на страната. Завишеният контрол бе следствие на обилните валежи, които създаваха предпоставка за възникване на аварии при някои съоръжения, съобщиха от ДАМТН.Министърът на икономиката Емил Караниколов разпореди проверки на язовирите на територията на цялата страна и повишено внимание от страна на служителите на агенцията. В изпълнение на тази заповед, през почивните дни 6 – 8 май, бе осъществено 24 часово дежурство на експертите на ДАМТН в Северозападна България, където валежите бяха най-обилни. Постоянно бе следено нивото на 9 язовира на територията на общините Враца, Хайредин и Борован (Гарвански геран, Езерска падина, Бързина, Рогозен 1, Лесура, Три Кладенци, Мраморчица, Лиляче, Девене).След 8 май контролът бе засилен в цялата страна, като общо бяха проверени 169 язовира, част от които в партньорство с други институции, включени в Областни комисии. Следствие на тях бяха съставени 33 акта и са направени 37 предписания за отстраняване на технически неизправности. Сред най-честите нарушения са неработещи затворни органи на основните изпускатели, нарушения по преливниците, наличие на храстовидна растителност по съоръженията и/или по откосите на язовирните стени и др.Резултатите от проверените язовири показват, че се изпълняват направените предписания за поддържане на свободен обем, но все още има технически неизправности, които не са отстранени или са в процес на ремонтиране. Към този момент няма непосредствена опасност от преливане на никой от проверените язовири.ДАМТН продължава да следи ситуацията в цялата страна, като са в ход проверки на всички язовири с констатирани нарушения. Навсякъде, където същите не са отстранени, собствениците ще бъдат санкционирани.", "date": "2017.05.13", "title": " Масови проверки на язовирите в цялата страна"}
{"url": "https://trud.bg/%d1%86%d0%b2%d0%b5%d1%82%d0%b8-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%bd%d1%8f%d0%ba%d0%be%d0%b8-%d0%be%d1%82-%d0%b0%d0%bd%d1%81%d0%b0%d0%bc%d0%b1%d1%8a%d0%bb%d0%b0-%d0%bf%d0%be%d0%b2/", "text": "Това, което се пише постоянно в медиите за отношенията между шампионката ни по художествена гимнастика Цветелина Стоянова и бившите й съотборнички от ансамбъла, не е истина. Това заяви самата Стоянова по  след инцидента от миналото лято, когато падна от шестия етаж на жилищен блок.„Напоследък в медиите много ни скарват с бившите ми съотборнички. Все нещо делим. Истината е, че не съм скарана. Не поддържам връзка с всички, това е важно да го уточним, но с по-голямата част от тях поддържам връзка. Някои от тях решиха да повярват на лъжите на хората и си прекратихме отношенията“, каза Стоянова.„Моят път вече е много далеч от художествената гимнастика, а техните останаха малко там. Няма как да се виждаме всеки ден, но когато можем се виждаме и си пишем. Аз пиша и на Мишето (б.ред. – Михаела Маевска) след състезанията, защото много се радвам на успехите й. Тези момичета от пет състезания са с пет златни медала. Забиха конкуренцията в земята. Много се радвам на новия ансамбъл. Харесват ми, а композициите им са изключително сложни“, допълни тя.", "date": "2017.05.13", "title": " Цвети Стоянова: Някои от ансамбъла повярваха на лъжите и си прекратихме отношенията"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b0-%d0%ba%d0%b0%d1%80%d1%82%d0%b8%d0%bd%d0%b0-%d0%bd%d0%b0-%d0%b8%d0%b2%d0%b0%d0%bd%d0%b8%d1%87/", "text": "Дни преди откриването на изложбата с платна и графики от Златния фонд на Колекцията на ОББ в Търново, в клон на банката бе открита още една картина на родената в старата столица художничка – Иваничка Панева.На 11 май официално бе открита осмата експозиция „НЕ/ПОЗНАТИ“, включваща 47 платна и графики от Златния фонд на Колекцията . За първи път обаче в Изложбени зали „Рафаел Михайлов“, Велико Търново, бе представена нова – 48-ма картина от специалната селекция на банката.Третата, неизлагана досега картина се казва „Панорама I“. Тя се оказва „скрита“ десетилетия наред в директорския кабинет на един от клонове на банката в София.Картината е била специален подарък по случай отварянето на офиса на още в началото на 90-те години. Новооткритата както и останалите две творби на Иваничка Панева, ще гостуват в „родния си град“ до 27 май. Входът на Изложбени зали „Рафаел Михайлов“ е свободен за всички, които искат да се насладят както на тях, така и на останалите НЕ/ПОЗНАТИ платна и графики от Златния фонд на банката.", "date": "2017.05.13", "title": " Откриха неизвестна картина на Иваничка Панева"}
{"url": "https://trud.bg/%d0%bb%d1%83%d0%ba%d0%b0%d1%80%d1%81%d0%ba%d0%b8-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%b7%d0%b0-%d0%bf%d1%80%d0%be%d0%b2%d0%b0%d0%bb%d0%b0-%d0%bd%d0%b0-%d0%b8%d0%b7%d0%b1%d0%be%d1%80/", "text": "За провала на десните коалиции на изборите са виновни всички лидери. Това каза лидерът на СДС в оставка Божидар Лукарски пред делегатите на 22-та Национална конференция на партията, коятро се провежда днес в София. Форумът трябва да избере ново ръководство, след като старото, начело Лукарски, подаде оставка заради неуспешното представяне на Реформаторския блок на парламентарните избори.Самият Божидар Лукарски отново е кандидат за лидер на партията. Негов конкурент е Тодор Грозданов, номиниран от СДС-„Красно село“ и подкрепен от СДС-София. „Ние, лидерите, не успяхме да съхраним обединението вдясно. Не надмогнахме личното си его и забравихме горчивите уроци на разделението през годините“, заяви Лукарски пред своите съпартиици. „Тези, които не приеха подадената ръка, се заблудиха, че сами могат да представляват интересите на повече от 300 000 десни избиратели. И какво постигнахме?! Разпиляхме вота на хората и те останаха непредставени в българския парламент“, констатира той.Пред своите Лукарски се извини за провала на изборите: „Като лидер на СДС, поех поста на икономически министър и отдадох голяма част от времето и потенциала си да постигна високи резултати в областта, за която бях отговорен. Отдаден на работата в икономическия сектор обаче, не успях да обърна достатъчно внимание на структурите на партията, да пътувам повече из страната, да се срещам със седесарите и да чувам от първо лице какви са според тях проблемите в партията и в Реформаторския блок. И това е моята основна грешка в последните години“.Според Лукарски СДС има задача да започне работа по създаването на Българска национална доктрин, която да начертае приоритетите пред страната за следващите десетилетия. „И аз предлагам това да се превърне в новата мисия на СДС“, каза той.", "date": "2017.05.13", "title": " Лукарски се извини за провала на изборите и предложи нова мисия за СДС"}
{"url": "https://trud.bg/%d0%b1%d0%be%d0%b3%d1%8a%d1%82-%d0%bd%d0%b0-%d0%ba%d0%b0%d1%81%d0%b0%d0%bf%d0%bd%d0%b8%d1%86%d0%b0%d1%82%d0%b0-%d0%b8-%d0%bb%d0%b8%d1%86%d0%b0%d1%82%d0%b0-%d1%87%d0%be%d0%b2/", "text": "Големите актьори от Народен театър „Иван Вазов“ Владимир Карамазов, Юлиан Вергов, Александра Василева и Радена Вълканова представиха театралната постановка „Богът на касапницата“ във втората вечер на фестивала „Тара-ра-бмбия“. Стотици ценители на театралното изкуство станаха свидетели на драматични обрати в срещата на две родителски двойки, които обсъждат конфликт между техните единайсетгодишни синове, при която едно от момчетата, наречено „доносник“, счупва с пръчка два зъба на другото.Постепенно, не без помощта на предложената от семейство Рей бутилка уиски, сдържаните и любезни отношения губят от блясъка си, а родителите заприличват все повече на децата си –  безразсъдни, избухливи, нападателни. Автор на постановката е Ясмина Реза. Преводът е на Снежина Русинова- Здравкова, режисьор е Антон Угринов, драматург Георги Борисов, художник Никола Тороманов, а композитор Калин Николов. С изкусните си изпълнения и отлично издържани сцени, актьорите предизвикаха бурни емоции у публиката в ДТ „Никола Вапцаров“ – Благоевград.Още една постановка беше представена в рамките на втората вечер на фестивала „Тара-ра-бумбия“. Театралният ден продължи със сценичната акция „СИМУЛМОРТ“ и „Лицата човешки“ на режисьора Валерий Пърликов.Постановката представи преходът от „социалистическата епоха” към маркетингови стратегии за продажба на продукти, разчитащи на амнистиращата всяка интимна болка обществена носталгия по по-доброто-вече-отминало. „Лицата човешки” е композиран като разпит в Държавна. Постановката бе играна в подземието на Регионална библиотека „Димитър Талев“.Театралният фестивал „Тара-ра-бумбия“ продължава до 19 май. Ценителите на театралното изкуство могат да проследят постановки като „Черното пиле“ на Мариус Кукркински, „Вампир“ на ДТ „Никола Вапцаров“, „Тотална щета“ на Театрална група „Метеор“ и др. Тази вечер ще бъдат играни постановките „Физика на тъгата“ и „Цигански колела. В неделя пък предстои да видим “Иванов“ по А. П. Чехов“ и  „Shopping and fucking“ от Марк Рейвънхил. Повече информация можете да намерите във фейсбук страницата на фестивала – Територия за млад театър – Благоевград или в приложението на Община Благоевград – ", "date": "2017.05.13", "title": " „Богът на касапницата“ и „Лицата човешки“ бяха представени на благоевградска сцена във втората вечер на „Тара-ра-бумбия“"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%be%d0%b1%d1%8f%d0%b2%d0%b8-%d0%b7%d0%b0-%d1%81%d0%b2%d0%b5%d1%82%d1%86%d0%b8-%d0%b4%d0%b2%d0%b5%d1%82%d0%b5-%d0%bf%d0%b0/", "text": "Две пастирчета, които са видели Дева Мария преди 100 г. в португалския град Фатима бяха канонизирани за светци от папа Франциск.„Обявяваме блажения Франсиско Марто и Хасинта Марто за светци и ги вписваме в списъка ни, за да бъдат почитани от църквата“, обяви папа Франциск по време на службата в португалския град Фатима.Папата беше приветстван от огромно множество при пристигането си с папамобила на огромния площад пред светилището на Фатима в Португалия. Главата на Римокатолическата църква е на посещение на около 130 километра северно от столицата Лисабон.Светият отец призова хората да се помолят за мир по света, отправи апел за световно съгласие и хармония и за разрушаване на всички стени.", "date": "2017.05.13", "title": " Папа Франциск обяви за светци двете пастирчета от Фатима"}
{"url": "https://trud.bg/%d1%80%d0%b5%d0%bd%d0%be-%d1%81%d0%bf%d1%80%d1%8f-%d1%84%d0%b0%d0%b1%d1%80%d0%b8%d0%ba%d0%b8%d1%82%d0%b5-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%b8-%d1%81/", "text": "Френската компания за автомобили „Рено“ съобщиха, че заради глобалната кибератака са били принудени да спрат производството във Франция. Малко преди това компанията обяви, че спира производствения процес в Словения по същата причина.„Ние бяхме засегнати“, заяви говорителят на компанията, уточнявайки, че те все още оценяват ситуацията и се опитват да намерят решение. „Работата продължава от миналата нощ. Ние правим всичко, каквото е необходимо, за да се справим с тази атака“, каза той.От компанията не уточниха точния брой на засегнатите фабрики, но заявиха, че това е била „една от мерките, предприети, за да се спре разпространението на вируса“.", "date": "2017.05.13", "title": " „Рено“ спря фабриките във Франция и Словения заради кебератаката"}
{"url": "https://trud.bg/%d1%80%d0%b5%d1%82%d1%80%d0%be-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%b8%d0%b7%d0%bf%d1%8a%d0%bb%d0%bd%d0%b8%d1%85%d0%b0-%d0%bf%d0%bb%d0%be%d1%89%d0%b0%d0%b4-%d0%bc/", "text": "Уникални автомобили и мотоцилети бяха представени в рамките на XIV ретро парад в Благоевград. Площад „Македония“ традиционно се превърна в сцена, на която бяха изложени различни марки автомобили и мотори.Уникалните превозни средства радват почитателите с естетически вид, висок клас и разнообразие. В парада бяха включени коли и мотори от цяла България, които събраха стотици любители на ретро возилата в областния център.Жителите и гостите на Благоевград от различни поколения имаха възможност да разгледат отблизо, да се снимат и да седнат в уникалните коли и мотоциклети.Инициативата е организирана от автомобилен и мотоциклетен ретро клуб „Пирин“, с подкрепата на Община Благоевград.След Благоевград, изложението на ретро автомобили и мотоциклети продължава към град Симитли и Банско.", "date": "2017.05.13", "title": " Ретро автомобили изпълниха площад „Македония“ в Благоевград"}
{"url": "https://trud.bg/%d0%bd%d0%b0%d0%bc%d0%b0%d0%bb%d0%b8%d1%85%d0%b0-%d0%bf%d0%b8%d1%81%d1%8a%d0%b4%d0%b0%d1%82%d0%b0-%d0%bd%d0%b0-%d0%bc%d0%b0%d0%b9%d1%86%d0%b5%d1%83%d0%b1%d0%b8%d0%b5%d1%86/", "text": "Фадли Режебов/54г./, който уби майка си с дървена фурнаджийска лопата, трябва да лежи в затвора 13 г. и 4 месеца. Това е решението на Апелативния съд във Варна, който намалява присъдата от 20 г. затвор, наложена от окръжния съд в Шумен. До решението се стига след като служебният защитник на Фадли подал жалба срещу отсъденото от шуменските магистрати.Мъжът от село Стоян Михайловски е зад решетките точно от година. Както „Труд“ писа на  13 май м.г., той сам отишъл в селското кметство и обявил, че 80-годишната му майка Магбуле Мухаремова е починала, но имала и рана на челото си. Дори казал на жени от село да я приготвят за погребение.Бързо станало ясно, че Магбуле, която и друг път се оплаквала от сина си е била пребита. Предния ден синът изпил наличното вино у дома и поискал пари от майка си за още. Тя не му дала и така се стигнало до боя с дървената лопта. Синът я налагала, както лежала на леглото по цялото тяло. Накрая почистил раната й на челото и легнал да спи на съседното легло. Като се събудил тя не дишала.Установено е, че освен черепно-мозъчната травма, жената била и със счупени ребра и фрактури по крайниците.Фадли не е осъждан до момента и това дава повод на апелативната инстанция да редуцира наказанието. Решиеното може да се обжалва пред Върховен касационен съд.", "date": "2017.05.13", "title": " Намалиха писъдата на майцеубиец"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d0%b1%d0%be/", "text": "Шестима души са пострадали при катастрофа край Ботевград.В петък към 22,30 ч вечерта „Фолксваген Голф“, управляван от 28-годишен мъж от Ботевград, се е включил в движението по главен път Е-79 от село Скравена, като отнел предимството БМВ, управлявано от 21-годишен шофьор.След удара между двете коли били ранени шестима – двама от голфа и четирима от беемвето.Към момента на катастрофата един от пострадалите е бил с опасност за живота.Пострадалите са транспортирани в болници в София.", "date": "2017.05.13", "title": " Шестима ранени при катастрофа край Ботевград"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0/", "text": "Образувани са досъдебни производства за разпространяване на наркотични вещества срещу двама мъже от Стара Загора. Те са задържани при операция за противодействие на разпространението на наркотици, проведена вечерта на 10 май, съобщиха от пресцентъра на МВР.Х. Г./27 г./ и К. Г./28 г./ от Стара Загора се придвижвали с лека кола „Опел Зафира“, управлявана от първия, който не спрял на подадения от униформен полицай сигнал със стоп палка за спиране.Х.Г. дори ускорил движението на автомобила и продължил по пътя. Полицаите го последвали и спрели опела в района на разклона за с. Маджерито, община Стара Загора. При проведените процесуално-следствени действия в колата е намерено остатъчно количество бяло прахообразно вещество – според наркотеска метамфетамин, а при обиска на К. Г. е открито пликче със следи от същото вещество.При претърсването в дома му са открити суха марихуана и семена коноп. От дома на Х. Г. полицаите иззели марихуана, таблетки „екстази“ и амфетамин. Работата по случая продължава в рамките на образуваното досъдебно производство, а двамата са задържани.Служители от Първо РУ–Стара Загора иззеха близо 20 кг контрабанден тютюн.При операция за противодействие на съхранението и разпространението на акцизни стоки без бандерол. На 11 май, на централния кооперативен пазар в областния град, при проверка на 40-годишната С. С. от Стара Загора, са намерени 17 пликчета с по 20 къса саморъчно свити цигари, а при извършена проверка в жилището на Й.Й./68г./, от с. Калитиново са иззети 2 чувала ситно нарязан тютюн – 18.5 кг и 13 пакетчета по 20 къса саморъчно свити цигари.Работата по случаите продължава.", "date": "2017.05.13", "title": " Двама мъже са задържани за разпространение на наркотици в Стара Загора"}
{"url": "https://trud.bg/%d0%bf%d1%80%d0%b5%d0%b8%d0%b7%d0%b1%d1%80%d0%b0%d1%85%d0%b0-%d0%b1%d0%be%d0%b6%d0%b8%d0%b4%d0%b0%d1%80-%d0%bb%d1%83%d0%ba%d0%b0%d1%80%d1%81%d0%ba%d0%b8-%d0%b7%d0%b0-%d0%bb%d0%b8%d0%b4%d0%b5%d1%80/", "text": "Преизбраха Божидар Лукарски за председател на СДС. Това стана с явно гласуване на 22-ата Национална конференция на партията днес. Лукарски получи подкрепата на 521 делегати, а опонентът му за поста Тодор Грозданов събра 79. 10 делегати са се въздържали. след като СДС, която се яви в коалицията Реформаторски блок, остана извън парламента на изборите през март.Лукарски се извини за грешките, които е допуснал като лидер на десницата.Кандидат за поста беше и Тодор Грозданов, който членува в СДС Красно Село.В доклада си пред форума лидерът в оставка посочи, че вина Реформаторският блок да остане извън 44-ото Народно събрание имат всички лидери в обединението и тези, които са го напуснали. Тези, които не приеха подадената ръка на СДС, се заблудиха, че могат да спечелят вота на 300 хиляди избиратели, подчерта още Лукарски.Неуспехът от изборите по думите му обаче не трябва да се превръща в разочарование. Той посочи, че партията трябва да търси нова национална кауза, да предложи визия за нова политика.Не очаквам да сложим розовите очила, а да бъдем реалисти, подчерта председателят в оставка и припомни, че това не са нито първите, нито последните трудности, през които преминава СДС.Винаги ще ни обединява вярата в трите букви, докато вярата я има, ще я има и тази партия, завърши словото си Божидар Лукарски.„Силно дясно не е възможно само със СДС, но СДС трябва да бъде в центъра”, заяви лидерът на десницата.Той отчете също, че успехът на РБ през 2014 г. на парламентарния и през 2015 г. на местния вот е показал, че тази стратегия е правилна.Освен председател националната конференция трябва да избере и четирима заместник-председатели. Шест са номинациите – Емил Кабаиванов, бивш лидер на СДС, Костадин Марков, Румен Христов, Валя Станимирова, Борислав Миланов, досегашен главен секретар, и Антон Койчев, настоящ председател на СДС – София.Преди началото на дискусията беше представен и финансов отчет за изминалия четиригодишен период. В него се посочват разходи от 628 хиляди лв. за заплати и 99 хиляди лв. за осигуровки. За наеми за четирите години партията е платила над 500 хиляди лв.", "date": "2017.05.13", "title": " Преизбраха Божидар Лукарски за лидер на СДС"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81-%d1%82%d1%83%d1%80%d0%b8%d1%81%d1%82%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b2-%d1%82%d1%83%d1%80%d1%86/", "text": "20 души са загинали, други 11 са ранени след като автобус с туристи катастрофира край Мармарис в Турция, предаде Daily Sabah.Той се е движил по магистралата между Мугла и Анталия, когато при най-острия завой е излязъл от пътя.Според заместник-губернатора проблем със спирачките е причинил инцидента. На мястото работят спасителни екипи, а магистралата е затворена за движение.В микробуса са пътували предимно жени и деца, които са били на екскурзия от Измир до курортния град Мармарис.", "date": "2017.05.13", "title": " Автобус с туристи катастрофира в Турция, 20 души са загинали"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%be%d1%82-%d0%b3-7-%d0%bd%d0%b5-%d0%b7%d0%bd%d0%b0%d1%8f%d1%82-%d0%ba%d0%be%d0%b9-%d1%81%d1%82%d0%be%d0%b8-%d0%b7%d0%b0%d0%b4-%d0%bc/", "text": "Финансовите министри на държавите от Г-7 са обсъдили , която засегна над 100 държави, предаде Ройтерс.Италианският министър на икономиката Пиер Карло Падоан и управителят на Централната банка Игнацио Виско отговориха отрицателно на въпрос дали Г-7 подозира кой стои зад нападението.„Честно казано не, обсъдихме въпроса, но не знаем нищо“, уточни Виско.", "date": "2017.05.13", "title": " Министрите от Г-7 не знаят кой стои зад международната хакерска атака"}
{"url": "https://trud.bg/%d0%b1%d0%b0%d0%b1%d0%b8%d1%82%d0%b5-%d0%bd%d0%b0-%d0%b1%d0%b5%d0%bb%d0%be%d0%b3%d1%80%d0%b0%d0%b4%d0%b5%d1%86-%d1%81%d0%bf%d1%80%d1%8f%d1%85%d0%b0-%d1%82%d1%83%d1%80%d0%bd%d0%b5%d1%82%d0%b0%d1%82/", "text": "В селото е елитният развъдник на породата кавказка овчаркаСекнаха турнетата на бабите от варненското село Белоградец в Турция, където са ходили за участие във фестивали и надпявания поне няколко пъти през последните години. Възрастните жени от състава “Дилек Ташъ” (”Молитвен камък” – б.а.) към местното читалище “Светлина” не са много в час с голямата политика, както признават, но това, което става в южната ни съседка, ги тревожи.“Не се месим в държавата на Ердоган, но и той да не се меси в нашата”, отсича ръководителката и солистка на певческата група 69-годишната Гюлзар Ибрямова. А и благодетелят на бабите, варненският депутат от ДПС Ерджан Себайтин, който е роден в Белоградец, е категоричен, че вече няма да ги води в Турция. “Свободата ми е по-важна. Ние в България да си решаваме живота тука, а не отвън”, отсякъл пред тях той. С него са обикаляли в Истанбул, Чорлу, Бурса. Преживените спомени зад граница, пълни с куриози, звучат като вицове. Осемте жени от състава, предимно пенсионерки, не можели да отворят с карти хотелските стаи, изпадали в ужас по тъмните коридори, докато не светнат от фотоклетката. Взехме сейфа в стаята за микровълнова печка и решихме да си притоплим ядене, ама не улучихме копчетата, признава за още една смешна ситуация другата солистка на групата – Недибе Чакър.Примирени, че няма да имат скоро участие в Турция, а и наскоро се разминали с фестивала на лалетата в Истанбул, жените се надяват депутатът да направи обещания клуб и да наредят в него спечелените грамоти и купи. Вече имат запис на изпълненията си на CD, пак с негова помощ. Шият и новите си костюми, чакат да ги допълнят с черни обувки. Но сега се вълнуват от по-високите такси за боклука, приети от местния парламент на община Ветрино, на чиято територия е селото. Местният данък поскъпнал със 17%, а мизерните пенсии не мърдат нагоре. Това увеличение трябваше да стане постепенно, от 15 години не е вдигана такса смет. Вече не може да изхвърляме боклука кой където свари, а в контейнери, и след това да се преработва в завода в Езерово. Европа има правила и трябва да ги спазваме, обяснява им търпеливо общинският лидер на ДПС, бивш кмет на Белоградец, а сега общински съветник във Ветрино и председател на местната комисия по финанси и бюджет Али Хасанов. По отношение на боклука още по-категоричен е Ерджан Себайтин, който, преди да влезе в НС, беше шеф на РИОСВ във Варна, и смята, че глоби и санкции трябва да има, докато не се премахнат нелегалните сметища.Белоградец наброява около 1200 души и етническите турци спрямо българите са 70:30, но живеят от години в мир и разбирателство. На Великден в мюсюлманските къщи боядисват яйца, а на Курбан байрям българчетата обикалят с останалите, за да отдадат почит на по-възрастните и да съберат лакомства. Бабите на Белоградец независимо от вярата си обичат всички депутата от ДПС. Той е наше момче, от селото е, тук порасна, не се е възгордял, а и много ни помага, казва Еленка Максимова, докато разсажда теменужки в двора на обновения по европейска програма най-голям храм на територията на общината “Рождество Богородично”. Недалеч е и джамията на селото. В Белоградец няма безработица. Препитание на местните дават лозята и винарната на варненския бизнесмен Атанас Карагеоргиев, заводът за пилета, фабриката за домашни чехли, фуражен цех и 4-5 големи арендатори.Белоградец прати двама депутати в новото Народно събрание. Роден и израснал тук е и адвокат Симеон Найденов от варненската листа на ПП “Воля”, но той по-рядко се мярка в селото. Последната придобивка – красивата детска площадка на мегдана, е подарък от Ерджан Себайтин. Всяка година той води бабите на турнета в страната, Турция или Кипър. А те само на сцената обуват традиционните шалвари, иначе винаги са наконтени по градски за всеки воаяж. Засега Турция остава нежеланата дестинация.Заварваме депутата от ДПС в прочутия му развъдник “Акбек” за кавказки овчарки, откъдето излизат само призьори в световните киноложки изложби. Беше дошъл през уикенда да нахрани с биберон шестте малки палета, родени преди десетина дни. В момента в развъдника има 4 мъжкара и 4 женски от прочутата порода. Майката Гюлер, която даде живот на палетата, е най-хубавата кавказка овчарка не само в България. Нейният брат Властелин лъсна неотдавна на китайско списание с едномилионен тираж. Кавказецът стана шампион на Русия в категорията на подрастващите в породата. Депутатът го подарил на собственичката на елитния руски развъдник “Русский риск” Татяна Ягодкина. През 2011 г. Властелин станал безспорният световен шампион в Париж и най-доброто куче на породата. Славата и красотата му завладели китайския мултимилионер, който броил на собственичката 80 000 евро и издал списанието със снимките му. Името на развъдника идва от първата овчарка Акбар (велик – б.а.) и първия й партньор Бек, наследник на Жан Крис, който заедно с още две кучета, Риск и Гвидон, дават 90 процента от популацията на най-чистокръвната порода в света. Кавказката Акбар Втора станала шампион в Москва през 1999 г. и вече е емблема на националните изложби в руската столица, а муцунката й краси дипломите на призьорите, както и на целия награден фонд на първенствата в Русия. Кавказците на Ерджан Себайтин са кротки само с него и с родителите му, бай Вайдин и леля Медине, които се грижат за тях през повечето време. В развъдника са бащата на Карат – Ватан, и Назар, който е подарък от “Русский риск”, когато е бил на 5 месеца, а вече е огромен и тежи над 80 кг. Депутатът е президент на Българския национален киноложки клуб “Кавказка овчарка” и кучетата от породата са неговата голяма гордост, страст и хоби.", "date": "2017.05.13", "title": " Бабите на Белоградец  спряха турнетата си в Турция"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d0%bb%d0%b8%d0%b7%d0%be-40-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86/", "text": "38 нелегални преселници са заловили турските власти на турско-българската граница. Те се опитвали да преминат към България.Преселниците били разделени на 3 групи и се укривали около ГКПП Малко Търново, в района на селата Демиркьой и Кофчаз. Планът бил да се прехвърлят през нощта.Сред тях имало граждани на Сирия, Пакистан, Ирак и Афганистан.След като били заловени, те са предадени на органите от областната Дирекция по миграция в Къркларели.Арестуван е човек, помагал на преселниците да преминат през турско-българската граница.  ", "date": "2017.05.13", "title": " Задържаха близо 40 нелегални преселници, опитали да влязат в България от Турция"}
{"url": "https://trud.bg/%d0%bd%d0%b5-%d0%be%d1%82%d0%ba%d1%80%d0%b8%d1%85%d0%b0-%d0%b1%d0%be%d0%bc%d0%b1%d0%b0-%d0%bd%d0%b0-%d0%b8%d0%bb%d0%b8%d1%8f%d0%bd%d1%86%d0%b8/", "text": "Не е открито взривно устройство след проверката по . Това съобщиха от пресцентъра на МВР.Проверката е приключила в 11.30 часа.", "date": "2017.05.13", "title": " Не откриха бомба на „Илиянци“"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b0%d1%80%d0%b0%d0%b1%d1%81%d0%ba%d0%b8-%d0%bf%d1%80%d0%b8%d0%bd%d1%86%d0%b5%d1%81%d0%b8-%d0%b2-%d0%b1%d0%b5%d0%bb%d0%b3%d0%b8%d1%8f/", "text": "Белгийската прокуратура поиска присъди лишаване от свобода и глоба от 1,9 милиона евро за осем принцеси от Абу Даби, обвинени, че са се отнасяли като към „роби“ към двайсетина свои домашни помощнички, предаде ДПА, цитирана от „Дарик“.Задочният процес срещу принцеса Хамда Алнехаян, вдовица на шейха на Абу Даби, и нейните седем дъщери започна в Брюксел в четвъртък. Обвинението заяви, че те са конфискували на паспортите на служителките си и са отказали да им плащат заплати.Поискано бе наказание затвор от 18 месеца и глоба. Обвинението е в трафик на хора, отнемане на свобода и „нехуманно и унизително“ отношение към работилите за тях жени – бавачки, готвачи и прислужнички.Защитата на принцесите поиска те да бъдат оправдани с аргумента, че договорите с домашните помощнички са били подготвени не от тях, а от компания, която трябва да носи съдебна отговорност за нарушаването им.Защитата на прислужничките обаче заяви, че като собственици на въпросната компания са регистрирани членове на семейството на шейха, включително някои от принцесите.Случаят е от 2008 година. Действайки по сигнал, белгийската полиция прави тогава проверка в луксозен хотел, където принцесите заемали цял етаж в продължение на година.Според медиите прислужничките са от Филипините, Мароко, Индия, Египет, Турция, Ирак и Сирия. Твърди се, че те трябвало денонощно да са на разположение на работодателите си и осем месеца не са им позволявали да напускат хотела.", "date": "2017.05.13", "title": " Съдят арабски принцеси в Белгия"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8%d0%bc-%d0%b4%d0%b0-%d1%80%d0%b0/", "text": "Ще продължим да работим по този начин, безкомпромисно и с непрекъснати проверки. Това каза днес министърът на туризма Николина Ангелкова по време на изненадваща проверка за премахването на незаконните преместваеми обекти на морски плаж „Слънчев бряг-север”, съобщиха от пресцентъра на Министерство на туризма.Ще реагираме на всеки подаден сигнал за незаконни обекти върху морските плажове, коментира още тя. Това лято отново ще поставим информационни табели на Министерството на туризма на плажовете с телефон и и-мейл за връзка, информира министър Ангелкова.Тя припомни, че с оглед обезпечаване на задължителните дейности на един от най-посещаваните морски плажове в България и осигуряването безопасността на неговите посетители, миналата година е проведен търг за отдаване на „Слънчев бряг-север“ под наем. Ангелкова съобщи още, че новият наемател на плажа е представил план за действие и вече има одобрена схема. Целта е да се провери дали този план се изпълнява.Тя акцентира, че за нея не е разбираемо защо, въпреки наличието на спечелените съдебни процедури, плажът не е предаден по-рано на наемателя и това се случва само преди няколко дни – на 5 май. „Доволна съм, че започна доброволен демонтаж на обекти и се надявам това да продължи”, каза още тя. Николина Ангелкова коментира, че въпреки кратките срокове, в които наемателят е започнал да събаря и да демонтира незаконни заведения и други преместваеми обекти, плажът ще бъде подготвен за посетители.Стана ясно още, че през летен сезон 2016 г. издадените предписания за надвишаване на одобрената квадратура за поставяне на преместваеми обекти са спазени и наложените неустойки са платени от концесионерите и наемателите.През този летен сезон цените на плажните принадлежности на „Слънчев бряг-север” са съответно: 8.00 лв. за чадър и 8.00 лв. за шезлонг. За сравнение, през миналата година посетителите заплащаха по 10.00 лв. за чадър и 10.00 лв. за шезлонг. В к.к. Слънчев бряг вече има чуждестранни гости от Великобритания, Германия и Белгия.", "date": "2017.05.13", "title": " Николина Ангелкова: Ще продължим да работим безкомпромисно"}
{"url": "https://trud.bg/%d0%b2-%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80%d1%8f%d0%b3-%d1%87%d0%b8%d1%81%d1%82%d1%8f%d1%82-%d0%b8%d0%bc%d0%b8%d0%b4%d0%b6-%d0%b1%d1%83%d1%82%d0%b0%d1%82-%d0%be%d0%b1%d0%b5%d0%ba/", "text": "Новият концесионер на Северен плаж – Слънчев бряг, който е стопанин на ивицата от три дни, започна акция по събаряне на заведения, с цел привеждането й в съответствие със законовите разпоредби и концесионния договор. Акцията, която ще продължи два дни, стартира по обед в събота с култовия бар „Бикини“. .Освен бара, ще бъде бутнато и съседно заведение, както и павилион за дюнери.През уикенда ивицата ще се освободи от кръчми с общо 1300 незаконни квадратни метра площ.300 са незаконните обекти само на Северния плаж в курорта, но те ще останат и този сезон, защото срокът, в който могат да се провеждат подобни дейности преди активния сезон, изтича на 15 май. Това на практика означава, че бутането ще продължи чак наесен. Тогава ще се започне с масивните бетонни постройки, които закриват гледката към морето, обеща новият концесионер.„Предишният концесионер миналата година отказа да предаде плажа доброволно и да си събори обектите. Новият наемател се съгласи да поеме плажа в сегашния му вид и сам да го доведе до чист вид, т. е. да няма нищо на плажа“, заяви министър Ангелкова.Хотелиери от комплекса споделиха, че се радват че най сетне гласовете им са чути и незаконните кръчми ще бъдат махнати, а имиджът на Слънчев бряг на презастроен бетонен град ще се чисти.„За следващия летен сезон Северния плаж в Слънчев бряг ще има съвсем различен облик. Връчиха ни акта за въвод от областна управа на 10 май, за 5 дни ние не можем да премахнем всичко, защото на 15 май изтича забраната за строителство. Общо 300 обекта трябва да бъдат премахнати”, обясни представителят на наемателя, адв. Николай Борисов.Той уточни, че след края на сезона ще се съборят и останалите преместваеми обекти. Първо ще се започне с тези при които има излят бетон – масивните и тези които закриват гледката към морето.До края на лятото ще има непрекъснати изненадващи проверки и ще се реагира на всеки един подаден сигнал. Забраната за строителството влиза в сила на 15 май и след това не са разрешени никакви действия по събаряне. Въпреки това курортът ще бъде масово проверяван за издаване на бележки в заведенията, за легитимиране на нощувки и наемане на работна ръка.", "date": "2017.05.13", "title": " В Слънчев бряг чистят имидж, бутат обекти"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%bf%d1%80%d0%b5%d0%b2%d1%80%d1%8a%d1%89%d0%b0%d1%82-%d0%b4%d1%8a%d1%80%d0%b2%d0%be-%d0%b2-%d1%81%d0%ba%d1%83%d0%bb%d0%bf%d1%82%d1%83%d1%80%d0%b0/", "text": "Талантливи тийнеджъри от Шумен превръщат дърво в центъра на града в произведение на изкуството.Десет ваятели с длета се въртят на смени край ясена поне по три дни седмично под вещото ръководство на дърворезбаря Ангел Минчев. Възпитаниците му от 7 до 12 клас сами измислили слънчевата композиция с размери метър на 70 см. Групата е истинска атракция за шуменци, които докато отмарят в парка, наблюдават дърворезба на живо.За втори път възпитаниците на школата, която е към Обединения детски комплекс, разкрасяват дърво по ларгото. Преди две години превърнаха в скулптура друг ствол, на който изваяха жар птица.На еньовден, 24 юни, втората творба ще бъде открита официално.", "date": "2017.05.13", "title": " Ученици превръщат дърво в скулптура"}
{"url": "https://trud.bg/23-%d0%b4%d1%83%d1%88%d0%b8-%d0%b4%d0%be%d1%81%d1%82%d0%b8%d0%b3%d0%bd%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8/", "text": "Броят на загиналите при  в близост до турския курорт Мармарис, се увеличи до 23 души, заяви губернаторът на провинция Мугла Амир Чичек, предаде РИА Новости.По-рано Чичек съобщи за 20 загинали и 11 ранени, някои от които в тежко състояние.„В болницата са починали още трима пострадали.“, заяви Чичек.Инцидентът е станал около 12:30 ч. По предварителни данни, причината за катастрофата е отказ на спирачките на микробуса, в резултат на който машината се е преобърнала на опасен завой по планинския път.Местните власти съобщиха, че сред пътувалите в микробуса, който е превозвал туристи от провинция Измир към Мармарис, не е имало чужди граждани.", "date": "2017.05.13", "title": " 23 души достигна броят на загиналите при катастрофата в Турция"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f%d1%82-%d0%ba%d0%be%d0%bd%d1%82%d0%b5/", "text": "Специалния! Жозе Моуриньо се определи като такъв, когато спечели първата си титла с „Челси“. Днес португалецът гони трофея, който сам обяви, че никога не желае – Лига Европа.Английският футбол има нов Специален. Името му е Антонио Конте. Млад и надъхан италианец, който се е абонирал за титлите. След три титли с „Ювентус“ спечели още в първия си сезон с „Челси“! При това два кръга преди края след победа с 1:0 като гост на „Уест Бромич“. Само че това не е всичко. Веднага след края Конте призова отбора си да се стегне и да победи кръвния враг „Арсенал“ във финал за Купата на Англия в края на месеца.„Специалният Конте“, написа вестник „Кориере дело спорт“. „След Раниери отново е италианец“, добавя „Гадзета дело спорт“, визирайки, че през миналата година Клаудио бе шампион на Англия с „Лестър“. „Конте! О, йес!“, обобщава „Тутоспорт“.Италия наистина превзе Висшата лига. И с основание ликува. Отдавна е ясно, че в английския футбол местни треньори не виреят. Дори великият сър Алекс Фъргюсън беше шотландец…Конте промени „Челси“. Започна със защитната линия, където заигра еретично с трима. После махна „недосегаемите“ в ерата на Моуриньо футболисти като Джон Тери, Бранислав Иванович и Вилиян. Характерът на треньора пречупи Дието Коща след скандал.„Ако ме питате кой е най-важният момент, не мога да ви отговоря – каза Конте. – Няма такъв. Виждах как отборът ми се подобряваше. Така бе, когато бихме „Манчестър Сити“ с 3:1 като гост. Когато спечелихме с 4:0 срещу „Манчестър Юнайтед“. И когато доминирахме срещу „Ливърпул“ и само пропусната дузпа ни лиши от победата.“На трансферния пазар Конте действа умерено и мъдро. Реално „Челси“ купи само НЩе стигнем и до една мистерия. През миналия сезон Еден Азар бе бледа сянка на себе си. Роман Абрамович се чудеше къде да го прави, след като пропусна трансфер в „Реал“. Мачкан от Моуриньо, белгиецът бе издигнат в култ от Конте. Днес Азар говори за „Златна топка“, а „Реал“ пак се сеща за интереса.", "date": "2017.05.13", "title": " Специалният Конте!"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b5%d0%b2%d1%80%d0%be%d0%bf%d0%b0-%d0%b2-%d0%bc%d0%be%d0%bc%d0%b5%d0%bd%d1%82%d0%b0-%d0%b5-%d1%82%d1%8a%d1%80/", "text": "„Европа днес е изправена пред сериозни предизвикателства, но мисля, че солидарността в нея не е изчерпана. Това се вижда от реакцията при последните атентати, както и при подготовката за преговорите с Великобритания. Мисля, че Европа показва, че европейският проект е жив.“ Това каза пред  министърът за българското председателство на Съвета на ЕС Лиляна ПавловаТя изтъкна, че има и въпроси като миграцията, по които европейските страни нямат единна позиция, но заяви, че е оптимист и вярва, че посоката на обединение ще надделее.„Включително това виждаме и, бих го нарекла „обрата“, в последните замервания на „Евробарометър“ и на другите агенции, които следят тези трендове. В Европа, за първи път от много време, виждаме обрат в нагласите на самите европейци. Вече почти 60% от европейците смятат, че членството и единството на Съюза е по-важно и ползите от него са повече, отколкото тенденцията към евроскептицизъм, популизъм, краен национализъм, която така надделяваше в последните месеци и години. Може би, ако трябва да определя каква е Европа в момента, бих казала, че в момента Европа е търсеща – търсеща верния път, начините, по които да се обедини, може би и търсеща верните решения…“, каза още Лиляна Павлова.Преговорите за Брекзит не бива да бъдат подценявани, нито да се превръщат в главна тема за Европа, смята министърът.„Брекзит“ също е тема, но тя не би следвало да надделява в политиките, в усилията, когато говорим за решаването именно на проблемите на Европа. Наистина, миграцията, работните места, социалните политики, трябва да са във фокуса на нашето внимание, а „Брекзитът“ – да върви като паралелна тема, но да не изчерпва енергията и усилията в европейския дневен ред, а наистина да се случва паралелно. Радвам се, че 27-те страни сме единни в това, че трябва да сме единни в преговорите, да работим по това, да има отделен екип, който да работи по тази тема, но ние да не изпускаме главния фокус.“, подчерта още тя.Петте сценария за бъдещето на Европа не са предрешени, категорична е Павлова. Тя допълни, че по определени дейности по подготовката на българското председателство има забавяне, но трябва да гледаме крайния резултат.България поема това председателство в един много чувствителен момент, много критичен момент за Европа. Именно 2018-та година ще е и годината, в която трябва да се проведат няколко много тежки и специални дебати за Европа именно на основата и на „Бялата книга“ на ЕК по време на нашето председателство. Разбира се, това е и част от приоритетите на триото, което започваме с Естония и ще продължим с Австрия – това е големият дебат за бъдещето на Европа. Петте сценариятака, както станаха вече известниза бъдещето на Европа, изобщо не са предрешени. Това не е и тест с един отговор. Това е една много важна тема, по която трябва да търсим решение в шести, седми, ако щете сценарий, но наистина да намерим най-доброто за Европа. В същия момент, нещо важно за България – всички в Европа да вървим на такава скорост, която да е постижима за всички държави-членки и в същия момент – да имаме един по-гъвкав съюз, по-адаптивен.Другите два големи приоритета за нашето председателство са темите „Сигурност и миграция“ и темата интеграцията на Западните Балкани, подчерта Павлова.България отдавна е покрила всички технически изисквания за членство в Шенген, припомни тя.„Щастлива, спокойна и горда съм, че Мария Габриел е нашата номинация за български еврокомисар, защото това е една безспорна кандидатура“, каза още Павлова.", "date": "2017.05.13", "title": " Лиляна Павлова: Европа в момента е „търсеща“"}
{"url": "https://trud.bg/%d1%83%d1%80%d0%b0%d0%bd-%d0%be%d1%82%d0%ba%d1%80%d0%b8%d1%85%d0%b0-%d0%b8-%d0%b2%d1%8a%d0%b2-%d0%b2%d0%be%d0%b4%d0%b0%d1%82%d0%b0-%d0%bd%d0%b0-%d1%85%d0%b0%d1%81%d0%ba%d0%be%d0%b2%d1%81%d0%ba%d0%be/", "text": "Откриха завишени нива на „естествен уран“ в питейната вода в община Димитровград, в мрежата на село Върбица. Това съобщиха от областната администрация в Хасково. Данните са от проба в Националния център по радиология и радиационна защита от 11 май.В селото се ограничава ползването на водата за питейни нужди. Може да бъде ползвана за хигиенни цели.РЗИ в Хасково е издала предписание на управителя на ВиК – Димитровград за осигуряване на питейна вода – бутилирана или от водоноски, за населението на селото. При получаване на нови резултати периодично ще бъде предоставяна информация.Временната парламентарна комисия за установяване на причините за наличие на уран във водата на Хасково ще проведе открито заседание в Областна администрация – Хасково идния понеделник от 16 часа, съобщава още пресслужбата на администрацията.В работата се предвижда да участват Главният санитарен инспектор д-р Ангел Кунчев, кметовете на Хасково и Димитровград, управителите на ВиК – дружествата и експерти от компетентните ведомства.", "date": "2017.05.13", "title": " Уран откриха и във водата на хасковското с. Върбица"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b2%d0%be%d0%b4%d0%b8-%d0%b8%d0%b3%d1%80%d0%b0%d1%87a-%d1%81-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d1%82%d0%b8%d1%82%d0%bb%d0%b8/", "text": "Димитър Бербатов ще доведе футболиста с най-много титли в съвременния футбол. Не става дума за Лионел Меси или Кристиано Роналдо, а за бразилеца Максуел от „Пари Сен Жермен“.„Той има 36 трофея в кариерата си – представи го Бербатов в своята страница във фейсбук. – И това е засега. Толкова е спечелил само феноменалният Райън Гигс.“Максуел печели купи в „Крузейро“, „Аякс“, „Интер“, „Барселона“ и „Пари Сен Жермен“. Голяма част от кариерата му е минала редом със Златан Ибрахимович – в Амстердам, Милано и Париж.Максуел има огромен шанс още този месец да подобри постижението на Гигс, спечелвайки Купата на Франция. Освен това ПСЖ още не е отпаднал в битката с „Монако“ за титлата.", "date": "2017.05.13", "title": " Бербатов води играчa с най-много титли"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%be%d1%82%d0%ba%d1%80%d0%b8-%d1%84%d0%b5%d0%bd%d0%ba%d1%83%d0%bf%d0%b0%d1%82%d0%b0/", "text": "Бившата световна шампионка по лека атлетика Красимира Чахова откри регионалния кръг на най-масовата футболна аматьорска верига у нас „Каменица ФЕНКупа“ в Стара Загора. Сега тя е заместник-кмет на града. Компания на шампионката прави славният Васил Драголов, участник на Мондиал „Чест е, че сме домакини на първия полуфинален кръг – каза легендарната лекоатлетка. – Още по-голяма гордост е, че „ФЕНКупата“ стартира в Стара Загора и ще завърши тук.“Турнирът бе открит с мач между общинарите и представители на медиите. Служителите на градската управа спечелиха атрактивно с 8:5. Голмайстор в мача стана общинарят Николай Стоев, забил четири попадения.В неделя ще бъде излъчен шампионът, който ще се завърне в Стара Загора за финалния турнир.", "date": "2017.05.13", "title": " Световна шампионка откри „ФЕНКупата“"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d1%87%d0%be%d0%b2%d0%b5%d0%ba-%d0%b2-%d0%b3%d0%be%d1%80%d1%8f%d1%89-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d0%b2-%d1%81%d0%b2%d0%b8/", "text": "Човек в горящ апартамент спасиха свищовските огнеборци. Сигнал за пожара на ул. „Рила” в крайдунавския град е бил подаден половин час след полунощ в оперативен център – гр. Велико Търново.Огънят лумнал поради техническа неизправност и е унищожил пералня, а опушените стени са около 200 кв. м. Пожарникарите са успели да спасят собственика, който бил в плен на пламъците.Снощи лек автомобил е изгорял в местността „Рибарниците“ в горнооряховското село Поликраище, за щастие няма пострадали, съобщиха от Регионалната дирекция „Пожарна безопасност и защита на населението“.Моторното превозно средство е било с газова уредба, а причината за пожара е техническа неизправност. Произшествието е ликвидирано от екип на Районната служба в Горна Оряховица с един противопожарен автомобил, трима пожарникари и дежурен инспектор ОЦ.", "date": "2017.05.13", "title": " Спасиха човек в горящ апартамент в Свищов"}
{"url": "https://trud.bg/%d1%86%d0%b5%d0%bd%d1%82%d1%8a%d1%80-%d0%b7%d0%b0-%d1%80%d0%b0%d0%b1%d0%be%d1%82%d0%b0-%d1%81-%d0%b4%d0%b5%d1%86%d0%b0-%d0%b8-%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d1%82%d0%b2%d0%b0%d1%80/", "text": "С Център за работа с деца и младежи ще се сдобие в навечерието на 1 юни Дебелец, съобщи кметът Снежана Първанова. В рамките на два месеца две изоставени стаи в Здравната служба на населеното място вече очакват своите нови посетители, обновени и приветливи.„За мен бе непростимо в Дебелец да не функционира такова място, при положение, че 19 са центровете за деца и младежи в общината. Над 700 деца и младежи на възраст от 8 до 29 години има в Дебелец. Откриването на такъв център в нашия град бе една от основните ми цели”, сподели Първанова.Помещенията са почти готови на този етап, дори вече са подадени молби за назначаване на персонала. Един уредник ще има Центърът. Съвместни инициативи с учебните заведения в Дебелец и с Клуба на пенсионера и инвалида предвиждат от институцията.Кметът на населеното място информира още, че 50 съдове за смет тип „мева” ще бъдат монтирани в града. В центъра на Дебелец ще бъдат поставени и нови малки кошчета за отпадъци.", "date": "2017.05.13", "title": " Център за работа с деца и младежи отваря врати в Дебелец"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%be%d1%82-%d0%b3-7-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d0%bc%d0%b0%d0%bd%d0%b8%d1%84%d0%b5%d1%81%d1%82-%d0%b7%d0%b0/", "text": "Министрите на финансите и ръководителите на централните банки на страните от Г-7 подписаха днес манифест за всеобхватно икономическо развитие, съобщи в края на срещата в Бари италианският министър на икономиката и финансите Пиер Паоло Падоан, цитиран от ТАСС.„Документът поставя основите на система за единна политика за постигане на равномерен икономически растеж“, посочи министърът, като уточни, че в заключителната декларация са „определени конкретни действия по редица теми“.„На тази среща не говорихме само за глобални проблеми, но и обсъдихме конкретни отговори на конкретни задачи“, изтъкна Падоан.Особено внимание финансовата Седморка е обърнала на киберпрестъпността във финансовата сфера. Страните признават, че кибератаките са заплаха за икономиките на нашите страни и за предотвратяването им са необходими мерки на политическо равнище, се казва в комюникето, в което са посочени и срокове за изготвяне на съответни мерки – до октомври 2017 година.Икономическата седморка потвърди и мандата на Организацията за икономическо сътрудничество и развитие (ОИСР) за оценка на условията и разработка на предложения за въвеждане на облагане с данъци на най-големите интернет компании (т. нар. уеб-данък). Всички участници са били единодушни, че общото решение е по-ефективно от националните планове, отбеляза Падоан.В Бари, където бяха въведени безпрецедентни мерки за сигурност заради срещата, се състоя демонстрация против политиката на промишлено развитите страни и международната банкова система. В шествието се включиха неколкостотин активисти.", "date": "2017.05.13", "title": " Министрите от Г-7 подписаха манифест за всеобхватно икономическо развитие"}
{"url": "https://trud.bg/%d0%bc%d0%bd%d0%be%d0%b3%d0%be%d1%85%d0%b8%d0%bb%d1%8f%d0%b4%d0%b5%d0%bd-%d0%bc%d0%b8%d1%82%d0%b8%d0%bd%d0%b3-%d1%81%d0%b5-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d0%be%d1%82-%d0%be%d0%bf/", "text": "Десетки хиляди привърженици на опозицията в Албания се събраха в събота на многохиляден митинг в столицата Тирана, на който лидерът на основната опозиционна Демократическа партия на Албания (ДПА) Лулзим Баша отправи призив страната да стане „нова република“, предаде Balkan Insight.По време на своята реч пред събралото се множество, настояващо за оставката на премиера Еди Рама, Баша заяви, че всичко, което е необходимо за да бъде въплътена концепцията за „нова република“, е оказването на мирна съпротива срещу правителството.„Ние, като обединени албанци, няма да приемем старата република на наркотиците и престъпността“, бяха част от думите на опозиционния лидер.", "date": "2017.05.13", "title": " Многохиляден митинг се провежда от опозицията в Албания"}
{"url": "https://trud.bg/%d0%b4%d0%b6%d0%b8%d0%bf-%d1%83%d0%b1%d0%b8-%d0%bd%d0%b0-%d0%bc%d1%8f%d1%81%d1%82%d0%be-36-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%be%d0%bb%d0%b8%d1%86%d0%b0%d0%b9-%d0%b2-%d0%bf%d0%bb/", "text": "36-годишен полицейски служител от звено „Пътна полиция“ е загинал на място, след като е бил блъснат от джип в Пловдив. Това съобщиха от Областната дирекция на МВР.Инцидентът е станал минути след 16:00 часа на бул. „Санкт Петербург“ в града. На мястото на инцидента са пристигнали полицейски патрули и линейка, районът е отцепен.По първоначални данни полицаят е подал сигнал на автомобил, движещ се по булеварда, да спре, но следващата кола не е успяла да намали своевременно скоростта. Джипът се е отклонил, за да избегне катастрофа, но блъска и убива на място полицейския служител.Продължава огледът на мястото на инцидента.", "date": "2017.05.13", "title": " Джип уби на място 36-годишен полицай в Пловдив"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b8%d1%81%d0%ba%d0%b0%d0%bc-%d1%82%d1%8f%d1%81%d0%bd%d0%be-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5/", "text": "Германският канцлер Ангела Меркел заяви, че иска тясно сътрудничество с новоизбрания френски президент Еманюел Макрон и че двете страни ще направят всичко, за да оформят европейската политика, предаде CNBC.„Доволна съм, че хора като Марк Рюте в Холандия и Еманюел Макрон във Франция спечелиха изборите. Те се застъпват за Европа. Новият френски президент Еманюел Макрон го направи всеотдайно и при тежки дебати срещу своя противник Марин Льо Пен. Ние ще направим всичко необходимо не само да помогнем на Франция, но и да оформим по-нататъшното развитие на европейския път, заедно с Франция.“, каза Меркел на последния предизборен митинг преди утрешния важен вот в най-населената провинция на Германия – регионалните избори в Северен Рейн-Вестфалия. Там право на глас имат повече от 13 милиона души.", "date": "2017.05.13", "title": " Ангела Меркел: Искам тясно сътрудничество с Макрон"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0-%d0%b5-%d0%b7%d0%b0%d1%81%d0%b5%d0%b3%d0%bd%d0%b0%d1%82%d0%b0-%d0%be%d1%82-%d1%85/", "text": "До момента няма данни България да е засегната от хакерската атака, съобщиха за  източници от службите. Няма и данни сайтове и мрежи на институции у нас да са заразени при хакерската атака. Въпреки това, специалисти препоръчват, ако хората забележат, че компютърът им е блокиран и някой се опитва да ги изнудва за пари, да подадат сигнал към компетентните органи.Вълната от кибератаки по света през последното денонощие е на безпрецедентно ниво, предупреди европейската полицейска служба Европол, подчертавайки че атаките изискват сериозно международно разследване. Службата работи с правителства и компании, потърпевши от кибернападението, което блокира хиляди компютри в целия свят. По последни данни засегнати са институции и компании в 99 държави.", "date": "2017.05.13", "title": " Няма данни България да е засегната от хакерски атаки"}
{"url": "https://trud.bg/%d0%be%d1%82%d0%bc%d0%b5%d0%bd%d1%8f%d1%82-%d1%81%d1%8a%d0%b1%d0%be%d1%80%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0%d1%80%d0%b0%d0%b4%d0%b8-%d1%83%d0%b1%d0%b8%d1%82%d0%b8/", "text": "Отменя се програмата на Народен събор – Пловдив в парк „Лаута“, заради  на бул. „Санкт Петербург“. Това съобщи кметът на район „Тракия“ в града Костадин Димитров.„Обявената за днес и утре програма се отменя по решение на организаторите. Изказваме дълбоки съболезнования към семейството, близките и колегите на загиналия полицай”, каза Костадин Димитров.", "date": "2017.05.13", "title": " Отменят събора в Пловдив заради убития полицай"}
{"url": "https://trud.bg/%d1%85%d0%b0%d0%bc%d0%b1%d1%83%d1%80%d0%b3%d0%b5%d1%80-%d0%bf%d0%b0%d0%ba-%d0%bd%d0%b0-%d0%b1%d0%b0%d1%80%d0%b0%d0%b6-%d0%b7%d0%b0-%d0%be%d1%86%d0%b5%d0%bb%d1%8f%d0%b2%d0%b0%d0%bd%d0%b5/", "text": "Еврошампионът от 1983 година „Хамбургер“ отново отива на бараж за оцеляване. Славният някога тим пак завърши 16-и в Бундеслигата и ще се бори срещу тим от втора дивизия в два мача за кожата си. В последния кръг „Хамбургер“ направи 1:1 с „Шалке“. С германския елит се прощават „Инголщад“ и „Дармщад“.Драма имаше и в битката за евроквотите. „Борусия“ (Дортмунд) измъкна 1:1 като гост на „Аугсбург“. Така тимът завършва трети и директно отива в Шампионската лига. Въпреки победата с 5:3 над „Вердер“ като гост „Хофенхайм“ ще играе в плейофите за най-големия турнир.В името на шоуто шампионът „Байерн“ обърна вицето „Лайпциг“ от 2:4 до 5:4 като гост. Роберт Левандовски вкара два за гостите, а Тимо Вернер – за сензационния новак. Победния гол в последната минута вкара Ариен Робен.„Херта“ и „Фрайбург“ ще представят Германия в Лига Европа. Ако „Айнтрахт“ победи „Борусия“ (Д) във финала за купата, също отива. В противен случай мястото е за „Кьолн“.", "date": "2017.05.13", "title": " „Хамбургер“ пак на бараж за оцеляване"}
{"url": "https://trud.bg/%d0%b2%d0%b5%d0%bb%d0%b8%d0%b7%d0%b0%d1%80-%d0%bf%d0%b5%d0%b5%d0%b2-%d1%86%d0%b0%d1%80%d1%8f%d1%82-%d0%bd%d0%b0-%d1%88%d0%be%d0%ba%d0%be%d0%bb%d0%b0%d0%b4%d0%b0/", "text": "Тази прекрасна къща на ул. „Оборище“, която по това време на годината става още по-прекрасна, е една от любимите ми в София, но не само защото минавам постоянно покрай нея или защото знам, че е дело на прочутите български архитекти Васильов и Цолов, а и защото много обичам шоколад… Че каква връзка има между къщата и шоколада? Има, и още как!Велизар Пеев се ражда в 1859 г. в Чирпан. Учи в Пловдив, после завършва Военното училище в София, а накрая и с отличие Петербургската военна академия. И макар да му предлагат служба в руската армия, той отхвърля идеята и година по-късно е начело на Шуменския гарнизон в избухналата Сръбско-българска война. Велизар Пеев е можел да стане и генерал, ако при някакъв преглед на войските през 1897 г. княз Фердинанд не му подхвърля груба забележка, на която той възразява така: „Ваше Величество, не забравяйте, че разговаряте с български офицер“, след което подава рапорт и напуска завинаги армията.В този момент Съдбата застава на негова страна. Велизар Пеев става предприемач в изграждането на южнобългарската жп линия, на мостове и пътища, но сърцето му подсказва, че това не е неговият път. Ето защо през 1901 г. в една порутена къща на днешното „Ломско шосе“ в София започва да прави бисквити, локум, вафли и дори непознатия дотогава в България шоколад, но усеща, че нещо не му достига, за да осъществи мечтата на живота си.И Велизар Пеев се озовава във Франция, където става обикновен работник в заводите за шоколад „Сави Жан-Жан“. Докато работи, постоянно пита, наблюдава, а и си записва нещо в тефтерче. И когато докладват на директора, че може би българинът е шпионин на конкурентна фирма, той чистосърдечно обяснява, че му се иска да произвежда шоколад в родината си, но не знае тънкостите в производството му. Година по-късно е в България – с френски майстор и 12 френски работници…В началото на XX в. Велизар Пеев ипотекира къщата си и отваря малка фабрика на ул. „Екзарх Йосиф“ с 10 работници и 3 машини. И макар че машините мелят какаовите зърна от Латинска Америка, работниците добавят захар и мляко и тази смес се бърка 24 часа (това е една от тайните на финия шоколад), това не носи особена полза на Велизар Пеев.„С игла геран съм копал“, споделя по-късно той, но такава е съдбата на българските индустриалци тогава, защото нито има традиция за каквото и да било производство, нито хората са готови да приемат каквато и да било новост.И Велизар Пеев продължава години наред да копае с игла геран, докато шоколадът започва да се харесва на българите и те не питат вече дали се яде със станиола, а започват да го търсят, купуват и превъзнасят. Предприемчивият и упорит българин става доставчик на царския дворец, а на приемите чуждите дипломати не могат да повярват, че поднесените шоколадови изкушения не са швейцарски, а български. Магазинът в центъра на София е пълен с клиенти, търсенето от цялата страна е изключително голямо, българският шоколад печели престижни награди на международни панаири в Берн, Париж и Виена, така че Велизар Пеев предприема следващата стъпка.И на мястото на старата и малка фабрика на ул. „Екзарх Йосиф“ той издига нова 4-етажна фабрика с административна сграда, която и днес си стои – срещу „късата“ страна на Халите, а в двора отзад все още има нещо, останало от фабриката. Там 250 души с най-модерно за времето си оборудване, включващо машини, но и столова и бани за работниците, произвеждат шоколадови бонбони, бисквити, кексове и пудинг на прах. По цял ден Велизар Пеев е там, хранейки се само с кашкавал и хляб, за да не губи време за обяд, защото вярва, че както българският офицер обича своите войници и разчита на тях, така и индустриалецът трябва да обича своите работници и да се уповава на тях. По този начин дава и пример на синовете си какви трябва да бъдат отношенията между собственик и работник, като ги и учи: „Помагайте им, защото те също са човеци…“Всъщност по това време децата на Велизар Пеев – три дъщери и двама синове – вече са пораснали. Велизар Пеев-син е завършил Военното училище в София, специализирал е в Петербургската военна академия и му трябва една крачка, за да стане първият български адмирал, командващ военноморските ни сили. В някогашните български фамилии обаче не личният успех, а фамилният е имал значение. Затова Велизар Пеев-син жертва адмиралската си кариера и застава начело на фамилния „шоколадов“ кораб, а брат му Боян Пеев завършва право, за да движи административните дела на новоучреденото акционерно дружество, дялове от които има всеки член на фамилията Пееви.През 1924 г. младият Велизар Пеев тръгва из околностите на София да търси идеалното място за нова фабрика – то трябвало да е наблизо, да има жп линия и река – и го открива в Своге. Тук Пееви построяват нова, изключително модерна и перспективна фабрика за шоколад, с 400 работници, италиански машини „Марели“ и германски от АЕГ, със затворен цикъл и собствена ВЕЦ, чрез която електрифицират и цялото Своге, с безплатни жилища и столова за работниците. Следват близо две изключителни десетилетия, в които Велизар Пеев-син ръководи фабриката, а брат му Боян отговаря за административната част. Междувременно старият Велизар Пеев е починал, но внукът – и той Велизар Пеев – вече учи за инженер в Дрезден и понеже започва Втората световна война, ученолюбивият студент се прехранва във военна Германия само с хляб и шоколад, изпращан от България…Индустриалците братя Пееви са измежду най-уважаваните членове на софийския елит. Още през 30-те години Велизар Пеев построява къща за семейството си на ул. „Гурко“, а Боян Пеев – на ул. „Оборище“. У тях гостуват писатели, актьори и художници, дори самият Шаляпин, когато идва в София. Станал през 1933 г. член на учредения и в България „Ротари клуб“, Велизар Пеев откупува платна на Щъркелов и Обрешков и работи на Андрей Николов, следвайки ротарианския принцип Service Аbove Self – безкористно да служи на хуманността и почтеността в човешките отношения…А когато идва 1944 г. и животът в България се преобръща с краката нагоре, шоколадената фабрика на Пееви в Своге е национализирана и преименувана на „Република“, но фамилията не унива. И те купуват храна с купони, редят се на опашки и изпитват неудобства от всякакъв характер, но тези хора, живели цял живот в самодисциплина и самоизграждане, са достатъчно мъдри, за да знаят, че каквото и да ги чака занапред, хубаво е, че направеното от тях ще остане…И това наистина се оказва така – италианските машини „Марели“ и германските от АЕГ, купени в далечната 1924 г. от Велизар Пеев за фабриката в Своге, работят почти до 1989 г., солидната четириетажна сграда на ул. „Екзарх Йосиф“ още си стои, а прекрасната къща на Боян Пеев на ул. „Оборище“ по това време на годината изглежда още по-прекрасна… И няма значение в днешно време чия собственост са тия имоти, а това, че някога българинът Велизар Пеев с упоритост, труд и почтеност постига мечтата на живота си и че децата му с упоритост, труд и почтеност довеждат до триумф тази мечта, заради което десетилетия наред цяла България възторжено нарича членовете на знаменитата Велизар-Пеева фамилия „царете на шоколада“.", "date": "2017.05.13", "title": " Велизар Пеев – царят на шоколада"}
{"url": "https://trud.bg/%d0%ba%d0%be%d0%bd%d1%87%d0%b8%d1%82%d0%b0-%d0%b2%d1%83%d1%80%d1%81%d1%82-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%ba%d1%8a%d0%bc-%d0%bc%d1%8a%d0%b6%d0%ba%d0%b8%d1%8f-%d1%81%d0%b8/", "text": "Кончита Вурст, австрийската победителка от конкурса „Евровизия“, проведен в Копенхаген през 2014 година, е решила да се откаже от женския си образ и да наблегне на мъжката си страна, съобщава в. „„.Истинското име на австрийския поп изпълнител е Томас Нойвирт. Той стана известен с прозвището „жената с брада“. Сега обаче е решил да поработи над своя мъжки гардероб, като добави в него повече панталони и комбинезони.„Аз постигнах главната цел в живота си, доверява Кончита. Това беше спечелването на конкурса „Евровизия“. Сега ми предстои да стана нов човек и да преодолея образа си „брадатата лейди“!Според собствената му легенда, Нойвирт бил роден в колумбийския град Богота, но детството си изкарал в Германия.Образът на „жена с брада“ е създаден от Нойвирт през 2011 година. С негова помощ изпълнителят се стреми да даде на хората повод да се замислят за природата на различните, ксенофобията и толерантността.", "date": "2017.05.13", "title": " Кончита Вурст се завръща към мъжкия си образ"}
{"url": "https://trud.bg/%d0%b5%d1%81-%d0%be%d1%82%d0%bf%d1%83%d1%81%d0%bd%d0%b0-10-%d0%bc%d0%bb%d0%bd-%d0%b5%d0%b2%d1%80%d0%be-%d0%bd%d0%b0-%d1%83%d0%ba%d1%80%d0%b0%d0%b9%d0%bd%d0%b0-%d0%b7%d0%b0-%d1%80%d0%b5%d1%84%d0%be/", "text": "Европейският съюз отпусна на Украйна първи фиксиран транш за бюджетна помощ на стойност 10 милиона евро от ЕС в помощ на реформите в държавното управление, съобщи пресслужбата на украинското правителство, цитирана от ТАСС.По думите на министъра без портфейл Олександър Саенко, това е особено важно сега, когато е започнала мащабна реформа на министерствата. Кабинетът планира да привлече най-добрите специалисти чрез конкурс, за да се работи по усъвършенстване на структурите и създаване на нови подразделения за стратегическо планиране и политически анализ.Европейските партньори на Украйна „отбелязват, че високо ценят усилията за реформа на държавното управление и отбелязват наличие на политическа воля за прилагане на промените“, се казва в прессъобщението. ", "date": "2017.05.13", "title": " ЕС отпусна 10 млн. евро на Украйна за реформи в държавното управление"}
{"url": "https://trud.bg/%d0%b4%d0%b5%d0%bf%d1%80%d0%b5%d1%81%d0%b8%d1%8f%d1%82%d0%b0-%d0%bc%d0%b0%d1%87%d0%ba%d0%b0-%d1%81%d0%b2%d0%b5%d1%82%d0%b0/", "text": "Заболяването оглави класациите по инвалидизация 13 години по-рано от очакванията на СЗОДепресията е водеща причина за влошено здравословно състояние и инвалидизация в световен план. Според последните изследвания на Световната здравна организация повече от 300 милиона души в момента живеят с депресия. Тази цифра е скочила с 18% за периода 2005-2015 г. Липсата на подкрепа за хора с психични заболявания и страхът от стигмата спират много хора да търсят лечението, от което имат нужда, за да водят продуктивен и здравословен начин на живот. “Тези нови цифри трябва да ни послужат като студен душ и да обърнат вниманието на всички страни към преосмисляне на подхода им към психичните заболявания, както и да започнат лечението им със спешността, от която се нуждаят”, казва генералният директор на Световната здравна организация д-р Маргарет Чан.Спешна нужда от инвестицииПовишаването на инвестициите в сферата на психичното здраве е изключително необходимо. В много страни няма никаква или има изключително малка подкрепа на хората с психични заболявания. Дори в страните с висок стандарт на живот почти 50% от хората с депресия не получават необходимата помощ. Средно едва 3% от здравния бюджет на страните се инвестира в психично здраве, като това варира между 1% в бедните страни и 5% в страните с високи приходи.Депресията в пари Инвестицията в психичното здраве има дълбок икономически смисъл. В САЩ всеки долар, инвестиран в лечение на депресия и тревожни разстройства, връща 4 долара като подобрено здраве и възможност за работа. Според проучване в 36 страни, в следващите 15 години нелекуването и неглижирането на депресията и тревожните разстройства ще струват 1 трилион долара годишно. Загубите ще бъдат понесени от домакинства, работодатели и правителства. Домакинствата губят финансово, когато хората не могат да работят. Работодателите губят, когато работниците им станат по-малко продуктивни или неспособни да работят. Правителствата трябва да плащат по-високи разходи за здравни и социални осигуровки.ЛечениеЛечението на депресия обикновено включва терапия или антидепресанти, в най-добрия случай – комбинация от двете. И двата подхода могат да бъдат предоставени от здравни работници, които не са специалисти, след кратък обучителен курс с помощта на Наръчника на СЗО за интервенция. Към момента повече от 90 страни, от всички нива на икономическо развитие, са представили програми, които използват този наръчник.Проф. Шекхар Саксена: Глобално на всеки 40 секунди се самоубива човек– Д-р Саксена, депресията е вече причина номер едно за влошено здраве и инвалидизация. Какво означава психично разстройство да бъде най-инвалидизиращото заболяване в света? – Всички здравословни състояния причиняват някаква степен на инвалидизация, много от тях и смърт. Имаме начин за изчисление на степента на тази инвалидизация, което причинява всяко заболяване, базирано на това колко тежко е заболяването и каква е неговата продължителност. На базата на тези изчисления сме установили, че депресията е най-значимата причина за инвалидизация в глобален мащаб. Тя е отговорна за 7,5% от всички видове инвалидизации, причинени от здравословен проблем. Това е огромен проблем.– Преди няколко години прогнозите на СЗО сочеха, че депресията ще е най-инвалидизиращото заболяване до 2030 г. Сега е 2017 г. и депресията вече оглавява класациите. Като вземем предвид днешните данни, какви са новите прогнози за 2030г. ? – Най-вероятно депресията ще остане на върха. Тя не е само поголовна, но продължава да расте, както растеше стабилно през последните 15 години. Светът застарява, а депресията е по-често срещана при по-възрастните хора. Но трябва да обърнем внимание и на това, че депресията не само инвалидизира. Тя причинява смърт – чрез самоубийство. Самоубийствата са огромен обществен проблем. На всеки 40 секунди се извършва акт на доброволно отстъпление от живота – това е огромно число. Актовете на самоволно прекратяване на живота взимат повече жертви от конфликтите, войните и природните бедствия. Има 1.5 милиона смъртни случаи, свързани с насилие всяка година в света, от които 800 000 са самоубийства. Най-много случаи има в Централна и Източна Европа, както и в Азия. 25% от самоубийствата са в богатите държави. Естествено, не всички самоубийства са подтикнати от депресия, но значителен процент са. Това е една от причините депресията да е от такова голяма обществена значимост.– Какво доведе до този бум на депресивни състояния 13 години по-рано от първоначалните прогнози? – Има много причини за отключване на депресия. Тя не е причинена от един единствен фактор. Има известна генетична предразположеност, също така биологични причини – когато нещо в мозъка не работи правилно, което води до депресивност. Най-значимите фактори обаче са различните източници на стрес и социално-икономическите условия, в които живеем. Например хора, които са изложени на силен стрес поради бедност или защото са изправени пред тежки семейни трудности и безработица, или смяна на местожителството поради наложена емиграция, хора, търсещи убежище, и пр. – това са възможни причини за депресия. Трябва също така да отбележим и някои физически заболявания, като хронични инвалидизиращи или животозастрашаващи заболявания – те са сериозен фактор за отключване на депресия. При всеки отделен човек тези фактори трябва да бъдат оценени, за да бъдат намерени точните причини, но като цяло, когато говорим за популация – гореизброените са основните причини.– Кои страни са най-засегнати от психични проблеми, от депресията в частност, и има ли специфична предразположеност, която би обяснила това? – Преди няколко месеца издадохме книжка за депресията и други често срещани психични разстройства, в която са публикувани последните статистически изследвания на разпространение на депресия. Като цяло тя засяга между 4 и 6% от населението на всяка държава. Бих казал, че във всяка държава, независимо дали е малка или голяма, бедна или богата, дали е островна или континентална, депресия има във всяка държава. Тя е еднакво разпространена между половете и възрастовите групи (с изключение на малките деца, при които тя се среща рядко). Депресията е универсална и няма конкретна културна предразположеност. Единствените изключения са страни, в които има дългогодишни тежки конфликти, войни и миграция, както и страни, в които се случват природни бедствия като земетресения, наводнения, пожари и т.н. Тези страни имат по-високи брой хора, страдащи от депресия.– Какво трябва да се направи на лично, локално и институционално ниво, за да се овладее тази пандемия? – Има няколко основни неща, които могат да бъдат направени. Едно от основните послания на Световната здравна организация е “Депресия – нека говорим”, защото говоренето е началото на търсенето и намирането на лечение. Говоренето може да е с приятел, с член на семейството, колега или медицинско лице. Хората трябва да могат да говорят за психичното си състояние. На лично ниво можем да се научим да разпознаваме симптомите на депресия. Депресията, за която говоря, е заболяването депресия, а не ежедневната тъга, която всички ние понякога усещаме. Депресията е заболяване, което се характеризира с поне две седмици постоянно усещане за тъга и загуба на интерес към ежедневните дейности, които ни носят радост. Това е нещо, за което трябва да следим себе си, но също така и нашите приятели и колеги, за да можем да започнем разговор навреме и проблемът да бъде разрешен. На институционално ниво психичните услуги трябва да бъдат увеличени многократно. Дори в богатите страни повече от 50% от хората с депресия не получават помощта, от която имат нужда, а в бедните страни този процент е много по-висок. Правителствата трябва да осигурят лечение на депресията. Това може да стане с висококвалифицирани специалисти, но също така и с обучение на личните лекари, сестрите и други здравни работници, така че да могат да разпознават симптомите още в ранен стадий. Също така трябва да бъде намалена стигмата, която съществува върху депресията. Хората не се решават лесно да отидат на психиатър или психолог. Често отиват при личните си лекари, които невинаги са подготвени. ", "date": "2017.05.13", "title": " Депресията мачка света"}
{"url": "https://trud.bg/%d0%b6%d0%b5%d0%bd%d0%b0-%d0%b5-%d0%ba%d0%b0%d1%80%d0%b0%d0%bb%d0%b0-%d0%b4%d0%b6%d0%b8%d0%bf%d0%b0-%d0%ba%d0%be%d0%b9%d1%82%d0%be-%d1%83%d0%b1%d0%b8-%d0%bf%d0%be%d0%bb%d0%b8%d1%86%d0%b0%d0%b9-%d0%b2/", "text": "40-годишна жена от Пловдив е шофирала джипа КИА, който връхлетя и  в района на парк „Лаута” в Пловдив, съобщи БЛИЦ.Водачка е арестувана за 24 часа. В кръвта й няма алкохол.Полицаят е вдигнал палка, за да спре за проверка джип, а водачката на джипа КИА, която е шофирала бързо, за да избегне сблъсък с първото возило, е направила рязка маневра и е връхлетяла върху полицая.Първият автомобил, който е бил спиран за проверка, също е бил шофиран от жена. Нейната алкохолна проба също е отрицателна.Пътният полицай, който охраняваше района на Народния събор, оставя вдовица и две малки сирачета. заради трагичния инцидент.", "date": "2017.05.13", "title": " Жена е карала джипа, който уби полицай в Пловдив"}
{"url": "https://trud.bg/%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b8%d1%85%d0%b0-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%b5%d0%bd-%d0%b0%d0%ba%d1%82-%d0%b2-%d0%b8%d1%80%d0%b0/", "text": "Иранските служби за сигурност са предотвратили терористичен акт, подготвян от подривна групировка, предава РИА Новости, като се позовава на съобщение на Министерството на разузнаването на Иран.В него се отбелязва, че в хода на операцията е иззето голямо количество взривно вещество.„В хода на специалната и внимателно проведена бяха разкрити плановете на терористична групировка, действаща против революцията и имаща намерение да осъществи взрив, и да ги пресече“, се казва в съобщението.Не се уточнява времето и мястото на проведената операция, както и името на групировката. За последната се отбелязва, че е „шпионирала в полза на чуждестранни сили“.Предотвратяването на атентата е осъществено няколко дни преди президентските избори в Иран, които са насрочени за 19 май.", "date": "2017.05.13", "title": " Предотвратиха терористичен акт в Иран"}
{"url": "https://trud.bg/%d0%bf%d0%b5%d1%88%d0%b5%d1%85%d0%be%d0%b4%d0%b5%d0%bd-%d0%bf%d0%be%d1%85%d0%be%d0%b4-%d0%b4%d0%be-%d1%81%d0%ba%d0%b0%d0%bb%d0%bd%d0%b8-%d1%84%d0%b5%d0%bd%d0%be%d0%bc%d0%b5%d0%bd%d0%b8-%d0%bf%d1%80/", "text": "Тази година традиционният пешеходен поход, който се провежда във връзка с Деня на спортиста, премина по един от най-красивите маршрути – с. Усои – местността Марков Камък – местността Раюв камък. В събота сутринта 24 запалени туристи поеха по маршрута. Групата бе подсилена и от 11-годишните скаути Никол Чолакова, Мартина Александрова и Виктория Крамолинска. Двата скални феномена, на около 3 часа път от Елена, привличат туристите не само като природни забележителности, те са свързани с интересни легенди. Марков камък е огромен къс скала с дължина 6 м, височина и ширина над 3 м и  като че ли е закрепен от човешка ръка върху няколко по-малки камъка на билото на рида. Тази необикновена природна даденост му придава представа за някаква незнайна чудодейна сила.Една от легендите разказва, че Крали Марко, бродейки по българските земи стигнал и до връх Острец в Еленския балкан. На пътя му се изпречил огромният камък. Юначният българин с титанична сила се опитал да го отмести с крак, но камъкът бил добре закрепен. Тогава той го грабнал с ръце и запокитил през долове и ридове на днешното възвишение. С  няколко огромни крачки  се озовал на мястото преди да падне камъкът. Подложил няколко по-малки камъка, върху които паднал големият. Той го ударил леко по малкото пръстче на ръката,   потекла кръв, от която още има следи върху камъка.Раюв камък се намира в края на платото и от него се открива  просторна гледка към язовир „Йовковци“. Той се състои от множество разпръснати скали южно от Марков камък.  Два от тях наподобяват плочките на костенурка и са наречени Голямата и Малката костенурка. Върху Голямата е издълбан казан с диаметър около 100 см и няколко по-малки около него. В подножието на скалата има издялана вертикална ниша (скит), която и днес се използва за поклонение по християнските обичаи. На обратната страна на скалата, отново близо до основата й, е издълбана фигура на шаман с островърха шапка или корона в свещенодействие и жезъл в лявата ръка. Над фигурата е издълбан древният български символ – IYI.Известно от народното творчество по цялото българско землище е прозвището на Слънцето като Райко или Раю/йо, откъдето вероятно идва и името на природния феномен. Небесната костенурка е символ, познат на древните ни предци. Тя един от най-старите  символи на Космическия ред и Земята.", "date": "2017.05.13", "title": " Пешеходен поход до скални феномени проведоха в Елена"}
{"url": "https://trud.bg/4-%d0%be%d1%82-4-%d0%b7%d0%b0-%d1%86%d1%81%d0%ba%d0%b0-%d1%81%d1%80%d0%b5%d1%89%d1%83-%d0%b3%d0%be%d0%bd%d0%b7%d0%be/", "text": "„Черно море“ и големия враг Георги Иванов се оказаха най-лесния съперник на ЦСКА през сезона. За четвърти път от 4 мача „червените“ спечелиха срещу съперника и вече са голям фаворит за второто място в класирането.ЦСКА надигра по всички параграфи „Черно море“, но спечели само с 1:0. Бразилецът Фернандо Каранга пропусна шанса да се запише в историята на най-успелия български тим. Нападателят направи куп пропуски, но най-накрая се реваншира – негов удар с глава донесе победата. Така ЦСКА има 3999 гола в българското първенство. Много е вероятно 4-хилядният да падне на „Българска армия“ срещу „Локомотив“ (Пд) в сряда.ЦСКА допусна само един гол срещу „Черно море“ в четирите мача през сезона. За победата помогна и Стефан Станчев. 12 минути преди края футболистът на „моряците“ получи втори жълт картон и напусна терена. Почти веднага Каранга заби.Тимът на Стамен Белчев вече е в серия от три поредни победи. До края на първенството пред „червените“ остават домакинства срещу „Локо“ и „Левски“ (на неутралния стадион „Васил Левски“), както гостувания на „Лудогорец“ и „Дунав“.С 15-ия си гол срещу „сините“ нападателят на „смърфовете“ Мартин Камбуров изпрати „Левски“ в тотална криза тази пролет – победа с 2:1 на „Лаута“. На чужд терен „сините“ спечелиха единствено срещу „Черно море“ с 1:0 тази пролет. С гола си Камбуров помогна на бившите си съотборници от ЦСКА в битката за второто място.", "date": "2017.05.13", "title": " 4 от 4 за ЦСКА срещу Гонзо"}
{"url": "https://trud.bg/%d0%be%d0%b1%d0%be%d1%80%d1%83%d0%b4%d0%b2%d0%b0%d1%82-%d0%bf%d0%b0%d1%82%d1%80%d1%83%d0%bb%d0%ba%d0%b8%d1%82%d0%b5-%d1%81-%d0%bf%d0%be%d1%81-%d1%82%d0%b5%d1%80%d0%bc%d0%b8%d0%bd%d0%b0%d0%bb%d0%b8/", "text": "ПОС терминали в патрулните коли на пътна полиция предлага Асоциацията на пострадалите при катастрофи.Целта е глобите на нарушителите да се събират още на пътя.Според Асоциацията е необходима съвсем лека корекция на законовата уредба, за да имаме възможност да плащаме глобите си на пътя веднага. По този начин би се спестило време на нарушителя от една страна, от друга – събираемостта на глобите би се повишила чувствително, убедени са от неправителствената организация.Статистиката сочи, че 50% от санкциите не се плащат, а 95 на сто от глобите, наложени на чуждестранни шофьори въобще не се събират.Плащане с ПОС терминали вече и извън сферата на услугите. ССегашният закон позволява на полицаите само да връчват фишове на място, но не и приемат плащане на глоби. Според Настимир Ананиев, който беше председател на транспортна комисия в 43-тото НС, един тир ако минава през страната може да извърши няколко нарушения и след това трудно ще бъде санкциониран.Тази практика може да се прекрати с ПОС терминали в патрулките на пътните полицаи, твърдят от Асоциацията на пострадали при катастрофи.Владимир Тодоров, председател на Асоциацията, даде пример с това, че на запад действа принципа първо плащаш, а после обжалваш. „В момента законодателството е изключително архаично, действа един закон от 68-ма година. Не знам защо, когато заговорим с народни представители за промяна на този закон, за тях той е някаква свещена крава”, споделя той, цитиран от БТВ.Изготвяне на закон за ПОС устройства в колите на Пътната полиция би срещнало някои пречки, обяснява председателят на транспортната комисия в новия парламент.Халил Летифов, председател на транспортна комисия, от техническа гледна точка трябва да се прецезира как ще се оборудват колите и къде ще отиват парите от нарушителите.Предложението за нов закон ще бъде внесено в Народното събрание до един месец.Всяка година над 20 са жертвите от катастрофи, причинени по вина на чуждестранни граждани. Затова мярката за плащане глоби веднага би довела до дисциплиниране на водачите, които не са с българско гражданство, смятат експертите.", "date": "2017.05.13", "title": " Оборудват патрулките с ПОС терминали"}
{"url": "https://trud.bg/%d1%86%d0%b2%d0%b5%d1%82%d0%bd%d0%b8-%d0%b0%d0%bb%d0%b5%d1%80%d0%b3%d0%b8%d0%b8-%d0%bd%d0%b8-%d0%bc%d1%8a%d1%87%d0%b0%d1%82-%d0%bf%d1%80%d0%b5%d0%b7-%d0%bc%d0%b0%d0%b9-%d0%b8-%d1%8e%d0%bd%d0%b8/", "text": "Пухове от тополите и от цъфналите глухарчета се носят из въздуха през последните дни. Опасни ли са за нашето здраве, попитаха на редакционните телефони читатели на „Труд“. Репортер на вестника потърси за отговор доц. д-р Мария Стаевска, началник на отделение по имунология в Клиниката по алергология на Александровска болница.Ако очите ви са зачервени и сълзят, носът ви е запушен и кихате, има вероятност да страдате от сенна хрема или т.нар. сезонен алергичен ринит, обясни специалистът. Той се проявява в края на май и юни. Човек трудно може да различи сенната хрема от вирусната поради сходните симптоми. Все пак при сенната хрема някои от тях са отличителни, най-често това е сърбежът, обясни доц. д-р Стаевска. Хистаминът води до сърбеж. В случай че сърбежът е в очите и носа – тогава със сигурност сме отключили сенна хрема.У нас най-много хора са алергични към тревните полени, които цъфтят в края на май и началото на юни. Чести са случаите и на алергии към брезови, букови и дъбови полени, които цъфтят в края на февруари-март-април. По-рядка е алергията към пелина, тя е характерна за края на юли и август-септември. Има хора, които имат алергия към всичко, т.е. проблемите им започват още през февруари и свършват чак през октомври.Сенната хрема е тип алергичен ринит, който се случва при предразположени хора. Те имат т. нар. атопия – състояние и предразположеност на организма да реагира по алергичен начин към нормални неща от околната среда, в случая на полените. Когато хората, склонни да се алергизират, преминат едно критично ниво – се развива алергичният ринит.Средно 10-15% от българите страдат от сенна хрема. Пикът на болестта е в тийнейджърска възраст. Обикновено децата се разболяват след 5-6 или 7-годишна възраст. Има пациенти, които се разболяват на 3-4 години, но са рядкост. Причината за това е, че човек трябва да преживее поне няколко сезона, за да се срещне с полените и да развие алергия. „Всичко това нараства във времето. С възрастта алергиите намаляват”, пояснява доц. Стаевска.Основна причина за поява на сенна хрема е генетичната предразположеност. „Голяма част от хората се срещат с алергени и нямат никаква реакция, това е нормалният отговор. Когато човек няма предразположение, независимо в каква среда живее, няма да има проблем, но ако е налице генетична предиспозиция, вероятността да отключи болестта е голяма. „Тенденцията е все повече хора, които имат генетичната предиспозиция, да имат и клиничната изява”, казва доц. Стаевска.Главният фактор за увеличаване на алергиите е западният стил на живеене. Това се обяснява с намаляването на биоразнообразието. Освен биоразнообразие на макрониво (тоест в природата) съществува биоразнообразие на микрониво в самите нас. „Ние имаме много бактерии в себе си и нашата имунна система в продължение на хилядолетия в еволюцията на човечеството е свикнала да се среща с определени микроорганизми, които са изключително важни за формирането на нашата имунна система”, обяснява д-р Стаевска, като допълва, че именно тяхното намаляване в нашия организъм води до имунните болести, характерни за съвременното човечество. „Когато човек започва да живее стерилно, започва да живее от селото в града, не контактува с животни, с пръстта, с природата, всъщност нашият микробиом обеднява, тоест имаме много по-малко видове бактерии в себе си.” Затова хората в градовете страдат много по-често от алергии.Лечението на сенната хрема е важно и не бива да се пренебрегват възможните усложнения – в 40% от случаите се развива и бронхиална астма. Добри резултати, а в голяма част от случаите и пълно излекуване на сенната хрема може да се постигне чрез алергенната имунотерапия. Тя е най-старата терапия, но същевременно и много модерна. Прилага се по два начина – чрез подкожно инжектиране или прием на таблетки и капки. Съдържа екстракти от алергена, към който сме алергични, за да свикнем с него. Терапията се провежда в продължение на 3-4 години предсезонно и по време на сезона. Ефектът се усеща още след първия сезон и след спирането продължава още 7-8 години. „След 7-8 години може и да не се върне, тоест това да е окончателно излекуване, но може и да се върне и тогава трябва да се направи втора такава терапия”, казва доц. Стаевска.Лечението със симптоматични средства включва антихистамини, назални кортикостероиди, локални антихистамини, комбинирани препарати, промивки със солеви разтвори с морска вода, всички те повлияват на симптомите в момента на тяхната поява. Важно е да избираме съвременни антихистамини, защото старите предизвикват странични ефекти като сънливост, увеличаване на апетита, замаяност при шофиране. В България все още голяма част от пациентите се лекуват със стари антихистамини. За да избегнем страничните ефекти, е добре да се консултираме с лекар или фармацевт, който да ни препоръча съвременни препарати.Доц. Стаевска препоръчва хората със сенна хрема да спят на затворени прозорци, да ограничат излизането си през поленовия сезон, когато са били навън и се приберат, да измият ръцете си, да внимават да не пипат с ръцете очите си, защото по този начин могат да вкарат полените. Махане на дрехи и вземане на душ може да е доста ефикасен начин за предпазване от проблемите със сенната хрема.Надежда в лечението на сенната хрема дават различните форми на имунотерапия, които се експериментират – частици от алергени, генни терапии, които е вероятно да навлязат в може би обозримо бъдеще. Според доц. Стаевска по-добри времена са възможни: „Не можем да се върнем в миналото и да затънем в инфекции, но може би съвременният и стерилен начин на живот, който довежда до епидемиите от алергия, ще контраатакуваме, като вземем това, което сме изгубили по пътя.”", "date": "2017.05.13", "title": " Цветни  алергии  ни мъчат  през  май и юни\t\t\t"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b5%d0%b4%d0%bd%d0%b0-%d0%be%d1%82-%d0%b2%d0%b5%d1%87%d0%bd%d0%b8%d1%82%d0%b5-%d0%bb%d0%b5%d0%b3%d0%b5%d0%bd%d0%b4%d0%b8-%d0%bd%d0%b0-%d1%82/", "text": "Неделя. 18,30 часа българско време. Реферът ще даде за последен път начало на мач на един от най-магнетичните стадиони във футбола. „Уайт Харт Лейн“ ще каже сбогом на света и светът ще каже сбогом на „Уайт Харт Лейн“. Стадионът е бил арена на велики битки, на боксови мачове и дори на събиране на холивудски звезди. В неделя „Тотнъм“ ще се прости със своя дом. В мач срещу „Манчестър Юнайтед“. Епичен край. Макар че мачът е без значение.„Шпорите“ ще напуснат своя дом завинаги, ще чакат през 2018 година да изникне новият бисер, който трябва да е един от най-модерните в света.Вестник „Дейли мейл“ нареди Димитър Бербатов след 20-те най-велики футболисти, които са играли на „Уайт Харт Лейн“. Нищо чудно българската звезда да бъде във ВИП ложата. Там, където пристана на английския футбол, а после и на „Манчестъл Юнайтед“. „Бербатов танцуваше по свой ритъм – пише „Дейли мейл“. – Българинът бе един от тези футболисти, които те карат да се чувстваш различно.“Огромно признание за Бербатов! Знаково – на път за „Уайт Харт Лейн“ е пълно с български ресторанти, баничарници и магазинчета. Все едно това е нашият отбор във Висшата лига.На първо място в ранглистата е великият английски голмайстор Джими Грийвс, вкара 266 пъти в 380 мач. До него са Глен Ходъл, Пол Гаскойн, Гари Линекер, Гарет Бейл, Оси Ардилес, Лука Модрич, Теди Шерингам. Пат Дженингс, Юрген Клинсман… Феновете на „Тотнъм“ биха искали просто да ги съберат в един отбор… Уви! Няма да стане и сега всички чакат новата арена.За чудото все още само се говори. То трябва да е с капацитет 61 559 души. Трибуните ще бъдат по-близо до терена от всеки друг английски стадион. Конструкцията е заимствана от „Сигнал Идуна Парк“ в Дормунд – един от най-пълните и впечатляващи в света. По договор със строителите новата арена ще домакинства на поне 2 два мача от американската лига по американски футбол. Ще приема стотици концерти. Теренът ще е малко по-голям, отколкото на „Уайт Харт Лейн“. Край него издигната 40-метрова трибуна за зрителите, които не са успели да си купят билети и ще гледат на големи екрани. 19 000 паунда ще струват най-скъпите сезонни билети, а притежателите им ще имат затоплени седалки и кетъринг от най-високо ниво. Стадионът ще притежава най-дългия бар в английския футбол – 87 метра!И стигаме до голямата изненада. Новото бижу си има и собствена пивоварна, която ще произвежда по 5000 литра на минута. С други думи казано – по 500 000 л годишно.", "date": "2017.05.13", "title": " Бербатов – една от вечните легенди на „Тотнъм“"}
{"url": "https://trud.bg/%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8%d0%b5%d1%82%d0%be-%d0%ba%d1%80%d0%b8%d0%b5-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d1%81%d0%ba%d0%b0%d0%bd%d0%b4/", "text": "Министерството отказа на „Труд“ служебната информация, в която пише кой е авторът на идеята да се забрани на българите в чужбина да гласуватМинистерството на правосъдието отказа на „Труд“ пълен достъп до документацията, свързана с предизвикалия скандал проект на Закон за допълнение на Закона за българското гражданство, в който бяха предвидени промени и в законите за вероизповеданията, за политическите партии и в Изборния кодекс.Проектът на практика предвиждаше забрана за гласуване на българите в чужбина на парламентарни избори. Той беше публикуван за обществено обсъждане на 4 април и свален ден по-късно с обяснението, че директорът на дирекция „Съвет по законодателството“ Любомир Талев е качил несъгласуван с ръководството на министерството вариант. Талев беше уволнен, след което обясни, че е действал по лично разпореждане на президента Румен Радев и с одобрението на служебния министър Мария Павлова и нейната заместничка Деница Александрова-Митрова.По реда на Закона за достъп до обществена информация „Труд“ поиска от ведомството всички документи и цялата кореспонденция по казуса. МП отказа частично с мотива, че това е служебна обществена информация. По закон такава може да бъде отказана, ако е „свързана с оперативната подготовка на актовете на органите и няма самостоятелно значение“.В случая обаче именно от тези документи може да се изясни кой е авторът на скандалната идея. Вместо тях вестникът получи кореспонденция между администрацията на министерството и на Министерския съвет, в която въпросът не е засегнат.", "date": "2017.05.13", "title": " Правосъдието крие документи за скандален законопроект"}
{"url": "https://trud.bg/5-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%81%d0%b0%d0%bc%d0%be%d0%bb%d0%b5%d1%82-%d0%bf%d0%b0%d0%b4/", "text": "Двама възрастни и три деца загинаха при падане на спортен самолет край град Мостар в Босна и Херцеговина, предава РИА Новости, позовавайки се на местно издание.„Загинали са петима души – три деца, един млад мъж и инструкторът на полета“, заяви началникът на местната полиция Сладжан Беванда.По-рано е постъпила информация, че при падането е изгорял целят самолет, освен опашката. На мястото на произшествието е пристигнал директорът на летището в Мостар Марин Распудич, който съобщи пред журналисти, че родителите на загиналите деца са сътрудници на аерогарата.„Това е трагедия, ужасна тражедия“, каза Распудич.Децата са били на възраст между седем и десет години.В района на инцидента работят медици, сътрудници на полицията и пожарната. Прокуратурата на Босна и Херцеговина стартира разследване по случая.", "date": "2017.05.13", "title": " 5 души са загинали след като самолет падна в Босна и Херцеговина"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b8%d1%80-%d0%bd%d0%b0-%d1%82%d0%b0%d0%bd%d0%ba-%d0%bf%d1%80%d0%b5%d0%bd%d0%b5%d1%81%d0%b5-%d0%bc%d1%8f%d1%85-%d0%be%d1%82-35-%d0%be%d0%ba%d0%b8-%d0%bf%d0%be-3/", "text": "Победителят взе разстоянието за малко повече от часПехотинци от армията на САЩ опитаха силите си по трудното трасеАрмеецът Марин Китов стана първи в надбягването по Хайдушката пътека в Сливенския Балкан. Атрактивното състезание е част от събора „Хайдушка среща”, който фондация „Старият бряст” организира за втора поредна година. Хайдушката пътека е най-краткият, но и най-стръмният пешеходен маршрут към местността Карандила в планината. Дължината й е близо 3 км, а денивелацията – 800 метра. Освен това задължителното изискване към участниците е да пренесат на ръце или гръб кожен мях с вместимост близо 45 литра. Идеята е провокирана от документиран спомен на Панайот Хитов – заяви Стефан Стефанов, председател на фондацията. Хитов разказва как знаменосецът на четата Хаджи Димитър е пренесъл на ръце през пътеката цял мях с 35 оки вино за другарите си.Да се преодолее стръмното трасе с подобен тежък товар е голямо физическо и психическо изпитание – заявиха организаторите. Преди първото надбягване през миналата година дори е имало спор. Опитни туристи изразили големи съмнения, че е възможно да се повтори изпитанието на Хаджията. Но както предишното, и сегашното надбягване предизвика много смели и силни мъже. На старт застанаха 19 души, десетина от тях – пехотинци от армията на САЩ, които в момента са на обучение и тренировки на военния полигон „Ново село”. Мяховете, които трябваше всички да пренесат, вместо с вино бяха пълни с вода, но с тегло като на мяха на Хаджи Димитър.„Имаме втори пояс, имаме втори пояс!” – с тези възгласи Стефан Стефанов оповести кой е първенецът. Победителят Марин Китов, който спечели и надбягването през м. г., получи 1000 лева премия и хайдушки пояс за награда. Сега командирът на танк подобри предишния си резултат с 16 минути и изкачи пътеката точно за 1 час и 7 минути. Това му осигури втори пояс на кръста. Всички участници получиха хайдушки свидетелства.Съборът продължи с автентични възстановки и състезания, подобни на юнашките игри, които навремето правели, за да си изберат воевода – хвърляне на нож и на голям камък, стрелба в мишена, борби. Този път в игрите бяха включени и жени. За тях имаше състезание по пренасяне на менци.„Призовахме хората да дойдат в народни носии. За всеки, който откликна на призива ни, бяхме приготвили подаръци – безплатна сочна пържола и вино – кой, колкото може да носи” – каза още Стефан Стефанов. „Хайдушка среща” се провежда в дните след 10 май, когато Сливен чества официално рождението на Хаджи Димитър. По инициатива на фондация „Старият бряст” от ВиК в Сливен направиха проби на водата от Драгиева чешма, която е в близост до мястото на събитието. Пробите показаха, че водата отговаря на всички показатели. Подобно изследване ще бъде направено и на останалите най-посещавани от туристите планински чешми.Оката бие килограма По време на турското робство и в първите години след Освобождението в България са се ползвали народни мерни единици. Най-известната и използвана мярка за тежина е турската ока (1200 грама). Зърнените храни са се мерили с шиниєк или криєна. Тази мярка няма точно определена стойност и в различните региони варира от 10 до 16-17 кг. За дължина са били използвани различни мерки. Най-разпространената от тях са били педя (разстоянието от върха на палеца до върха на кутрето при разперена ръка), лакът (около 50 см), аршин (обикновено два лакътя, но понякога и по-малко).", "date": "2017.05.13", "title": " Командир на танк пренесе мях от 35 оки по 3-километровата Хайдушка пътека"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d0%bc%d0%b5%d1%82-%d0%bd%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b3%d1%80%d0%b0%d0%b4%d1%81%d0%ba%d0%be-%d1%81%d0%b5/", "text": "Арестуваха кмет на димитровградско село, хванат да кара пиян. Местният управник, избран с листата на ГЕРБ, остана без книжка, информира .Преди дни кметът на село Добрич Марин Маринов и съпругата му отиват в Гълъбово на гости на свои приятели с преспиване и почерпка.Той разказа, че след като е пил една водка и едно вино, жена му забелязала, че хапчетата й ги няма. Тъй като е диабетичка, той решил да рискува, защото нямало кой да шофира.Още в града автомобилът на кмета е спрян за полицейска проверка. При проверката дрегерът отчел 1,4 промила алкохол.Кръвната проба показва 0,83 промила алкохол в кръвта, което спасява кмета от съд, но не от наказание. Книжката му е взета, ще има и глоба. Въпреки това кметът не съжалява, че е подкарал семейният автомобил пил. Каза, че предпочита да го накажат, отколкото да се случи нещо със жена му.", "date": "2017.05.13", "title": " Задържаха кмет на димитровградско село, карал пиян"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d0%b8-%d0%be%d1%82-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d1%81%d0%b2%d0%b0/", "text": "Иракското военно командване съобщи, че терористите от „Ислямска държава“ са свалили хеликоптер на иракската авиация западно от Мосул, предаде РИА Новости.Представителят на иракските въоръжени сили генерал-майор Яхия Расул посочи, че хеликоптерът е прикривал операцията на шиитските милиции, освобождаващи село, което се е намирало под контрола на терористите. Пилотът на летателния апарат е успял да се катапултира и да остане жив.В момента иракските военни и международната коалиция, водена от САЩ, провеждат операция по освобождението на Мосул. През март те съобщиха, че са обкръжили напълно терористите в града и са прекъснали връзката им с територията на Сирия.", "date": "2017.05.13", "title": " Терористи от „Ислямска държава“ свалиха иракски хеликоптер край Мосул"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d1%87%d0%b8%d1%81%d1%82%d0%b8%d1%85%d0%b0-%d0%bf%d0%bb%d0%b0%d0%b6%d0%b0-%d0%bd%d0%b0-%d1%88%d0%ba%d0%be%d1%80%d0%bf%d0%b8%d0%bb%d0%be/", "text": "В първия истински летен ден на морето, доброволци организираха почистване на една от най-дългите и безстопанствени ивици – плажа на Шкорпиловци, информира .В акцията се включиха над 30 души. Инициативата е на международна фондация на сърфистите, която през последните 7 години се грижи за чистотата на девствените плажове у нас.Заради липсата на концесионери и наематели, никой не чисти пясъка и близката гора – любимо място за къмпингарите през лятото, които обаче оставят тонове боклуци след себе си.Акцията беше под надслов „Ничия земя“, защото участъкът се намира на границата между общините Бяла и Долни чифлик.", "date": "2017.05.13", "title": " Доброволци чистиха плажа на Шкорпиловци"}
{"url": "https://trud.bg/%d0%b1%d0%bb%d0%b8%d0%b7%d0%be-70-%d0%b1%d0%b0%d0%bd%d0%b8%d1%86%d0%b8-%d0%be%d0%bf%d0%b8%d1%82%d0%b0%d1%85%d0%b0-%d0%b3%d0%be%d1%81%d1%82%d0%b8%d1%82%d0%b5-%d0%bd%d0%b0-%d0%bf%d1%80%d0%b0%d0%b7%d0%bd/", "text": "Близо 70 баници-солени, сладки, дърпани, вити, точени, втасали, разтърсени, пълнозърнести показаха майстори кулинари от региона на празника на дрипавата баница във Върбица. Организатори на проявата бяха самодейците от НЧ „Градина-Върбица-1894”. Празничното настроение с домакини и гости сподели Милена Николова, директор на дирекция „Образование, култура, младежки дейности и спорт, социални дейности и здравеопазване, международни връзки”. Тя поздрави всички от свое име и от името на кмета на Община Горна Оряховица инж. Добромир Добрев. Гостите на празника бяха поздравени и от кмета на Върбица Чавдар Мутафов.Освен домакините в празника се включиха кулинари и самодейци от с. Писарево, с. Горски горен Тръмбеш, с. Сливовица – Община Златарица, с. Балван – Община Велико Търново, гр. Угърчин, Велико Търново, с. Правда, с. Гостилица – община Дряново, с. Алеково – община Свищов, с. Лозен – община Стражица, с. Медовина – община Попово. „С този празник представяме уникалното многообразие от баници от региона, а заедно с него и богатството на българския фолклор”, сподели председателят на НЧ „Градина-Върбица-1894” Анелия Димитрова.Голямото разнообразие показваха отрупаните с баници маси-баници със сирене, с лопуш, с локум, със спанак, с тахан халва, с луканка, с майонеза, с ориз, с тиква, с гъби, с кашкава, с ябълки, с маслини, вълча баница, щрудели, лучници, баници по писаровски, по габровски, по лозенски, по пеловски и пр. Колкото по-стърчащи и хрупкави са коричките на баницата, толкова по-вкусна е тя, споделиха организаторите. И докато на сцената се изявяваха самодейците, компетентно жури оцени най-добрите майстори-кулинари. Раздадени бяха награди в шестнадесет категории. За най-масово участие наградата отиде при домакините от Върбица. Най-автентичната баница бе на кулинарите от Сливовица.Като най-добри майстори на солена и сладка баница бяха отличени съответно Мария Ангелова от Върбица и майсторите от с. Алеково. Най-оригиналната рецепта за баница показаха кулинарите от с. Лозен. Най-тънка кора на баницата си бяха разточили самодейците от Писарево. Най-вкусна бе баницата на майсторите-баничари от читалището в Алеково. Като най-добра баница с месо бе отличена тази на читалището в с. Гостилица. Най-добра визия имаше баницата на кулинарите от читалището в Писарево. Като най-млади участници бяха отличени самодейците от Гостилица. Най-съвременната баница показаха отново самодейците от Писарево. Най-добрите майстори на баница се оказаха домакините от Върбица. Най-вита баницата бяха направили майсторите-кулинари от Угърчин, а най-традиционна – беше баницата на самодейците от Балван. Най-голяма беше баницата за сватба от Медовина, а най-дрипава се оказа баницата на самодейците от Пенсионерския клуб в Алеково. Освен баници, гостите на празника имаха възможността да си припомнят вкуса и на хубавата българска боза. Всички самодейци получиха грамоти и сувенири от домакините от НЧ „Градина – Върбица – 1894“ с. Върбица.", "date": "2017.05.13", "title": " Близо 70 баници опитаха гостите на празника на дрипавата баница във Върбица"}
