{"url": "https://trud.bg/%d0%bc%d0%b5%d0%bb%d0%b0%d0%bd%d0%b8%d1%8f-%d1%82%d1%80%d1%8a%d0%bc%d0%bf-%d1%81%d0%b5-%d0%b2%d1%8a%d1%80%d0%bd%d0%b0-%d0%b2-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d1%81%d0%bb%d0%b5%d0%b4/", "text": "Първата дама на САЩ Мелания Тръмп се върна в Белия дом днес, след като бе   по-рано тази седмица, предадоха световните агенции. 48-годишната Мелания, бивша словенска манекенка, бе настанена във военната болница “Уолтър Рийд”. Президентът Доналд Тръмп посети съпругата си през няколко от вечерите, които тя прекара в болницата, припомня АП. Говорителка посочи, че първата дама се е върнала в Белия дом днес сутринта. Тя си почива удобно и остава в добро настроение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Мелания Тръмп се върна в Белия дом след операция на бъбреците"}
{"url": "https://trud.bg/%d0%bd%d0%be%d0%b2%d0%b0-%d0%b2%d0%b5%d1%80%d1%81%d0%b8%d1%8f-%d0%bd%d0%b0-%d0%ba%d0%bb%d0%b0%d1%81%d0%b8%d0%ba%d0%b0%d1%82%d0%b0-suspiria/", "text": "  Ценителите на киното следят с интерес римейка на една емблематична хорър класика, която в един момент също беше подготвяна от Дейвид Гордън Грийн, но той беше заменен от майстора Лука Гуаданино. Става въпрос за хорър шедьовъра от 70-те години на миналия век „Suspiria“ („Суспирия“) на легендата Дарио Ардженто. От Amazon Studios засилиха промоцията на новата версия на „Suspiria“ на CinemaCon, където показаните кадри от филма са били наистина отблъскващи и са предизвикали истински фурор. В Интернет изплува и първия официален постер, който също впечатли с естетиката на минимализъм. Ето го и сюжета: „През 1977 г. младата американка Сузи Баниън заминава за престижното танцово училище Markos Tanz Company в Берлин. Тя пристига точно когато една от членовете на трупата – Патриша, е изчезнала при мистериозни обстоятелства. Докато Сузи постига невероятен прогрес под ръководството на революционния артистичен директор на трупата мадам Бланк, тя се сприятелява с друга танцьорка, Сара, която споделя подозренията си, че възпитателките и самата трупа крият мрачна и ужасна тайна.“ Режисьор на „Suspiria“ е Лука Гуаданино („I Am Love”, „Голямото плискане”, „Призови ме с твоето име“), а сценарият е дело на Дейвид Кайганич, по класиката на Дарио Ардженто. В главните роли са Дакота Джонсън, Тилда Суинтън, Клои Грейс Морец, Миа Гот, Джесика Харпър и други. Премиерата на „Suspiria“ е тази есен.", "date": "2018.05.19", "title": " Нова версия на класиката „Suspiria“\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0/", "text": "Вицепремиерът Красимир Каракачанов смята, че трябва да се облекчат процедурите за придобиване на българско гражданство, предаде  . Според него, България е единствената държава, която няма ясна концепция за работа с българските общности в чужбина. В Русе той откри първия фестивал на патриотичната поезия с участие на етнически българи от Украйна, Сърбия и Македония. “По една облекчена процедура им се дават визи, за да могат да работят в България. Тук обаче все пак трябва да се обърнем и към българския бизнес, защото той не трябва да гледа на българските общности в чужбина като евтина работна ръка”, коментира Каракачанов. “В момента се опитваме да разработим програма за трайно привличане и заселване на тези български общности в България, които желаят, разбира се”, допълни той. “И за съжаление, се оказва, че един българин в Молдова много по-бързо може да вземе румънско гражданство, защото Румъния има много ускорена политика за даване на румънско гражданство на гражданите на Молдова, отколкото да вземе българско гражданство, което за мен е парадокс”, каза още военният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Каракачанов: България е единствената държава, която няма ясна концепция за работа с общностите си в чужбина"}
{"url": "https://trud.bg/%d0%ba%d0%b5%d1%84-%d1%86%d0%b5%d0%bd%d0%b0-%d0%bd%d1%8f%d0%bc%d0%b0/", "text": "Този имот, назован в чест на митичния атлантически остров Антилия се намира в Мумбай, Индия. Достатъчно е да споменем, че само за поддръжката на огромното имение всекидневно е необходим персонал от 600 човека. В него живее семейството на магната Мукеш Амбани, милиардер и собственик на рафинерии. Сградата е конструирана да издържи на трус от 8 по Рихтер.   „Диамантената роза” на iPhone е най-скъпият мобилен телефон в света за 2018 г. Цената идва не от 32-гигабайтовата памет и 8-мегапикселовата камера, които са си съвсем обикновени – както и всички останали функции на устройството. Това, което го отличава и го прави толкова скъп е богатата украса от диаманти. Те са розови и 500 на брой. Дизайнът е на Стюърт Хюз. (виж яхтата по-долу).   Часовникът е украсен с 15-каратови розови диаманти, 12-каратови сини диаманти и 11-каратови бели диаманти с формата на сърце. Часовете по циферблата са отбелязани с жълти диаманти.       По първоначална експертна оценка тази рисунка с молив от Рафаел струва около 20 милиона долара. За всеобща изненада обаче на търг на Christie’s в Лондон през 2009 г. тя достига фантастичната сума от близо петдесет милиона долара.             В цената влиза флаконът, изработен от бяло и жълто злато и украсен с 2 909 скъпоценни камъка, от които 2 700 кръгли бели диаманта с общо тегло 15.7 карата и 183 жълти сапфира с тегло 2.28 карата.         Кадърът „Фантом” е заснет от Питър Лик. Продаден е на търг за 6.5 милиона долара, което го прави най-скъпата фотография в историята, задминавайки предишния рекорд – ”Рейн II” на Андреас Гурски, която бе продадена през 2011 година за $ 4,3 милиона.       Яхта, в чиято конструкция са вложени 100 тона злато и е украсена с кости от тиранозавър, миниатюрни метеорити няма как да е евтина. Купувачът й до днес остава анонимен. Знае се само, че е заможен бизнесмен от Малайзия. Дизайнерът е Стюърт Хюз.       Най-скъпата нощувка в света е в апартамента Royal Penthouse Suite на хотел President Wilson в Женева – $65 000 за една нощ. Този апартамент заема целия последен осми етаж на хотела. Пентхаузът се състои от 4 спални, множество гостни, библиотека, конферентна зала за 26 човека, 7 бани с вани, собствен фитнес център, билярд, джакузи, роял Steinway. Обслужва се от личен готвач и помощен персонал.   Името на сайта за застраховки бе обявено на търг през 2010 г. Първоначално сайтът съществува само като застрахователна компания, продаваща полици директно на клиенти. През 2010 г. я закупува фирмата Quinstreet и разширява уебсайта като медия и технологичен портал.", "date": "2018.05.19", "title": " Кеф цена няма!\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%bd%d0%b0-%d0%b0%d1%82%d0%b0%d0%ba/", "text": "Двама полицаи и един гражданин са загинали в резултат на терористична атака срещу църква в руския град Грозни, заяви източник от местното полицейско управление, цитиран от Sputnik. По-рано в събота, лидерът на Чечения Рамзан Кадиров заяви пред журналисти, че четири терористи са успели да влязат в църквата „Свети Михаил“ в Грозни с намерение да вземат заложници. В резултат на намесата на специалните сили, четиримата терористи са били елиминирани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Трима загинали при терористична атака в руския град Грозни"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%bc%d0%bd%d0%be%d0%b6%d0%b5%d1%81%d1%82%d0%b2%d0%be-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8/", "text": "Двама души са убити, а мнозина са тежко ранени, след като мъж откри стрелба в германския град Саарбрюкен, съобщават германски медии, позовавайки се на полицията. Инцидентът станал около 14:30 часа местно време в квартал Фехинген, извършителят е задържан на място, информира медийна група “Саарлендишер рундфунк”. Говорителка на полицията посочи, че случилото се е семеен въпрос. Мъжът произвел множество изстрели в и около къщата. Мотивите му засега са неизвестни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Двама загинали и множество ранени при стрелба в германския град Саарбрюкен"}
{"url": "https://trud.bg/%d0%b5%d1%81-%d1%83%d1%81%d0%bf%d0%be%d0%ba%d0%be%d0%b8-%d0%b8%d1%80%d0%b0%d0%bd-%d1%87%d0%b5-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d1%8f%d0%b4%d1%80%d0%b5%d0%bd%d0%be%d1%82/", "text": "Европейският комисар по енергетиката и климата Мигел Ариас Канете се опита да успокои Иран, че Европейският съюз е ангажиран към ядреното споразумение, въпреки излизането на САЩ от него, пише The Hill. „Изпратихме послание към нашите приятели от Иран, че докато те спазват споразумението, европейците също ще го правят. Те заявиха същото нещо“, заяви Канете. ЕС също се надява да увеличи търговията си с Иран, допълни Мигел Канете.  „Ще се опитаме да засилим нашите търговски потоци, които са много позитивни за иранската икономика“, заяви той. Директорът на Иранската организация за атомна енергетика Али Акбар Салехи заяви, че Техеран се надява, че ЕС ще запази сделката, след като Доналд Тръмп реши да се изтегли от нея. „Надявам се, че техните усилия ще се материализират“, заяви Салехи на пресконференция. „Санкциите на САЩ показват, че те не са държава заслужаваща доверие в международните дела“. Али Акбар Салехи допълни, че ако европейските държави се провалят в запазването на сделката, Иран ще разгледа няколко опции, включително продължаването на 20-процентовото си обогатяване на уран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " ЕС успокои Иран, че ще подкрепя ядреното споразумение, въпреки излизането на САЩ"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Отново пътен инцидент у нас. Възрастен мъж почина след като самокатастрофира. Инцидентът е станал малко след 16:30 ч. при село Драгичево, посока Перник – София, предаде  . Движението се осъществява само в едната лента, но задръстване няма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Възрастен мъж почина след катастрофа край Драгичево"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b0%d0%bb%d0%bf%d0%b8%d0%bd%d0%b8%d1%81%d1%82-%d0%bf%d0%be%d0%ba%d0%be%d1%80%d0%b8-%d0%b5%d0%b2%d0%b5%d1%80%d0%b5%d1%81%d1%82-%d1%81%d0%bd/", "text": "Българинът Слави Несторов покори Еверест. Родният маратонец и алпинист успя да стъпи на Покрива на света (8848 метра), атакувайки го откъм Непал. Несторов се е качил благополучно на най-високия връх на планетата и е слязъл в лагер 4. Той започна експедицията си в началото на месеца, като целта беше не просто да се изкачи на Еверест, а и да го направи за специална кауза. Несторов цели да повиши вниманието и знанието на хората за болестите, свързани с уринарни инфекции. Миналата година Слави Несторов беше спътник на Боян Петров при атаката на Гашербурм II. Поради много тежките условия обаче взема решение да се откаже. Боян Петров покорява Гашербурм II (8035 метра). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Български алпинист покори Еверест (СНИМКИ и ВИДЕО)\t\t\t"}
{"url": "https://trud.bg/%d0%bc%d0%b2%d1%80-%d0%bf%d1%80%d0%b5%d0%b4%d0%bf%d1%80%d0%b8%d0%b5-%d0%bf%d1%80%d0%b5%d0%b2%d0%b0%d0%bd%d1%82%d0%b8%d0%b2%d0%bd%d0%b8-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83/", "text": "Създадена е организация с оглед предприемане на превантивни действия при евентуално влошаване на метеорологичната обстановка в страната. Това съобщиха от пресслужбата на МВР. Следи се непрекъснато прогнозата за времето, поддържа се постоянна връзка с Националния институт по метеорология и хидрология към БАН и Изпълнителната дирекция борба с градушките. Осъществена е координация с областните дирекции на МВР и областните управители. В Главна дирекция „Пожарна безопасност и защита на населението“ се събира информация от цялата страна, с особено внимание се следят евентуални симптоми на поява на буря „супер клетка“ от която пострадаха жителите на Плевен и с. Гривица. Министерството на вътрешните работи има готовност при необходимост да реагира на подадени сигнали от граждани. На този етап няма застрашени райони и опасност за хората.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " МВР предприе превантивни мерки срещу евентуални резки промени в метеорологичната обстановка"}
{"url": "https://trud.bg/%d0%b5%d1%84%d1%82%d0%b8%d0%bc%d0%be%d0%b2%d0%b0-%d0%b5-%d0%bf%d1%8a%d1%80%d0%b2%d0%b0-%d0%b2-%d0%b3%d1%8a%d1%80%d1%86%d0%b8%d1%8f/", "text": "Инна Ефтимова триумфира и на 100 метра на турнира по лека атлетика в Ханя (Гърция) – 11,56 сек. Българката обаче остана на 6 стотни от норматива за европейското в Берлин през август. Преди дни националката покри квота за шампиона в спринта на 200 метра с 23,50 секунди на турнира „Нови звезди“ в София. Стартът в Ханя бе нейн втори за сезона.  При мъжете на същата дистанция Денис Димитров завърши втори с 10,47 сек. Най-бърз бе гъркът Панайотис Тривизас с 10,43 сек.", "date": "2018.05.19", "title": " Ефтимова е първа в Гърция"}
{"url": "https://trud.bg/%d0%be%d1%89%d0%b5-%d0%b5%d0%b4%d0%b8%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%bf%d0%be%d0%ba%d0%be%d1%80%d0%b8-%d0%b5%d0%b2%d0%b5%d1%80%d0%b5%d1%81%d1%82/", "text": "Слави Несторов стана поредният българин, покорил Еверест (8848 м), най-високата точка на планетата. Той потегли към върха с експедиция в началото на месеца, но едва сега достигна целта. Мисията му бе не само да стъпи на върха, но и да го направи с послание. А именно, да привлече вниманието на обществеността върху болестите, свързани с уринарните инфекции. Над 43 милиона души по света страдат от подобни заболявания. Същевременно Атанас Скатов не успя да атакува Еверест. Властите в Китай отказаха на българина да потегли без шерп. Мерките за сигурност са засилени след последните трагични инциденти, като в един от тях Боян Петров изчезна под връх Шиша Пангма.  Скатов е пристигнал в базовия лагер с надеждата да убеди на място властите, но е получил категоричен отказ.  „Тук е съвсем празно, тъй като всички алпинисти вече са нагоре – каза Скатов, който е веган. – Цял ден правя опити да намеря шерп, но удрям на камък. Накрая се е намери един, който ми поиска 10 хиляди долара – не разполагам с такава сума. Много исках да кача връх Еверест още веднъж с посвещение за Боян Петров. И този път без кислород. Сега трябва да летя обратно за Катманду. Съжалявам много.“ Скатов вече два пъти е качвал Еверест – през 2014-а и 2017 г.  Очаква се алпинистът да се върне у нас до дни. На 13 май той качи връх Чо Ойо (8201 м).", "date": "2018.05.19", "title": " Още един българин покори Еверест"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%b8%d0%bb%d0%b8%d0%bd%d0%b4%d0%b5%d0%bd%d1%81%d0%ba%d0%b0-%d0%bc%d0%b0%d0%ba/", "text": "Премиерът на Македония Зоран Заев заяви след лидерската среща между него и президента Георге Иванов, че е информирал държавното ръководство за всички подробности около преговорите с Гърция, които са се водили с пълна отговорност и посветеност към държавните интереси, предава македонската „Нова ТВ“. „Правителствата на Република Македония и Гърция обсъждаха вариант и решение, което може да бъде приемливо и за двете страни. Република Илинденска Македония е името, за което е възможен компромис от страна на Гърция. На английски: Republic of Ilinden Macedonia. Това предложение подсилва основата на нашата република, а Илинден показва историческия континуитет на нашите стремежи, нашата държавност и гордост“, заяви Заев, който допълни, че с това възможно решение „запазваме нашето достойнство, потвърждаваме нашата македонска идентичност и гарантираме мултиетничността на Македония“. Заев също е изпратил послание до Гърция, че с това решение се прави цялостно разграничение от региона „Македония“ в Гърция. „Илинденското въстание е за социални права и свободи, а ние нямаме никакви териториални претенции към нито една съседна държава, включително и Гърция. Потвърждавам, че и аз, и моят народ нямаме никакви териториални претенции и потвърждаваме неприкосновеността на границите и почитането на наследството на Гърция и гръцкия народ“, допълни още Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Зоран Заев: „Република Илинденска Македония“ е възможно решение на спора за името"}
{"url": "https://trud.bg/%d0%b0%d1%80%d1%85%d0%b8%d0%b5%d0%bf%d0%b8%d1%81%d0%ba%d0%be%d0%bf-%d0%b4%d0%b6%d1%8a%d1%81%d1%82%d0%b8%d0%bd-%d1%83%d0%b5%d0%bb%d0%b1%d0%b8-%d0%be%d0%b1%d1%8f%d0%b2%d0%b8-%d0%bf%d1%80%d0%b8%d0%bd/", "text": "Кентърбърийският архиепископ Джъстин Уелби обяви принц Хари и Меган Маркъл за съпруг и съпруга. Двамата младоженци сложиха халките си и произнесоха сватбените си обети пред Кентърбърийския архиепископ. Принц Хари каза пред Кентърбърийският архиепископ, че приема Меган Маркъл за съпруга на бляскава церемония в храма “Сейнт Джордж” в Уиндзорския замък. “Да” – отговори принц Хари на въпроса на Джъстин Уелби, духовен лидер на англиканската общност, дали приема Меган Маркъл за съпруга, “да я обича, утешава, уважава и защитава”. Меган Маркъл също потвърди, че приема принц Хари за съпруг. След като двамата казаха “Да”, приветствие прочете американският епископ Майкъл Брус Къри. Халката на Меган Маркъл е от уелско злато. Принц Хари също ще носи халка, в разрез с традицията за мъжете в британското кралско семейство. Меган Маркъл е в рокля на “Живанши”. Изборът на сватбена рокля на булката беше следен отблизо, тъй като е известно колко важен елемент са тези тоалети при кралските венчавки. Меган Маркъл избра британската дизайнерка Клеър Уейт Келър. Тя е първата жена артистичен директор на френската къща за висша мода “Живанши”. Преди това Келър е била дизайнер на модна къща “Клои”. Според Франс прес булчинската рокля на Маркъл е подчертала по прекрасен начин снажния й силует. Тя се е отличава с изящество и елегантност, дължащи се на кройката, дантелите и бродериите. Стотици хиляди хора чакаха по пътя на Мегън Маркъл към Уиндзорския замък, за да я видят в лимузината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Архиепископ Джъстин Уелби обяви принц Хари и Меган Маркъл за съпруг и съпруга"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%bf%d1%80%d0%b5%d1%87%d1%83%d0%bf%d0%b8-%d0%bd%d0%be%d0%bb%d0%b5-%d0%b2-%d0%bc%d0%b0%d1%87-%e2%84%96-51/", "text": "Испанецът Рафаел Надал успя да пречупи Новак Джокович в 51-ия сблъсък помежду им, с което подобри баланса си срещу сърбина – 25:26 победи. Във вълнуващ мач, продължил час и 56 минути, Матадора се наложи със 7:6, 6:3. А с това се класира за финала на турнира в Рим и днес ще преследва осма титла в италианската столица. Ноле не успя да победи Краля на клея за седми път на любимата му настилка, но демонстрира най-добрата си форма след завръщането си на корта и операция на лакътя. Това бе негов първи полуфинал за сезона.  А битката между двамата бе първа от последния им сблъсък преди 370 дни в Мадрид. За трофея днес Рафа ще спори с победителя между настоящия шампион Александър Зверев (Германия) или Марин Чилич (Хърватия), завършил снощи. Матадора се цели в 78-ма титла в кариерата си и трета за 2018-а след успехите в Монте Карло и Барселона. Евентуална победа в Рим ще го върне и на върха в световната ранглиста. Същевременно Чилич измести Григор Димитров от 4-то място в класацията с класирането си за полуфиналите. Българинът вече е пети и като такъв ще започне на „Ролан Гарос“ след седмица.  При жените защитаващата титлата си Елина Свитолина (Украйна) се класира за финала в Рим след 6:4, 6:3 срещу Анет Контавейт (Естония).", "date": "2018.05.19", "title": " Надал пречупи Ноле в мач № 51"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d1%82%d1%80%d1%8a%d0%b3%d0%bd%d0%b0%d1%85%d0%b0-%d1%83%d0%b1%d0%b5%d0%b4%d0%b8%d1%82%d0%b5%d0%bb%d0%bd%d0%be/", "text": "Националките тръгнаха силно в Златната европейска лига по волейбол. Пред 800 зрители в зала „Христо Ботев“ в столицата нашите биха с лекота Португалия – 3:0 (13, 18, 19).  “Съперникът не беше от нашата класа – призна треньорът Иван Петков. – Но се радвам, че показахме това, което толкова бяхме тренирали – добра защита, както и да имаме скорост в атаката. Но има още върху какво да работим.“  Най-резултатна за нашите бе Гергана Димитрова с 14 точки, капитанката Христина Русева добави още 12 т.  В сряда националките играят с Украйна, а в събота посрещат „Азербайджан“, отново в зала „Христо Ботев“. „Голямата ни цел е влизане в Лигата на нациите, което е жизненоважно за нас – продължи Петков. – Сега момичетата ще изиграят 15 мача, ще се изправят срещу отбори от много високо ниво. А това ще им даде безценен опит и самочувствие.“ Същевременно мъжкият ни национален тим играят в момента първата си контрола с Русия в Москва. Утре е вторият мач.  Двата отбора се подготвят за двубоите от Лигата на нациите. Нашите започват с домакина Китай, Аржентина и САЩ (25-27 май). А следващия уикенд играят в „Арена Армеец“ с Русия, Сърбия и Австралия. Селекционерът на сборная Сергей Шляпников включи 6-има дебютанти в тима.  Въпреки отсъствието на титулярни играчи в нашия отбор, националът Николай Пенчев смята, че колективът е добър и има своите шансове. „Сега сме добре сработени и очаквам да играем силно в лигата“, каза той.", "date": "2018.05.19", "title": " Волейболистките тръгнаха убедително в Евролигата"}
{"url": "https://trud.bg/%d0%b8%d1%81%d0%ba%d1%80%d0%b5%d0%bd-%d0%b9%d0%be%d1%82%d0%be%d0%b2-%d0%b2%d0%b5%d0%bb%d0%b8%d0%ba-%d0%bc%d0%b0%d0%b9%d1%81%d1%82%d0%be%d1%80-%d0%bd%d0%b0-%d0%be%d0%b2%d0%bb%d0%b1-%d0%bf%d1%80%d0%b5/", "text": "– Годината измина бързо и доста натоварено като ангажименти, както във вътрешен план, така и по отношение на международната дейност на ОВЛБ. В работата ни у нас имах повече административни задължения, свързани с организационното състояние на сдружението ни, навън участвах в доста мероприятия на чужди велики ложи, както и конференцията на европейските регулярни велики ложи. Що се отнася до посланието към братята, то е следното: Научете се да правите добро! Търсете правото! Отнасяйте се справедливо към потиснатите! Съдете справедливо, защото всички пътища на човек са прави в собствените му очи, но само Господ преценява или претегля сърцата. – Да. От притчи Соломонови и книга на Исаия. – Определено да. В основата на Организацията на свободните зидари са много добродетели като толерантност, милосърдие, добротворчество. Корените на нейната философия са далеч в древността. Когато такава организация се развива в България, ние не трябва и не можем да я „побългарим”. Не е оправдание, че виждате ли, обществото е такова и няма как част от това общество, бидейки в каквато и да е организация, да бъде различно. Т.е. ние, като свободни зидари в България, ако страдаме от всички характерни за времето ни пороци, не трябва да ги пренесем и в организацията . Нашият път е обратният – да изнесем древната философия и добродетели от ложите навън, към хората. И то с делата на всеки един брат от ОВЛБ. През изминалата година забелязах, че не сме пожалени от нещо много типично за нашия манталитет – да разкритикуваме бързо и аргументирано каквато и да е идея за правене на добро. Това става лесно и се прави със смущаващо желание. Всички искаме организацията ни да не е от тези, в които се говори едно, а се прави друго. Бих искал по-твърдо да отстояваме принципа делата ни да не се отличават от думите ни. Двуличието и демагогията, лицемерието и притворството нямат място при нас. Предпочитам да говорим не за това какво ще направим, а какво сме направили. Всеки един добър мъж, който е при нас, като стане по-добър, това неминуемо ще се усети както от неговите близки, неговото семейство, така и от всички хора, с които той работи и се среща ежедневно. Лека, полека това се случва. Една от висшите цели на свободното зидарство е да прави още по-добри достойните мъже, които от своя страна да допринасят за добруването на обществата, в които живеят. Може да го наречете утопия, но аз и много други хора вярват от собствен опит, че това е пътят. – Цялата година премина през календар от много събития и не бих искал да пропусна някое, организирано от всичките 125 ложи от ОВЛБ. Братята провеждаха поредица от благотворителни инициативи, които са част от нашата постоянна дейност, откриха се паметници в страната, проведоха се конференции. Чрез фондацията “Благотворителност и милосърдие” продължаваме да подкрепяме каменоделското училище в Кунино, което, впрочем, е единствената подобна школа за каменоделци на Балканския полуостров. Положихме усилия за редица дарителски кампании. И в момента продължава работа по различни инициативи, които ми се иска да обявя като станат реалност. На редовното ни общо събрание сега отбелязваме 25 години регулярно масонство в България. Ще валидираме марка за 25 години, ще открием изложба и събитията ще бъдат уважени от братя от много чуждестранни ложи. – Безспорно най-мащабното, най-яркото събитие за свободните зидари по света бе отбелязването на 300 години регулярно масонство от Великата ложа на Англия. По време на церемонията подарихме История на българската цивилизация и копие-реплика от меча на Хан Кубрат. Тази знакова годишнина бе почетена от братята в много страни. Обединените велики ложи на Германия откриха по този повод една великолепна изложба в Хановер “Египетските мистерии и свободното зидарство”, която се радва на изключителен интерес от обществеността. Имах честта да бъда на откриването й и трудът на братята, които са я организирали е респектиращ. Направи ми силно впечатление, че на приема, който кметът на Хановер даде в тържествената зала на кметството, в приветствието си той подчерта, че е горд от факта, че повече от 110 улици в града носят имената на масони. В Австрия, в кралската библиотека на Виена също имаше впечатляваща експозиция с много силен интерес към нея от граждани. – Ние имаме архив като ложа едва от 25 години. Като в първите години той по понятни причини не е пълен. Като споменахте престилка, имаме традицията при 25-годишен масонски стаж да се връчва сребърна престилка. Сега ние сме в началото на връчването на първите масонски сребърни престилки . Не можем да се сравняваме с ложа на 300 години, но имаме интересни артефакти и много подаръци, които се надявам да подредим след време в музейна експозиция в Националния масонски дом. Разбира се, те ще бъдат достъпни за обществото. – Определено 25 години е много крехка възраст. Но въпреки това за тези 25 години ние показахме, че спазването на масонските принципи води до растеж. Доказахме, че със спазването им може да се надделее над профанските страсти в храма на човечността, който се опитваме да изградим. Показахме, че масонството е вечно и правилата, по които то работи, винаги водят до удовлетворение. За това време ние преминахме през доста перипетии, типични за нашите географски ширини. Преодоляхме ги разсъждавайки и постъпвайки по масонски. И сме горди както с обединението на две велики ложи през 2001 година, които бяха създадени по регулярен път – едната от Югославия, другата от Германия, както и с единението постигнато през 2015 г. Обръщайки се назад, ние трябва да се гордеем, че въпреки допуснатите човешки слабости в храма, ние, братята от ОВЛБ, успяхме и честваме обединени и силни 25 години регулярна Велика ложа в България. Безспорно е, че трябва да се работи още много, за да покажем на обществото, че това е нормална обществена организация, регистрирана по всички закони на България, която не застрашава нито обществения ред нито дейността на държавните организации. Че тук действително са се събрали достойни мъже, които показват това с действията си. Нашата мисия е да работим ежедневно, за да сътворяваме добро. Това е философията на свободното зидарство. Нямаме тайни. Тайна остава само вътрешното изживяване на човека, когато участва в ритуалите ни – вникването в символите и алегориите, които използва свободното зидарство в своята работа. – Първо, виждайки колко признания има от регулярни велики ложи. Ако посети сайта на Обединената Велика Ложа на България – www.uglb.bg, определено ще се ориентира лесно. Ние сме част от така нареченото англо-саксонско масонство. В сайта на Великата ложа на Англия – ugle.org.uk, като Велика Ложа – Майка на всички ложи, също може да се види ясно, коя велика ложа е призната за съответната стана, която се нарича Ориент. През 2004 година Великата ложа на Англия е признала ОВЛБ за регулярната ложа във Великия Ориент на България с рождена дата 5.12.1992 година. Нещо повече, в решение на Комисията по признания на Конференцията на великите майстори на великите ложи от Северна Америка, от февруари месец 2016 година, дори е казано, че “в България има и други групи масони, които имат желание да се присъединят към регулярността” – т.е за други ложи не се говори, но е естествено и историята го е доказала, че може да има доста други организации, наричащи се масонски, както и женски ложи включително, и за това са правилата на регулярността. – По-скоро не атаката, а действията които предприеха английските братя, мога да нарека безпрецедентни. Но това е част от характеристиката на съвременното общество и на социалните мрежи – по-лесно мразим и по-трудно обичаме. Такива явления се наблюдават не само в Англия. И в Италия имаше опити Великата ложа да бъде обвинена едва ли не в криминална дейност. Затова и задачата на всеки едни от нас е да показваме с работата си и да обясняваме сериозно какво всъщност представлява масонството, без да се страхуваме да се наречем свободни зидари. Братята в Англия отговориха достойно на нападките и в крайна сметка получиха извинение. В днешни времена е лесно да станеш жертва на провокации. – Това не е храм на ОВЛБ. В споменатия храм работят няколко от софийските ни ложи. Живот и здраве, когато Националният масонски дом на ОВЛБ е факт – планираме да го отворим за посетители. Надявам се, че и на вас и на всички, които проявяват интерес ще им бъде интересно да надникнат в нашия свят. – Навремето бях приет по препоръката на един приятел, както обикновено става. Тогава той ми даде да прочета една книга на тази тематика. После поговорихме няколко пъти. Имах му доверие и приех поканата му, когато той ми каза “заповядай с черен костюм и вратовръзка еди къде си. Изграждането ми като масон безспорно се случи в тези първи години в ложа “Дунавска звезда” – Русе, където съм иницииран като свободен зидар. – В изкуството има безброй много примери, свързани с нашата тематика. Любима ми е музиката от “Вълшебната флейта” на Моцарт, която е изцяло написана под въздействието на масонството. Както знаете, Волфганг Амадеус Моцарт е бил наш брат. А поема – една от най-красивите е на Ръдиърд Киплинг – поемата му “Ако”.   Искрен Йотов е роден на 26 ноември 1967 година. Юрист по образование, работи като адвокат. На 19 май 2017 година бе избран за Велик майстор на Обединената Велика Ложа на България (ОВЛБ) . Бил е два мандата Майстор на ложа, един мандат Велик втори надзирател и два мандата заместник Велик майстор. Семеен.", "date": "2018.05.19", "title": " Искрен Йотов, Велик майстор на ОВЛБ, пред „Труд“: Мисията на масоните е да творят добро\t\t\t"}
{"url": "https://trud.bg/%d0%bc%d0%b8%d1%80%d0%bd%d0%be-%d1%80%d0%b0%d0%b2%d0%bd%d0%b5%d0%bd%d0%b8%d0%b5-%d0%bd%d0%b0-%d0%b7%d0%b0%d0%bf%d0%b0%d0%b4/", "text": "В процеса на присъединяване на България към НАТО, благодарение на финансирането от партньорите, стотици български офицери минаха през всякакви курсове, военни академии, и въпреки това години наред стъкленият похлупак над тях стоеше. Те виждаха върха, но нямаше дори как да тръгнат по склона. Началници, които виждаха в тях пряка заплаха, правеха всичко възможно да ги откажат – най-общо. Така огромни инвестиции в образование, огромен опит на хора, участвали в мисии, беше пуснат в канала, докато миришещи на мухъл и Червен площад конформисти дочакаха пенсиите си, компенсациите за отпуски, а някои и политическа отплата за политиката си. От посолствата на САЩ, на Франция, Германия, Великобритания – избройте ги, настойчиво търсеха отговор защо след похарчените пари офицерите с огромна професионална подготовка в рамките на НАТО биват изтласквани в периферията. Отговорите се размиваха в типичната чиновническа процедура – „спазваме законите“, „нямаме такава практика“, „ами това е прецедент, а вие знаете ли, ако направим един прецедент, каква вакханалия ще настане“. Тази година, както винаги в деня преди Гергьовден, с указ на президента и по предложение на министъра на отбраната Красимир Каракачанов, бяха произведени петима нови генерали, няколко други бяха повишени в звание и съответно преназначени. Пагоните бяха връчени традиционно на ритуал в президентството, като след това беше отслужен молебен за здравето на Българската армия в ротондата „Св. Георги“. Това не е най-голямото, нито най-впечатляващото разместване на генералитета. Например през май 2014 г. президентът Плевнелиев връчи пагони на 23-ма висши офицери. За първи път новото поколение генерали са започнали кариерата си в армията по време на демокрацията и практически всички назначения са хора със западни академии и огромен опит. Новият зам.-началник на отбраната генерал-лейтенант Димитър Илиев до май месец заемаше длъжността заместник командир на Корпуса за бързо развръщане на НАТО в Солун. Артилеристът започва службата си в един от черните полкове – в Симеоновград. След военната академия в София завършва Колежа по отбрана на Сухопътните войски на САЩ в Пенсилвания. Бил е началник на Съвместното оперативно командване, командир на Втора тунджанска механизирана бригада. На негово място в Солун заминава бившият директор на дирекция „Операции и подготовка“ в Министерството на отбраната Иван Ортомаров, който получи и званието „генерал-майор“. Той е бил командир на българския контингент в операцията на ЕС в Босна и Херцеговина „ALTHEA“ и национален командир на 29-и контингент на мисията на НАТО „Решителна подкрепа“ в Кандахар. Досегашният командир на 3-та авиационна база бригаден генерал Иван Лалов е назначен на длъжността „заместник-командващ на Съвместното командване на силите“ и е удостоен с висше офицерско звание „генерал-майор“. Лалов, освен възпитаник на българската авиационна школа и на Колежа по отбрана на Франция, е специализирал отново в Института по въздушна сигурност във Франция и курс по Въздушно-космически операции – Флорида, САЩ. Държавният глава също взе за съветник супер експерт. Бригаден генерал Васил Лазаров, който пое длъжността при генерал Радев, също е пилот, минал през цялата стълбица на кариерното израстване. Той е възпитаник на Училището за ескадрилни офицери (Squadron Officer School), САЩ. Две години е шеф на отдел „Тренировки“ в Компонентното командване на ВВС на НАТО-Север, Рамщайн (Германия). Има и магистърска степен от Военно-въздушния колеж на САЩ и като за капак е бил три години в Съюзното командване по операциите, Монс (Белгия). Разбира се по-оскъдна е информацията за новия директор на служба „Военна информация“ бригаден-генерал Пламен Ангелов. Знае се само, че е огромен експерт. Добро бъдеще предричат на новия бригаден-генерал Маргарит Михайлов, който е назначен на длъжността „директор на дирекция „Операции и подготовка“ в Министерството на отбраната. Той също е офицер минал през тежките поделения и през всички стъпала на службата. Мотострелковакът е възпитаник на Военния колеж на Сухопътните войски на САЩ в Карлайл, Пенсилвания. Новият директор на дирекция „Логистика“ в МО – бригаден генерал Митко Григоров, е може би единственият без западна диплома, поне доколкото такава е публичната информация. Но за тиловаците се знае, че са единствените военни, за които няма учение, защото всичко е реално – и в мир, и по време на учения, и по време на война. А той е човек, за когото няма тайни в логистиката. Флотът се сдоби с нов, опитен заместник-командир. Флотилен адмирал Георги Пенев е командвал всичко, което може да се командва във флота и е участвал във всяко учение и маневра на моряците ни. С перфектен английски и френски. А един легендарен ас в българските ВВС – Димитър Петров, бе назначен на длъжността „командир на 3-та авиационна база“.   Образование, офицери, оръжие – така може да се нарече политиката на министъра на отбраната Красимир Каракачанов. Амбициите му, една година след встъпване в длъжност, са да приведе в действие идеята си в училищата да започне военно обучение, за да могат младите да са готови при кризисни ситуации; да запълни войската с лисващите кадри, особено с офицери и да започне превъоръжаването на армията. Тази доктрина трябва да превърне България в още по-надежден партньор в НАТО. Може би трябва да се добави още едно четвърто „О“ – опълчение. Доброволният принцип на служба в армията е идея, която набира все повече сила.", "date": "2018.05.19", "title": " Мирно! Равнение на Запад!\t\t\t"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%bc%d0%bb%d0%b0%d0%b4%d0%b5%d0%bd-%d0%b4%d0%b0%d0%bd%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "– Боян беше много адекватен. В никакъв случай това, което се случи с него, не е било инцидент в следствие на височината, тоест височинна болест, мозъчен отток и така нататък. За съжаление това е изключително неблагоприятна среда, ние просто нямаме работа там. Той си беше поставил огромна цел да ги изкачи всичките върхове и човек се изморява. Смъртта или рискът от контузии, от инциденти е непрекъснато съпътстващ. По тази причина е напрежение и за близки, за приятели и за самия него. Може би от тази гледна точка е искал да свършат по-бързо и да се прибере да си почине. – Амбициозно е, но абсолютно му беше по силите. Факт е, че той качи най-трудните върхове, оставаше му Еверест, най-високият. Качи К2 (8611 м), качи Кангчендзьонга (8586 м), Нанга Парбат (8126 м), Анапурна (8091 м). Последният е не толкова известен връх, но с най-голяма смъртност. Той беше минал голямата част от пътя към тези 14 върха. Няма как да нямаш амбиция и да тръгнеш към такова начинание, и случайно да ги изкачиш. Амбицията е огромна. Испанецът Карлос Сория на 70 години иска да ги направи всичките от короната. Уникални хора са това. – Боян не може да подцени връх. Но в един момент има неща, които са по-силни. Ули Щек, един от най-бързите алпинисти, който изстреля височинния алпинизъм на такива нива със скорости изкачвания и т.н., загина при опит за изкачване на Еверест, но на съседен връх, докато аклиматизира, и никой не разбра. Той имаше скорости рекорди на Матерхорн и Айгер – за два часа и нещо ги изкачи. Има феноменални хора. Но не става въпрос за подценяване. Боян знаеше много добре какво прави. Няма гаранция, че и тук у нас няма да се случи нещо такова – тази зима загина момиче в Пирин при лавина. След като един път стане нещо, всеки може да тръгне да търси грешки, но най-вече въпросът е защо си там. Ако не си планината, под върха, няма да ти се случи нищо такова. Стоиш си у вас, гледаш си телевизия, хайтиш си зад компютъра. – Трудно е. Първо е много бърз. Когато бяхме заедно на Броуд Пик (8047 м), аз общо взето бях в ролята на догонващ постоянно. Той хвърчеше нагоре. По принцип с една експедиция, като застанеш на 5000 метра, дремеш в една мърлява палатка, ядеш друга храна, тогава излизаш извън комфорта си. Започваш да се изнервяш малко или много. Аз с Боян никога не съм имал проблем. Било е спокойно, с лежерни разговори. Той си пишеше винаги в един дневник. – Ето това е въпросът. Тия хора като него не можем да ги разберем. Отново си говорихме преди този разговор – два пъти рак, диабет, две катастрофи, отделно преди години, доколкото знам, не е бил приет в експедиция до Еверест заради здравословни проблеми. Това всичкото те мачка. Трябва да имаш наистина огромна амбиция и сърце да ги направиш тези върхове, дори само един връх да качиш. При моята първа експедиция до Чо Ою (8201 м) казах просто не, това не е моят спорт, прибирам се – това не е за мене. Обаче после пак идва желанието. – В целия ми съзнателен живот като че ли се занимавам с това. Но по-сериозно след 2000 г., тогава полека ескалираха нещата. Първо трекинги, после малка алпинизъм, после повече алпинизъм, после височинен алпинизъм и пр. Така че последните 18 години с това се занимавам. – Отиваш на базов лагер и започваш да аклиматизираш. Понякога това трае и месеци. Отиваш там и започваш да извършваш една рутинна работа – излизане във височина, спане на високо, слизане в ниското, пак почивка, пак излизане на още по-високо…Тоест организмът трябва да привикне на тази липса на кислород, с ниското налягане там. Това е дълга рутинна работа с тежки дрехи, обувки, котки. Движиш по един и същи маршрут, понякога по няколко пъти в рамките на две-три седмици. Това психически те натиска, защото знаеш какъв е пътят, знаеш, че трябва да го минеш и утре, и вдруги ден. На тази височина се спи образно казано, защото влизаш в палатка. Двама души сте, студено е, сгънат си на осем, опитваш се да ядеш нещо – не ти се яде, отвън брули вятър. И най-вкусните неща ти се струват като талашит. Няма никакъв вкус. От чая ти се гади, имаш чувството, че е най-гнусната напитка. Искаш да изпиеш една чиста, изворна вода, обаче няма откъде. Само ледникова се топи. За да излезеш, обуваш котки, навличаш екипировка, един час се оправяш, събираш палатката – студено е, замръзнало, мокро. Тази картина се повтаря много. Някакво удовлетворение идва чак, когато си го направил всичко това, след като се прибереш, след като се видиш с любими хора. Тогава е кефът. Да, има ги гледките, докато си там, има красота. Но ти не можеш и да я осъзнаеш, защото поне при мене мозъкът ми работи на странични писти. Тази острота, която имам тук, там е затъпена. – 1,2,3,4…броиш крачките. 30. Спираш и дишаш. Ей затова мислиш. Така си изчистил, че за нищо не мислиш, буквално. Но има страх и от обективни опасности като лавини и т.н. Има го страха и от височинната болест. Не знаеш в един момент, както си лягаш през нощта, дали ще станеш. Няма гаранции. И това не е само заради височинната болест, просто организмът се натоварва. Мозъчен, белодробен отток можеш да получиш, независимо колко си добър. И шерпите, народът, който живее там и е пословичен със своята издръжливост, също страдат. – Експедиция до осемхилядник, с трекинга и аклиматизацията е между 30 и 40 дни. Преди 20 ден в никакъв случай не трябва да тръгваш към върха. Трябва да натрупаш един обем излизания, спане на високо и почивка. – На самия връх, в една мъглявина, в странно състояние правиш панорама с поглед, кефиш се, знаеш, че си горе. Усещаш подсъзнателно, че си изпълнил нещо, но реално удовлетвореност има, когато вече слезеш. Реално обаче е по-важен пътят. Да тренираш, приказките за върха, подготовката, това те зарежда. Аз лично, когато съм бил на по-високи върхове, не съм усещал нещо по-особено. Просто нямаш време – правиш една снимка и гледаш да изчезнеш. – Остава ни надеждата, да вярваме. Всеки иска да стане чудо. Аз лично не вярвам в Господ. Ходейки по върховете, слушаш готини песни, които те издигат, усещаш се спокоен, в друго измерение, но знаеш, че си си ти. Всичко зависи от тебе и от природата – планината и времето, те са факторът. Другото можем да го искаме, да чакаме чудото. – Мен ме е страх единствено от въздействието на височината върху организма ми. Все си мисля, че другите фактори мога да ги преценя, да ги контролирам, да не рискувам. Аз съм се връщал два пъти точно заради това. Преценявам, че не съм ок физически и се връщам, не искам да прескачам, да си правя експеримент с организма, за да видя дали ще прехвърля това състояние. По-важно е да се върнеш при хората. Случват се прецеденти. Има такъв случай с Райнхолд Меснер на Нанга Парбат (8126) – върха убиец. Той е заедно с брат си. Качват се, но не успяват да се върнат. Меснер е бил отписан от лагера, но успява да слезе по друг маршрут. Появява се в лагера след 7-8 дни. По пътя блъска дълго време без храна, спасяват го местни хора. – Тази конкретно, да. Може би е най-мащабната между две държави. Китайците в Тибет не пускат никого, в този случай пуснаха непалски хеликоптери. Това наистина е уникално по рода си. Всичкото струва и много пари – тези полети са безкрайно скъпи. Но сме и хора. Борим се, искаш да спасиш човек. Това е водещото. – Тази година все още няма изкачване. Всъщност Съни е тръгнал пръв, първо изкачване за сезона да направи. Той се е връщал на десет метра от върха, беше достатъчно разумен, ако прецени, че няма как да го направи. – Да. – България е на много достойно място. Имаме много сериозни изкачвания. Експедицията от 1984 г. до Еверест на Проданов – изкачването по западния хребет всъщност няма повторение от тогава. Сега на Съни постиженията – тук не говорим за рекорди. Това не е стадион, тук не се бориш с никого, не се състезаваш. Бориш се със себе си, бориш се с природата, но нямаш публика, нямаш хронометри. Да, правят се тези 14 върха, но просто защото ги има. Боян имаше много добри постижения – изказване на три върха за сезон, това много малко хора го правят в световен мащаб. Между другото това е много скъпа дейност, която трудно можеш да наречеш хоби, спорт, защото това е начин на живот. – Много хора не го разбират и е нормално. Самият аз не мога да дам веднага отговор защо го избираш. Това е едно огромно изпитание на воля, на физическа подготовка. Самият връх е кулминация, алпинизмът е еманация на всички тези хобита, които аз практикувам. Искаме да качим върха и го правим, защото го има, беше казал Сър Едмънд Хилари – първият човек, покорил Еверест. Това е поривът на хората да видиш какво има там отсреща. – Там страшно се комерсиализира напоследък. Хора от другия край на света дават десетки хиляди долари, които просто нямат никаква понятие от това нещо. Качил е няколко върха в САЩ и казва, че ще отиде на Еверест. Там го качват на едни въжета, връзват го, дават му кислород и той почва да ходи. Не го омаловажавам това, пак е страшно трудно, но не знам дали го изпитваш по този начин или просто искат да кажат – аз бях на Еверест. – Надявам се да има хора, които да продължат да изкачват върхове, защото това е пример. Не всички ще качат К2, но да запали хора, които да тръгнат по планините, дори и по нашите, той това го прави и това е важното. Хората гледат примера. Той го даде и това е достатъчно да затвори устите на всички, които пишат и плюят защо го прави Боян, кой е дал пари, били от данъците ни. Няма такова нещо, всички пари идват от спонсори. – Разбрах, че няма да мога да се кача, след това се оправи времето и другите тръгнаха. И аз съм долу в базовия лагер по маратонки. Насълзиха ми се очите и си викам – ей, тоя връх мога да го кача по маратонки, толкова добре се чувствах вече. Тогава получих някаква общо умора – ние правихме много излизания, на последното реших, че ще се върна и ще почивам. – Чакаш и следиш да дойде. Правиш си аклиматизацията. В лошо време можеш да излезеш до първи, втори лагер, но дотам. Там маршрутът е обозначен, има въжета, има пъртина, палатките са наблизо. Когато направиш аклиматизацията, слизаш в базов лагер и чакаш хубаво време. Трябват ти три дни поне – да можеш да стигнеш втори, трети лагер, да можеш да преспиш. Вечерта преди и малко след полунощ тръгваш към върха. Качваш го, слизаш, вероятно е пак да спиш във високия лагер и след това се измиташ от планината. При лошо време надолу, можеш да слезеш. – На 18 юни отиваме в Пакистан. Идеята е към юли да атакуваме Гашербрум II (8035 м). Той е 13-ят по височина. Имаме подкрепата на пенсионен фонд „Съгласие“. Двама души сме – аз и Румен Радев, съименник на президента. Ясно е, че светът ще продължи да се върти и след това, което се случи с Боян. На мен ми е много притеснено, на Румен също, на близките ни също. Ти виждаш смърт на световноизвестен алпинист и в следващия момент ние тръгваме по подобен път. Идеята е, че мечтата, за която сме живели толкова години, трябва да продължим да я следваме и заради Боян естествено. Нека се извадят най-положителните неща. Пак ще се върна към хейта, към омразата. Ако днес Левски беше жив, във фейсбук щеше да е – 50 на 50, за и против него. Такива хора сме. Аз не чета нищо, което пишат за Съни по тази причина. – Има примери. През 1996 г. става голяма трагедия на Еверест. Човек седи около 30 часа на повече от 8000 м. Това безпрецедентно. Те го подминават, защото го мислят за мъртъв. Чак след ден и нещо го виждат и го свалят до долу. Той се намира до палатките в последния лагер буквално, но има ужасна буря и не мога да го намерят. Тогава загиват 11 човека. Има такива случаи. Но говорим за часове, а не за дни. Над 6000 и няколко метра организмът вече не може да се възстановява. Там ядеш постоянно и губиш килограми, червени кръвни телца, мускулна маса. Ако останеш там, каквото и да ти носят, се стопяваш. – Там трябва да си супер лек. Оставяш газ, оставяш дрехи. Взимаш шише вода или две, колкото можеш да носиш, енергийни барове за храна. Телефонът го оставяш, когато бяхме с него на Броуд Пик, не сме носили също. – Когато си много бръз като Боян, другите те бавят. Това също не е добре. Просто има хора, които искат да са горе. – Не сме, трябваше да го изпратя на летището сега, като заминаваше, но не успях. Искаше да ми разкаже за Гашербрум II. Каза ми – хайде, като се върна, ще ти направя една презентация.  Младен Данков е роден през 1971 г. в Белово, Пазарджик. Завършва Техническия университет в София. Занимава се с търговия дълги години, както и днес. Спортът и всичко свързано с планината му е повече от хоби. В чистия му вид с алпинизъм се занимава от 15 години. Има син и дъщеря.", "date": "2018.05.19", "title": " Алпинистът Младен Данков пред „Труд“: Боян не можеше да подцени връх\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%b1%d0%b8%d0%b2%d1%88%d0%b8%d1%8f-%d0%b2%d1%8a/", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов разговаря с Катрин Аштън – бивш Върховен представител на ЕС по въпросите на външната политика и политика по сигурност и понастоящем председател на програмата “Глобална Европа” към Международния център за изследователи “Удроу Уилсън”. Срещата се състоя в рамките на Международния форум „ГЛОБСЕК“, който се провежда в Братислава. Катрин Аштън сподели задоволството си от успеха на Българското председателство да върне Западните Балкани в дневния ред на ЕС след 15 години, през които те не са били във фокуса на европейската политика. „Срещата на върха между ЕС и Западните Балкани в София е голям успех“, категорична бе Аштън. Тя уточни, че след председателството има опасност темата за Западните Балкани да бъде изместена, ако не е на лице силна позиция и подкрепа на България. По този повод тя предаде поздравления за министър-председателя Бойко Борисов за усилията и успеха на българската инициатива. Към разговора се присъедини и еврокомисарят по Енергийния съюз Марош Шефчович, който е сред говорителите на форума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Цветан Цветанов разговаря с бившия Върховен представител на ЕС по въпросите на външната политика и сигурността Катрин Аштън"}
{"url": "https://trud.bg/%d0%b9%d0%be%d1%85%d0%b0%d0%bd-%d0%b4%d0%b5%d0%b2%d0%bb%d0%b5%d1%82%d1%8f%d0%bd-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%bd%d0%be%d0%b2%d0%b0%d1%82%d0%b0-%d1%81%d0%b8-%d0%ba%d0%bd/", "text": "Книгата „Без плейбек. Близки срещи от пети вид” бе представена снощи в отдел „Изкуство” на Регионалната библиотека във Велико Търново. Това е четвъртата книга на Йохан Девлетян, който дълги години е работил като директор на дирекция „Култура” в Община Пловдив. В тази връзка той е имал нелеката задача да организира редица културни форуми, в резултат на което се запознава с изпълнители от световен ранг. Именно тези срещи описва в книгата си „Без плейбек”. Йохан Девлетян ни представя 28 вълнуващи истории за преживяванията, вълненията, тръпката при общуването си със звезди от световните сцени – Джон Лорд, Били Кобъм, Аирто Морейра, Рик Уейкмън, Кийт Емерсън, Милчо Левиев, Теодосий Спасов….. Завладяващи разкази , които правят читателя съпричастен на всичко, което се случва. Срещата завърши с автографи, които Йохан Девлетян раздаде с огромно удоволствие и с покана за ново гостуване в РБ „П. Р. Славейков” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Йохан Девлетян представи новата си книга „Блез плейбек” в библиотеката в Търново"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d1%81%d0%b2%d0%b0%d1%82%d0%b1%d0%b0%d1%82%d0%b0-%d0%bd%d0%b0-%d0%bf%d1%80%d0%b8%d0%bd%d1%86-%d1%85%d0%b0%d1%80/", "text": "Сватбата в британското кралско семейство е строго разписана церемония с ритуали, водещи началото си от векове назад. От Двореца Кенсингтън публикуваха официалния ред, по който ще се проведе събитието. В програмата е разписано с точност до минути как ще протече ритуалът. Обявени са химните и църковните песни, които ще прозвучат по време на бракосъчетанието между принц Хари и Меган Маркъл, както и кои ще бъдат основните действащи лица. Принц Хари и Меган Маркъл ще бъдат известни като херцог и херцогиня на Съсекс след сватбата си днес, обявиха от Бъкингамският дворец само часове преди церемонията. “Днес кралицата има удоволствието да даде титлата херцог на принц Хари от Уелс, чиито титли ще бъдат херцог на Съсекс, граф Думбартън и барон Килкил”, се казва в изявление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Гледайте на живо сватбата на принц Хари и Меган Маркъл (ВИДЕО)"}
{"url": "https://trud.bg/%d0%b2-%d0%be%d0%b1%d0%bb%d0%b0%d1%81%d1%82%d1%82%d0%b0-%d1%81-%d0%bd%d0%b0%d0%b9-%d0%b2%d0%b8%d1%81%d0%be%d0%ba%d0%b0-%d1%80%d0%b0%d0%b6%d0%b4%d0%b0%d0%b5%d0%bc%d0%be%d1%81%d1%82-%d0%bd%d0%b0%d0%bc/", "text": "Проектът за национална здравна карта намалява болничните легла по акушерство и гинекология в област Сливен, от второ ниво на компетентност, от 118 на 45. В същото време областта е с най-високата раждаемост в страната, според официалната статистика: 12,5 на 1000 при среден показател от 9 на 1000. А голяма част от родилките са под 16-годишна възраст, с непроследена бременност и съпътстваща патология, недоносеността е висока. Проектът оставя без каквато и да е болнична медицинска помощ 20-хилядното население на балканската община Котел, която е трудно достъпен район при зимни условия. Това са част от възраженията срещу предложенията за национална здравна карта, които бяха изразени от лекари, ръководители на болнични заведения, представители на общините и на пациентските организации в Сливен. За цялата област се предвижда болничните легла да бъдат намалени със 138, от 1012 на 874. Чувствителна редукция на леглата от второ ниво на компетентност се предвижда в единственото неонатологично отделение в региона, което се намира в най-голямото лечебно заведение – областната МБАЛ „Д-р Иван Селимински”. Използваемостта на леглата в тази болница е над средната за областта. В инфекциозното отделение пък от 40, болничните легла от второ ниво на компетентност трябва да останат едва 2. „Резултатът от това ще е, че ще напуснат лекари-специалисти. Пациентите ще трябва да пътуват до други градове, което не означава само, че ще се увеличат разходите им. Не означава и че веднага ще бъдат приемани на другите места. Така че листата с чакащи пациенти може да е ужасно дълга”, коментира д-р Богдан Сотиров, председател на регионалната колегия на БЛС. „За съжаление, на всички пациенти ще се наложи да преживяват това, което преживяваме ние, онкологично болните. За нашите терапии, изследвания и други процедури пътуваме до Стара Загора, понякога всеки работен ден за дълъг период от време. Цената на билета само в едната посока е 8 лева”, заяви Димитър Димитров, председател на Сдружение „Онкологично болни и приятели”. Позицията на община Сливен е, че безспорно трябва да има реформа в болничната помощ заради натрупаните дисбаланси, каза кметът Стефан Радев. Ръководството на най-голямата община в Сливенска област се надява, че новата здравна карта няма да лиши областния център от медицинския капацитет, който има в момента, от възможността хората да бъдат лекувани на място и от възможностите за обучение на млади лекари-специалисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " В областта с най-висока раждаемост намаляват болничните легла за родилки и недоносени бебета"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d0%bf%d0%be%d0%ba%d0%b0%d0%b7%d0%b0-%d0%b4%d1%8a%d1%89%d0%b5%d1%80%d1%8f-%d1%81%d0%b8-%d0%bc%d0%b8%d1%80%d0%b0/", "text": "Фолк звездата Емилия, която ревниво криеше дъщеря си Мира от светлините на прожекторите, реши да я покаже на феновете си. Певицата публикува снимка по повод Деня на майката, на която позира заедно с нея и сина си Иван. Бившата половинка на Коко Динев не спира да се хали колко е щастлива с в момента и има всичко, за което е мечтала. Тя постоянно споделя снимки от романтични почивки с новия си мъж Жорж Башур. Арабинът не спира да я глези и да я обсипва със скъпи подаръци. Наскоро двамата посетиха Рим, където изглеждаха все така влюбени. Очаква се скоро Емилия и Башур да започнат подготовка за сватбата, която вероятно ще е другото лято.", "date": "2018.05.19", "title": " Емилия показа дъщеря си Мира\t\t\t"}
{"url": "https://trud.bg/%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0%d1%82%d0%b0-%d0%b7%d0%b0-%d1%83%d1%87%d0%b5%d0%bd%d0%b8%d1%86%d0%b8-tehc-%d0%b8%d0%b7%d1%83%d1%87%d0%b0%d0%b2%d0%b0%d0%bd%d0%b5-2/", "text": "Изключителна възможност се отваря за учениците от среден курс в родните училища. Първият филмов образователен проект, който се фокусира върху определен предмет от учебната програма, а именно история, ще бъде реализиран в пет европейски държави, сред които и България. Партньори в инициативата са Италия, Ирландия, Румъния и Словения. Проектът има за цел да увеличи популярността на съвременното филмовото изкуство от нашия континент и същевременно да допринесе за повишаване качеството на учебния процес и разбирането за важни исторически събития. Организатор на инициативата от българска страна е Фондация „Формат СФФ“, двигател и на Международния фестивал за късометражно кино „В Двореца”/ IN THE PALACE International Short Film Festival, който тази година ще отбележи 15-ото си издание. До 15-и май се приемат заявки от училищата и учениците от гимназиален курс. Като основен и най-атрактивен акцент се откроява конкурсът за видео есе с продължителност до 5 минути, а онлайн гласуване ще определи 3-мата национални финалисти. Те ще имат възможността да бъдат специални гости на фестивала IN THE PALACE за периода 23.06.- 30.06.2018 г., който се провежда в Архитектурно-парков комплекс „Двореца”, гр. Балчик. В рамките на фестивалната седмица тримата победители ще участват в обучение „Как да снимам първия си филм“, водено от утвърдени професионалисти в сферата. Разходите по път, настаняване, изхранване и обучителна програма на спечелилите ще бъдат покрити от организаторите. В големият финал на конкурса сили ще премерят финалистите от всички пет държави, а отборът победител ще получи възможност да се присъедини като част от журито на престижния 75-ти Венециански филмов фестивал Leoncino d’Oro. Посещението на IN THE PALACE също има за цел да обогати учениците и да ги запознае с особеностите на късометражното кино. Освен годишнина, събитието отбелязва и безпрецедентен успех – това е единственият фестивал от региона, включен в списъка на Американската филмова академия, което означава, че директно ще изпрати победителите от своята конкурсна програма за разглеждане от комисията на 91-вите награди „Оскар“. Самата инициатива TEHC – Teaching History Trough Cinema (Изучаване на европейска история чрез киното) ще стартира с филмови прожекции в кино зали или актови зали към училищата, където ще бъдат излъчени специално подбрани филми. По този иновативен метод ще бъде представена на учениците нова възможност за изучаване на историческите етапи в европейския живот през вековете. Правила на конкурса: • Участници: ученици от гимназиален курс на обучение;  • Отбори: по 3 ученици;  • Продължителност на видео есе : до 5 минути;  • Срок за заявяване на участие в конкурса: 15-ти май;  • Срок: заявяване на видео есетата до 05-ти юни;  • Национални финалисти: 3 есета с най-много събрани харесвания, излъчени чрез on-line гласуване;  • Срок: On-line гласуване в периода 7-ми-10-ти юни 2018г на страницата на инициативата във Facebook:  TEHC BG   • Всяко училище може да участва с неограничен брой есета; АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Инициативата за ученици TEHC – Изучаване на европейска история чрез киното обявява последна седмица за заявки\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b7%d0%bd%d0%b0%d0%bc%d0%b5%d0%bd%d0%b8%d1%82%d0%be%d1%81%d1%82%d0%b8%d1%82%d0%b5-%d0%b3%d0%be%d1%81%d1%82%d0%b8-%d0%bd%d0%b0-%d1%81%d0%b2%d0%b0%d1%82%d0%b1%d0%b0/", "text": "Десетки знаменитости пристигат за сватбата на британския принц Хари и американската актриса Меган Маркъл в Уиндзорския замък. Сред тях са американската телевизионна водеща Опра Уинфри, Дейвид и Виктория Бекъм и Джордж и Амал Клуни. Актьорът Идрис Елба и музикантът Джеймс Блънт също пристигнаха за церемонията. От фотообективите бяха уловени и сестрата на Кейт Мидълтън – Пипа Мидълтън, и съпругът ѝ Джеймс Матюс. Тенисистката Серина Уилямс пристигна заедно със съпруга си Алексис Оханян. Две бивши приятелки на принц Хари – Кресида Бонас и Челси Дейви, също бяха сред поканените на церемонията. Британският премиер Тереза Мей, която като други политици не е поканена на кралската сватба, поздрави принц Хари и Меган Маркъл на страницата си в Туитър. “Най-добри пожелания на принц Хари и Меган Маркъл в деня на сватбата. На всички, присъединяващи се към националните празненства по улиците и на други места, пожелавам чудесен ден”, написа Тереза Мей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Вижте знаменитостите, гости на сватбата на принц Хари и Меган Маркъл"}
{"url": "https://trud.bg/%d0%bf%d1%80%d0%b0%d0%b2%d0%be%d1%81%d0%bb%d0%b0%d0%b2%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b3%d0%be%d1%81%d1%82%d1%83%d0%b2%d0%b0-%d0%b2-%d0%ba%d0%b0%d1%82%d0%be%d0%bb%d0%b8/", "text": "Уникално по рода си събитие беше единственото българско участие на Седмицата на културата в Палермо, Сицилия. По този повод в катедралата Chiesa del Santissimo Salvatore в сърцето на Палермо беше открита изложбата “Kostinbrod – cammino, fede, storia’ , представяща уникалните стенописи от храм “Св. Петка” в костинбродското село Богьовци. Стенописите са дело на майстори от Дебърската школа, като техните творби се открояват с висок реализъм и художествена стойност. Църквата е със статут паметник на културата от местно значение, а с времето стенописите са реставрирани и обектът все повече се развива като туристическа дестинация. Това е впечатлило организаторите на изложбата, които предоставиха експозиционна площ не къде да е, а в католическа катедрала. Самата изложба беше открита от принцът на Палермо-Бернардо Торторичи Монтаперто ди Раффадали, Принц на Раффадали и Дука на Сан Николо’ и от кмета на община Костинброд Трайко Младенов. На откриването присъстваха и представители на общинска администрация и общински съветници от Костинброд, представители на местни медии, както и много гости и туристи на Палермо. Посетителите имаха възможност да се сдобият с информационни издания относно историята на храм “Св. Петка” и резиденцията на Константин Велики в Костинброд. Стотици туристи в Палермо имат възможност да се насладят на изложбата, която представя един от бисерите на богатото културно наследство на запад от София. Уникалното в случая е, че изложба, представяща част от културното наследство на източното православие гостува в католически храм. Това е добър пример, че обединена Европа трябва да акцентира на общите черти в културите и политиката, а не на разделителните линии и граници. Приносът на изложбата е безспорен както за община Костинброд на местно ниво, така и за България, защото това беше единственото българско участие в Седмицата на културата в Палермо. За първи път подобно културно мероприятие, организирано от община Костинброд, се представя на такова високо ниво. От друга страна православния свят има с какво да се гордее, защото източноправославните традиции и култура намират широко поле за представяне и социализация извън рамките на православния свят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Православна изложба гостува в католическа катедрала в Палермо\t\t\t"}
{"url": "https://trud.bg/%d0%bc%d0%b0%d0%bb%d0%b8%d0%bd%d0%b0-%d0%b3%d0%b0%d0%b4%d0%b6%d0%b5%d0%b2%d0%b0-%d1%83%d1%87%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%bd%d0%b0-%d0%b1%d0%be%d0%b3%d0%b0%d1%82%d0%b8/", "text": "Малина Гаджева е учителката мечта – позитивна, винаги усмихната и лъчезарна. За две години с новаторските си методи печели авторитет в най-богатия регион на Америка. Създава първото българско училище в Ориндж Каунти. Преподава и в математическата школа RSM, която е в топ 10 на най-престижните училища в Щатите. Програмен директор е и на уникалното училище Melsec. Отстрани изглежда, че Малина е имала късмета да срещне отвъд океана правилните хора в правилното време, но не е само това. Тя се налага като успешен начален педагог със своя професионализъм, с креативността и новаторството си. Преди да замине за Щатите е успешен начален педагог в училище „Черноризец Храбър” в Пловдив. Завършила е дефектология, но последва примера на майка си, която е начален учител. Първа въвежда в школото си електронните учебници.  Заминаването й в Щатите е като Още когато се запознава със съпруга си Лазар, той й споделя, че мечтата му е да отиде в Америка. „Аз тогава му се изсмях”, казва Малина. Женят се, а той продължава да мечтае за Америка. Лазар е полицай, от „добрите ченгета”. Завършил е психология и е работил като педагогически съветник в училище. Когато излиза лотарията „Зелена карта”, той е сред първите, които си пробват късмета, и така в продължение на 18 години. „Никога не съм го окуражавала, даже му казвах, ако спечели зелена карта, да си ходи там да си преследва мечтата, но без мен. Бях негативно настроена към Америка”, обяснява Малина. Веднъж тя решава на майтап да се пробва в лотарията и печели зелена карта. Заминават за Калифорния през 2015 г. с двете си деца – Йоан на 17 и Емануил на 12 години. „Събрахме живота си в 4 куфара и дойдохме тук с много страхове и с малко очаквания”, казва Малина. В Нюпорт Бийч се настаняват при съученик и приятел на мъжа й. Само Йоан владее английски и им превежда. „Бях се примирила, че край с моята професия, отивам в Америка да мия чинии и да гледам възрастни хора – казва Малина. – Беше ми много мъчно, че няма да бъда повече учителка.” Лазар пък не може да работи като полицай без двамата да са положили клетва като американски граждани. Малина започва работа в магазин от известната в Америка верига T.J. MAXX. Тъй като не говори английски, смяната й е от 4 часа сутринта, за да не се среща с клиенти. Работи в отдела за домашни потреби, където е длъжна да натовари 5 огромни тежки колички дневно, които да нареди по рафтовете. Вечно усмихнатата българка бързо завързва много контакти. Няколко месеца по-късно тя разбира, че в съседния град Ървайн има българска църква, приютена в сградата на сръбската църква. Там разговаря с българското семейство, което я е организирало. „Разплаках се пред тях, че ми липсват работата, класа, който оставих, а те ми предложиха да преподавам български на двете им деца”, казва Марина. После още едно семейство я моли да учи и техните деца. Дават й на разположение библиотеката в църквата и се уговарят да започнат на 16 януари. „Каква беше изненадата ми, когато спрях колата пред училището и видях навалица. Помислих си, че хората са дошли на църква, но после една жена ми поднесе питка върху българско ленено бродирано каре за добре дошла. Беше много вълнуващо”, разказва с разтреперан глас Малина. На този импровизиран първи учебен ден се оказва, че българите са разпространили помежду си мълвата за българската учителка и са се събрали 12 деца. Към тях се присъединяват и други и в един момент библиотеката не може да събере 55-те ученици на Малина. Тя оформя класове според степента на владеенето им на българския. От 2 години Малина организира пролетния събор на българите, а есенният се поема от църквата. На тези събори се събира цялата българска общност от Ориндж Каунти, където живеят около 4000 нашенци. Канят музиканти от родината, пекат кебапчета, играят хора, облечени в народни носии. Съдбата среща Малина с българка, която я насърчава да кандидатства в едно училище, в което преподават математика по руската система. Директорката й предлага да изнесе открит урок и тя назубря репликите си към учениците на английски. „След няколко дни получавам имейл: „Добре дошла в нашия отбор”. Не можех да повярвам”, вълнува се Малина. После разбира, че това училище RSM (съкратено от Russian School of Maths) е В него учат само деца на богаташи от Ориндж Каунти, по руската математическа система, която е много ценена в Щатите, и по която преподават и у нас. „Ние ги стимулираме да мислят, а не да наизустяват”, обяснява Малина. Българката започва пробно обучение в лятната школа с 3 деца на предучилищна възраст. „В началото съм изпадала в смешни ситуации. По време на урок слагам някаква картинка на дъската, а не знам как е на английски, и питам: „Деца, какво виждате на дъската?” Те казват, а аз: „Браво, точно така! А това какво е?”, и те пак казват, а аз запаметявам думите”, разказва Малина през смях. Днес тя има 9 класа и 77 ученика. Води група от детската градина, I и III клас, догодина ще има и II клас. От децата тази година са оформили един oner class – за свръхнадарени деца. Те учат по много по-сложна математическа програма за надарени деца на руската спецшкола. „На първата си родителска среща изпаднах в ужас и помолих директорката да я проведе вместо мен. Винаги съм имала самочувствието на добър учител и единствената ми бариера, която сама си бях сложила, беше езикът”, казва Малина. Отношението към учителя в Ориндж Каунти е коренно различно от това в България, казва тя. От 7 до 11 май там е проведена Седмицата на признателността към учителя. Респектът към преподавателя е непоклатим без значение какъв е социалният статус на родителите. Тя си спомня как е разговаряла с бащата на едно момченце, което й пречело в час, как той, който има собствен застрахователен бизнес, се смутил и се извинявал многократно, а на другия ден завел детето да се извини. Веднъж по коридора на училището я спира Марина Елисеева я кани на работа в собственото си училище Melsec, в което се съчетава ученето на езици с културен обмен между държавите. От миналата година Малина носи 3 дини под една мишница, като вече е и програмен директор на училището. „Преподавателите ни по английски готвят учениците, за да живеят и работят тук, а не за да полагат изпит по английска граматика, както е в други училища – включва се в разговора Марина Елисеева. – Работих дълги години в Англия и разбрах, че на децата огромно влияние оказва това, което те виждат в чуждата страна – техния маниер на общуване, как живеят, как учат и така нататък.” В Melsec има всякакви програми според това от какви училища идват учениците – математичeски, бизнес, езикови. Консултират и младежи, които искат да следват в САЩ. Малина въвежда в училището и програма за български ученици, които искат да видят как е животът отвъд океана. Днес семейството й живее в затворен комплекс с апартаменти в Нюпорт Бийч, с наем 2000 долара. В комплекса са общо 5 български семейства. Съпругът й работи като охранител в мол и много му липсва полицията. Големият син Йоан е завършил Newport Harbor High School, едно от най-големите училища с 2500 ученика. Намира се на място, където са концентрирани жилищата на най-богатите хора, но това не смущава Йоан, напротив – той завършва втори по успех във випуска си. Печели пълна колежанска стипендия, учи дигитален и графичен дизайн, като амбицията му е да прави компютърни игри или компютърни ефекти във филми. Малкият Емануил е на 15 години и учи в училището на брат си. Когато синът й Йоан учи в средното училище, се сприятелява с момче на име Тони, което непрекъснато го разпитва за България, за Европа. Двамата са заедно по цял ден. Тони е отличник, има по-голям брат в училището, също отличник, който след часовете помага на закъсали ученици в библиотеката. Малина е очарована от тези скромни и ученолюбиви деца, без изобщо да подозира чии са. Един ден синът й чака училищния автобус, а Тони както винаги му прави компания, докато не се качи вътре. Пред тях спира едно супер луксозно ламборгини като по филмите – скъпо, поръчково. После Йоан казва на майка си, че това култово ламборгини има даже собствен профил в инстаграм. Всички деца наоколо ахват, вадят телефоните и почват да снимат, включително и Йоан. Ламборгинито спира пред Йоан и Тони и слиза мъж, който се приближава към тях. „Тони много се притесни и каза: „Това е баща ми”, разказва после Йоан на майка си. Бащата на Тони попитал Йоан с какво се прибира и му предложил да го закара до вкъщи.  „С Тони те дружат повече от година и той по никакъв начин не е показал, че са богати – казва Малина. – Хранил се е с Йоан в училищната лавка, обаждал му се е за някое домашно. Но тогава моят син много се стресна. Каза: „Ами той като е толкова богат, дали ще ме има за приятел?” Отвърнах му: „Той те е имал за приятел вече, ти не си знаел. Промяната е от теб към него”. Всички в Ориндж Каунти са такива – не демонстрират богатството си.” Славата на артистичната и креативна мисис Малина от България се разнася бързо из Ориндж Каунти. Миналата година при нея отиват мъж и жена, много скромни на вид. Водят крехко свито момиченце. Много притеснено и деликатно я питат ще има ли нещо против първо да пробват дали на дъщеря им ще й хареса в училището по математика. Молят я да обучава детето индивидуално, тъй като до момента е учило само в home school. В Калифорния обучението вкъщи е много разпространено. „Родителите чули за мен и дойдоха с препоръка да пробваме, защото детето трудно приема други хора – разказва Малина. – На първия урок то изобщо не искаше да комуникира с мен, но аз, както казват колегите, съм театрален режисьор без диплома. Имам всякакви играчки в училището и под формата на игра я накарах да се отпусне. Днес тя все още е моя ученичка. Много е умна, владее свободно три езика, свири на пиано. Родителите й пътуват по 4 часа за урок по математика при мен. Преди и след урока си говорим, а те много се радват, че детето чака с трепет уроците ни. Сега Мелизанде е на 5 години, дори е записана догодина в клас и за пръв път ще учи с други ученици. Наскоро съвсем случайно разбрах от директорката, че Мелизанде е графиня. Майка й е от руското царско семейство, а баща й – френски граф.”", "date": "2018.05.19", "title": " Малина Гаджева – учителката на богатите в Ориндж Каунти\t\t\t"}
{"url": "https://trud.bg/%d0%bf%d1%80%d0%b8%d0%bd%d1%86-%d1%85%d0%b0%d1%80%d0%b8-%d0%b8-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-16-%d1%82%d0%b0-%d0%ba%d1%80%d0%b0%d0%bb%d1%81%d0%ba%d0%b0-%d1%81/", "text": "Принц Хари и Меган Маркъл ще станат 16-тата кралска двойка, която ще отпразнува сватбата си в Уиндзорския замък от 1863 година. Това съобщиха на официалната страница на кралското семейство в Туитър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Принц Хари и Меган Маркъл – 16-та кралска сватба от 1863 г."}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d1%81/", "text": "Меган Маркъл пристигна в Уиндзорския замък за сватбата си с принц Хари. Тя напусна хотела, придружавана от майка си Дория Рагланд. По-рано в дворцовия параклис “Сейнт Джордж“ влязоха принцовете Хари и Уилям. Кралица Елизабет Втора пристигна за сватбата на принц Хари в лимоненожълта копринена рокля и манто в същия тон, съобщи Асошиейтед прес. Тоалетът й е създаден от дизайнера Стюарт Парвин. Гостите се изправиха на крака, когато кралицата и съпругът и принц Филип влязоха в храма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Вижте първата снимка на Меган Маркъл с булчинската рокля"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b0%d1%82%d0%b0-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f-%d0%bd%d0%b0-%d0%bf%d1%80%d0%b8/", "text": "Британският принц Хари сключва брак с американската актриса Меган Маркъл. Сватбената церемония е в Уиндзорския замък, във внушителния дворцов параклис „Сейнт Джордж”. Кум e принц Уилям, а сред шаферите са принц Джордж и принцеса Шарлот – по-големите деца на Уилям и Кейт. Бащата на младоженеца – принц Чарлз отведе булката до олтара. Внуците на бившия канадски премиер и синове на най-добрата приятелка на Меган Маркъл носеха шлейфа на булката. След венчавката следват обиколка с каляска и два приема – за официални гости и за близки и приятели на семейството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Започна официалната сватбена церемония на принц Хари и Меган Маркъл"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%be%d1%82%d0%ba%d1%80%d0%b8-%d1%81%d0%b5%d0%b7%d0%be%d0%bd%d0%b0-%d0%b2-%d0%bd%d0%be%d1%89%d1%82%d0%b0-%d0%bd%d0%b0-%d0%bc%d1%83%d0%b7%d0%b5%d0%b8%d1%82%d0%b5/", "text": "Символичен старт на летния туристически сезон бе даден във Варна. Събитието, организирано от общинската дирекция “Туризъм”, събра в Синия салон на Морското казино хотелиери, ресторантьори, дипломати, туроператори, представители на Летище – Варна, на държавни институции и университети. “Благодаря на бранша за конструктивната работа и доброто сътрудничество. Нека си пожелаем сезон 2018 да бъде успешен, спокоен и още по-активен. Вярвам, че ще продължим да работим заедно, обединени от каузата Варна – дестинация за 4 сезона”, заяви кметът Иван Портних. Реализацията на амбициозната цел вече дава резултати. След откриването на целогодишни нискотарифни полети до Варна в “мъртвия” сезон от януари до април града са посетили 27% повече чужденци спрямо миналата година. Гостите са били от Германия, Белгия, Холандия, Франция, Италия и Турция, сочат данни на общината. За първи път това лято голям британски туроператор ще има директни чартъри до Варна, а прогнозите на бранша са, че ръстове се чакат и на немския, полския, френския и румънския пазари. Лято 2018 ще премине и под знака на 110-годишнината на най-стария ни морски курорт – Св. Св. Константин и Елена, припомни Елена Косева, изпълнителен директор на едноименния холдинг. Откриването на сезона във Варна съвпадна с Нощта на музеите, в рамките на която в петък вечерта и в целия съботен ден жителите и гостите на града имаха възможност безплатно да посетят 60 музея и галерии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Варна откри сезона в Нощта на музеите"}
{"url": "https://trud.bg/%d0%ba%d0%be%d0%be%d0%bf%d0%b5%d1%80%d0%b0%d1%86%d0%b8%d1%8f-%d1%81%d0%b5-%d0%b6%d0%b0%d0%bb%d0%b2%d0%b0-%d0%be%d1%82-%d0%bc%d0%b5%d0%b6%d0%b4%d1%83%d1%81%d1%8a%d1%81%d0%b5%d0%b4%d1%81%d0%ba%d0%b0/", "text": "Великотърновска фамилия е превърнала част от градинката пред блока си в незаконен паркинг за леката си кола и системно унищожава засетите от съкооператорите декоративни растения и храсти, предоставени безвъзмездно от общината по време на ежегодната кампания „Моята градинка”. За това сигнализира в жалба до Великотърновския общински съвет домоуправителката на кооперацията Ивелина Русинова, която търси съдействие от местния парламент и общинската администрация за възникналия междусъседски конфликт. „От две години нашата кооперация участва в кампанията „Моята градина” на община Велико Търново и съм изключително доволна, както от професионалното отношение на служителите, така и от декоративните храсти и цветя, които ни доставяте. Имам, обаче, голям проблем със сем. Йорданови, живущи на етаж, което си е присвоило част от общинската градинка пред блока, за да я превърнат в незаконен паркинг за колата си, като за целта са насипали чакъл в градинката и са поставили отгоре тротоарни плочки.” – пише в жалбата си домоуправителката на кооперацията на ул. „Любен Каравелов” №69. Общото събрание излиза с решение семейството да не паркира повече там автомобила си, а като всички останали – на улицата пред блока. На бившия незаконен паркинг съкооператорите засаждат общинските цветя и храсти и тук започва друг проблем. „Нощ след нощ цветята са изкоренени, изпочупени, стъпкани. На 100% сме сигурни, че това са противообществени прояви, извършени от сем. Йорданови.” – твърди Русинова. Равносметката от тазгодишната пролетна кампания „Моята градина” за кооператорите е изтръгнати два броя жив плет и съсипани три броя, смачкани теменужки, липсващи сини треви, изтръгнато многогодишно цвете и счупена декоративна стомна. „Наред с това, въпросното семейство Йорданови от години складира в коридорите на мазите, както и в междублоковото пространство дървен материал, като излага сградата на опасност от пожар.” – завършва жалбата на Ивелина Русинова, която се надява местният парламент и общинска администрация да приложат рестриктивни мерки към проблемното семейство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Кооперация се жалва от междусъседска война – семейство си отмъщава заради отнет незаконен паркинг"}
{"url": "https://trud.bg/%d0%ba%d1%80%d0%b0%d0%b5%d0%b2-%d0%bd%d0%b0-%d0%bf%d0%be%d0%b1%d0%b5%d0%b4%d0%b0-%d0%be%d1%82-%d1%82%d0%b8%d1%82%d0%bb%d0%b0%d1%82%d0%b0/", "text": "Божидар Краев може да се превърне в единствения български легионер, триумфирал с титла през сезона. Неговият „Мидтиланд“ е лидер в първенството на Дания кръг преди края. Краев започна трудно сезона и рядко игра, но напоследък натрупа скорост. Нападателят игра шест минути при успеха с 2:0 като гост над „Копенхаген“, който доближи „Мидтиланд“ до титлата. Българинът смени нигериеца Огочукво Франк в края на двубоя, която резултатът бе оформен. До този момент „Мидтиланд“ вървеше ръка за ръка с „Брьондби“, който драматично и неочаквано направи 2:2 с „Хорсенс“, допускайки 2 гола в последната минута. Ако в понеделник „Мидтиланд“ победи последния в първата шестица „Хорсенс“ у дома, ще е шампион. При равенство или загуба „Брьондби“ има шанс да навакса, но само с успех над „Олборг“.", "date": "2018.05.19", "title": " Краев на победа от титлата"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b8-%d1%80%d0%b0%d0%b7%d0%bc%d0%b8%d1%80%d0%b8%d1%86%d0%b8-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "„ „", "date": "2018.05.19", "title": " Шампионски размирици в Германия"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%b2-%d1%80%d0%b0%d0%b7%d0%b3%d0%be%d0%b2%d0%be%d1%80-%d1%81-%d0%b3%d1%80%d1%8a%d1%86%d0%ba%d0%b8%d1%8f-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "Гръцкият премиер Алексис Ципрас се срещна днес с президента Прокопис Павлопулос, за да го информира за най-новите развития около продължаващите разговори по спора за името на Македония, съобщава в. „Катимерини“. „Искаме трайно решение“, обяви Ципрас, като подчерта, че правителството настоява всяко едно име да бъде използвано „ерга омнес“, т.е. за всеобща употреба, както и Скопие да ревизира македонската конституция, променяйки положения, смятани за иредентистки. Ципрас е подчертал, че преговорите със Скопие са в „решаващ етап“. Президентът на Гърция е настоял за възможно най-широк консенсус между политическите партии. Премиерът е планирал днес разговори и с лидери на опозиционните сили. Според информации Атина и Скопие обсъждат варианта за име „Република Илинденска Македония“ за разрешаването на десетилетния спор между двете страни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Ципрас в разговор с гръцкия президент: Преговорите със Скопие са в решаващ етап"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be-2/", "text": "Държавният глава Румен Радев изразява съболезнования на своя кубински колега президента Мигел Диас-Канел по повод   край Хавана, при която загинаха над 100 души. Това съобщиха от пресслужбата на президентството. Президентът Радев изразява съпричастност и съчувствие от името на българския народ и от свое име към семействата и близките на загиналите, както и надежда за възстановяването на оцелелите при тежката катастрофа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Президентът Радев изпрати съболезнованията си на кубинския си колега по повод катастрофата на пътнически самолет край Хавана"}
{"url": "https://trud.bg/%d0%bc%d0%b0%d1%81%d0%be%d0%bd%d0%b8-%d0%be%d1%82-%d1%82%d1%80%d0%b8-%d0%ba%d0%be%d0%bd%d1%82%d0%b8%d0%bd%d0%b5%d0%bd%d1%82%d0%b0-%d0%b2%d0%b0%d0%bb%d0%b8%d0%b4%d0%b8%d1%80%d0%b0%d1%85%d0%b0-%d1%8e/", "text": "Специална марка с изображението на великия Архитект на Вселената бе валидирана в масонски храм в София от Обединената велика Ложа на България (ОВЛБ). Лимитираното издание е по повод на 25 години Обединена Велика Ложа на България. На събитието присъстваха Великите майстори на Унгария, Швейцария, Белгия, Германия, Испания, Черна гора, Кипър, делегации на велики ложи от Илинойс, Африка, Мали, Бряг на Слоновата кост, Италия, Австрия, Гърция и др. Изпълнителният директор на Български пощи Деян Дънешки представи юбилейната марка заедно с председателя на българските филателисти Спас Панчев. Изданието е с тираж 10 100 броя и с номинал 2,50 лева, както и марка с номинал 65 стотинки с тираж 11 000 броя, а автор на илюстрацията с масонски символи е доктор Атанас Атанасов. Любопитното бе, че за пръв път в историята на масонството в България свободните зидари у нас показаха пред медиите действащ храм за ритуали на свободните зидари. “Поздравявам Обединената Велика Ложа на България за откритостта. това е пътят към обществото”, каза по време на събитието Оскар де Алфонсо, Велик майстор на Великата Ложа на Испания и президент на Интерамериканската масонска конфедерация. “Ясно е, че в съвременните социални мрежи е по-лесно да има негативни коментари, но с отварянето към обществеността ние искаме да покажем, че обвиненията, които често чуваме към масонството, са несъстоятелни”, каза от своя страна пред журналистите Искрен Йотов, Велик майстор на ОВЛБ. “Масонството преди всичко състояние на духа. Храмът, който ни е събрал днес не е нищо повече от мястото на духовния мир, който трябва да открием и разпространим, раздавайки себе си”, допълни Великият оратор на ОВЛБ Борис Китанов. Всички чуждестранни делегации на свободни зидари са в България за редовното общо събрание на ОВЛБ, което тази година е посветено на 25 години от основаването на Обединената велика Ложа на България. По време на тържествата бе открита и изложба с масонска тематика.", "date": "2018.05.19", "title": " Масони от три континента валидираха юбилейна марка в България (СНИМКИ)\t\t\t"}
{"url": "https://trud.bg/%d1%81%d1%82%d0%b0%d0%bd%d0%ba%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d0%be%d1%82%d0%ba%d1%80%d0%b8-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f-%d1%88%d0%b0%d0%bc%d0%bf%d0%b8/", "text": "317 състезатели от 58 клуба мерят сили в Държавния лично отборен шампионат по свободна борба за деца в Горна Оряховица. Срещите започнаха рано тази сутрин пред препълнената Спортна зала „Никола Петров”. Горнооряховският клуб „Локомотив” се представя с най-много състезатели – 13. Държавният шампионат бе открит от кметът на Общината инж. Добромир Добрев, който приветства всички с добре дошли и пожела на състезателите успех и достойно представяне. На официалното откриване на състезанието присъстваха още Димитър Николов, председател на постоянната комисия „Младежки дейности и спорт” в Общинския съвет, общинският съветник Милчо Милев, Станка Златева, двукратен сребърен медалист от Олимпийски игри, 5-кратен световен и 6-кратен европейски шампион по борба, инж. Петя Богданова, директор на Общинско предприятие „Младежки дейности, спортни имоти и прояви”, новоизбраният председател на СКБ „Локомотив” Цветан Зеленков, представители на Българската федерация по борба. Инж. Добромир Добрев връчи почетни плакети на официалните гости и на бивши състезатели, започнали спортната си кариера от Горна Оряховица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Станка Златева откри Държавния шампионат по свободна борба за деца в Горна Оряховица"}
{"url": "https://trud.bg/%d1%80%d0%b5%d1%82%d1%80%d0%be-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%b2-%d0%bf%d0%b0%d1%80%d0%b0%d0%b4-%d0%b7%d0%b0-%d1%81%d0%bf%d0%b0%d1%81%d0%be%d0%b2%d0%b4%d0%b5%d0%bd/", "text": "Над 200 ретро автомобила взеха участие в парад по случай Спасовден в центъра на столицата, видя “Труд”. На площада около храм-паметника “Св. Александър Невски” за 29-ти път се проведе традиционното шествие по повод Деня на шофьора. Събитието е организирано от Българския автомобилен клуб “РЕТРО” съвместно със Съюза на българските автомобилисти и Столична община.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Ретро автомобили в парад за Спасовден в София (СНИМКИ)"}
{"url": "https://trud.bg/%d0%bd%d0%b0%d0%b4-1-100-%d0%bb%d0%b2-%d1%81%d1%8a%d0%b1%d1%80%d0%b0%d1%85%d0%b0-%d0%b7%d0%b0-%d0%b1%d0%be%d0%bb%d0%bd%d0%be-%d0%b4%d0%b5%d1%82%d0%b5-%d0%b2-%d0%b5%d0%bb%d0%b5%d0%bd%d0%b0-%d0%bd/", "text": "1106 лева събраха еленчани за лечението на 4-годишния Мирослав Петров от Елена на благотворителен фолклорен концерт. Той се организира от народно читалище „Напредък-Елена-1863“ и Клуб за автентични народни хора “СамоДиви” с ръководител Траяна Стоянова. Освен танцьорите от този състав към читалището участва и женският битов хор, ръководен от Георги Петров, също и музиканти. Със своята вълнуваща изява в подкрепа на детето всички участници в концерта и публиката показаха, че са хора с отворени сърца за чуждата болка и за милосърдие. Мирко страда от детска церебрална парализа и за да проходи са необходими операции, както и ежедневна рехабилитация, за които семейството му няма необходимите средства. Днес председателят на еленското читалище Димитринка Иванова предаде на майката на детето събраните пари от концерта, а тя пожела на организаторите да продължат с добрите си дела в помощ на нуждаещите се деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Над 1 100 лв. събраха за болно дете в Елена на фолклорен концерт"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8-%d0%b0%d1%82%d0%b0%d0%ba%d1%83%d0%b2%d0%b0%d1%82-%d0%ba%d0%b8%d0%bb%d0%b8%d0%bc%d0%b0%d0%bd%d0%b6%d0%b0%d1%80%d0%be/", "text": "Всяка година около 30 000 ентусиасти атакуват Килиманджаро, най-високият планински масив в Африка. Не всички обаче достигат до най-високата точка – Ухуру, намираща се на 5892 метра надморско равнище. Но Фред Дистелхорст, Ангела Воробьова и Вернер Бергер са сред щастливците да покорят върха, макар че надхвърлят 80 години. Самото изкачване не е никак лесна работа. Едва 50 процента от желаещите успяват да достигнат целта. Основна причина за неуспеха е трудната адаптацията на тялото към бързо увеличаващата се надморска височина. 88-годишният Фред Дистелхорст обаче успява да се справи с това предизвикателство. Първоначално местните водачи не веднага се решават да вземат американския пенсионер в групата си. Опасенията са, че едва ли ще издържи на натоварванията. “Бях в много добра форма, макар че съм дребен и възрастен човечец”, казва бившият стоматолог, който стига до върха с 22-годишната си внучка Елен Едгъртън. А идеята да се захване с подобно предизвикателство идва с благотворителна цел. Момичето дълго време работи като доброволец в Танзания, а мисията я отвежда в Кения, където среща доста нуждаещи се деца. След завръщането оттам й хрумва идеята да събере пари за построяване на домове за малчуганите. Речено-сторено. Пише писмо на дядо си с предложение да качат заедно Килиманджаро. Създава и интернет страница, която да популяризира идеята, а със събраните средства да платят на фирма за построяването на домовете. Така започва атаката на върха за 88-годишния пенсионер, която му отнема 6 дни. По пътя си двамата са придружавани от деветима алпинисти и четирима водачи. Два пъти на ден те проверяват пулса на Дистелхорст, а също измерват нивото на кислорода, температурата и кръвното му налягане. И остават учудени от показателите, които сякаш са на младеж. Алкохолът в планината е забранен, но когато Фред стига върха, в изблик на щастие вади от багажа си празна кутия от бира, за да си направи снимка за спомен. А по-късно признава, че не му е било чак толкова тежко. Завидната си форма зъболекарят признава, че дължи на здравословния начин на живот във Вайл, Колорадо. През последните 40 г. поне 100 дни всеки сезон той карал ски, спазвал и вегетарианска диета, а силната привързаност към внучката, натежала да приеме предложението й за атака на върха. “Тя е наистина е специална за мен и исках да бъда с нея”, каза Дистелхорст, който записа името си в Рекордита на Гинес за най-възрастен човек, стъпил на Ухуру. Преди това постижение бе на 86-годишната сибирячка Ангела Воробьова, която покорява африканския връх с дъщеря си. Като млада тя често боледувала, затова започнала да прави походи и доста физически упражнения. Здравето й се подобрява, но активният начин на живот се превръща в навик. “Пътешествията са най-доброто, което може да се случи на един човек”, казва Воробьова, която сега е на 90 г.  И за да си позволи пътешествия спестява от пенсията си. Веднъж на 2 г. е в различни точки на света. Вече е била в ЮАР, Тунис, Република Корея, Ботсвана, Чили, Монголия и Китай. Планира да покори и Андите. “Всичко е проста аритметика – казва Ангела Воробьова. – Пенсията ми е 20 000 рубли ($320) на месец, която заделям цялата и с дъщеря ми живеем с нейните средства. Направете сметка колко се събира за две години. А пътуването ни до Танзания е колкото някои хора плащат, за да отидат на почивка в Египет или Тайланд. Но ние имаме други приоритети.”  А на Килиманджаро Ангела стъпва на 29 октомври 2015 г. и посвещава успеха на голямата си сестра, родена на същия ден, но починала едва на 12 години. “Времето беше много тежко, но изобщо не съм мислела да се отказвам – казва пътешественичката. – През деня се катерихме, валяха ни мусони, които мислехме, че никога няма да спрат. А нощем изсушавахме цялото си оборудване. Атакувахме върха 13 часа. Показателите ми бяха страхотни – пулс 70, концентрацията на кислород в кръвта – 89 процента, но се чувствах много уморена. Когато стигнахме 4000 метра с нашия водач дори изтанцувахме танго. На 5000 метра вече посрещнахме изгрева. На самия връх престояхме около час. Толкова беше красиво, че не исках да си тръгвам.” А Вернер Бергер успя да покори върха за седми път миналото лято. И така отпразнува 80-годишния си юбилей на 16 юли. Килиманджаро не е първата височина, атакувана от Бергер. Името му стои в книгата Рекордите на Гинес за най-възрастен човек, стъпил на най-високите 7 точки на седемте континента, включително и на Еверест, Елбрус и Аконкагуа. “С този пример исках да вдъхновя хората от всички възрасти да живеят с цел, но и със страст”, казва канадецът.", "date": "2018.05.19", "title": " Пенсионери атакуват Килиманжаро\t\t\t"}
{"url": "https://trud.bg/%d1%83%d0%b4%d0%be%d1%81%d1%82%d0%be%d1%8f%d0%b2%d0%b0%d1%82-%d1%81-%d0%bf%d0%be%d1%87%d0%b5%d1%82%d0%b5%d0%bd-%d0%b4%d0%be%d0%ba%d1%82%d0%be%d1%80-%d0%bd%d0%b0-%d0%b2%d1%82%d1%83/", "text": "Президентът на Световната централа по таекуондо О Хьон-Док ще бъде удостоен със званието „Почетен доктор на ВТУ /Doctor honoris causa/”. Решението е на членовете на Академичния съвет на висшето учебно заведение. Негово Превъзходителство е положил всеотдаен труд за предаване на опита си на множеството спортисти като заместник-председател и председател на Федерацията по таекуондо. Работил е активно за включването на Великотърновския университет като университетски център по таекуондо, се посочва в мотивите на ръководството. Отличието „Почетна грамота на Ректора” се присъжда на д-р Никола Вълчанов за приноса му при създаването и рекламирането на специалността Софтуерно инженерство. С почетен диплом „Дарител на ВТУ” ще бъде отличено пловдивско акционерно дружество за даренията на компютърни конфигурации и подобряване на материалната база на факултет „Математика и информатика”, реши още Академичният съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Удостояват с „Почетен доктор на ВТУ” президента на Световната централа по таекуондо"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%b7%d0%b0-5-%d0%b8-%d0%bf%d1%8a%d1%82-%d0%bf%d0%be%d1%80%d0%b5%d0%b4-%d1%81%d1%8a%d1%81-%d1%81%d1%83%d1%85%d0%b0-%d0%bc%d1%80%d0%b5%d0%b6%d0%b0/", "text": "„Кайсар“ на треньора Стойчо Младенов се очертава като един от най-солидните в защита в казахстанското първенство. За пети път поред отборът от Кизилорда не допусна гол и завърши 0:0 у дома срещу „Атирау“, първия тим на Екзекутора на „Ливърпул“ в страната. Двубоят се игра на връх 42-годишния рожден ден на помощник-треньора и легенда на ЦСКА Тодор Янчев. „Кайсар“ имаше повече положения за гол, трибуните бяха почти пълни, но късметът не покри тима. Нулевото равенство е второ поредно за „вълците“. Преди мача с „Атирау“ те не допуснаха гол последователно срещу „Ордабаси“ (воден от Георги Дерменджиев), „Тобол“, „Шахтьор“ (Караганги) и „Кизил Жар“ (воден от Никола Спасов). След лошия старт на сезона тимът на Младенов вече е в първата шестица на класирането – мястото, където завърши през 2017-а. В съкото време „Кизил Жар“ на Спасов претърпя най-големия крах след завръщането си в елита. Отборът катастрофира с 0:5 на терена на „Иртиш“. Още през първото полувреме „Кизил Жар“ бе допуснал три гола. Отборът на Спасов е на десето място от 12 участника в казахстанското първенство. „Ордабаси“ на Дерменджиев е на четвърта позиция.", "date": "2018.05.19", "title": " Стойчо за 5-и път поред със „суха мрежа“"}
{"url": "https://trud.bg/%d1%87%d0%be%d1%87%d0%b5%d0%b2-%d1%81-%d0%b3%d0%be%d0%bb-%d0%b7%d0%b0-%d0%bf%d0%b0%d0%bb%d0%b5%d1%80%d0%bc%d0%be-%d1%87%d0%b0%d0%ba%d0%b0-%d0%b1%d0%b0%d1%80%d0%b0%d0%b6/", "text": "Ивайло Чочев вкара един от головете за „Палермо“, с който тимът срази „Салернитана“ с 2:0 във втора италианска дивизия. Попадението обаче не стига да директна промоция. „Палермо“ ще мине през баражите в опит веднага да се завърне в елита. Чочев е един от любимците на публиката, след като не напусна при отпадането миналия май. След като премина от ЦСКА в „Палермо“, халфът е един от най-добрите футболисти на отбора. Голямата новина в Италия обаче е завръщането на „Парма“ в Серия А. Клубът мина през безкрайни трудности, стигнали до фалит, за да е отново в най-високото ниво. Промоцията дойде след домакинското 2:0 срещу „Специя“. Възходът на „Парма“ във футбола също има българска следа. В първото евроучастие отборът бе отстранен от ЦСКА през 1992 година. Но след това „Парма“ спечели и Купата на УЕФА, и КНК в полза на италианската футболна гордост.", "date": "2018.05.19", "title": " Чочев с гол за „Палермо“, чака бараж"}
{"url": "https://trud.bg/%d1%81%d0%b5%d1%83%d0%bb-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2%d1%8a%d0%b2-%d0%b2%d0%be%d0%b5%d0%bd%d0%bd%d0%be%d0%b2%d1%8a/", "text": "Южна Корея се отказа да участва във военни маневри с включване на стратегическа авиация от САЩ поради опасения да не последва рязка реакция от страна на Севера. Това съобщи днес телевизия Кей Би Ес, цитирана от ТАСС. По данни на телевизията за текущата седмица са били насрочени маневри с кодово име “Блу лайтнинг”, предвиждащи използването на стратегически бомбардировачи Б-52. Южна Корея обаче е заявила пред САЩ, че не желае да участва в тях с оглед подобна стъпка да не се отрази негативно върху междукорейските отношения в навечерието на срещата на върха САЩ-Северна Корея. На 16 май южнокорейският министър на отбраната Сон Йон-моо е разговарял с генерал Винсънт Брукс, командващ американските сили на Корейския полуостров. Договорено е било Б-52 да не влизат в южнокорейската опознавателна зона за противовъздушна отбрана, а да летят само в японското въздушно пространство, посочва Кей Би Ес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Сеул се отказа да участва във военновъздушни маневри с включване на авиация от САЩ"}
{"url": "https://trud.bg/%d0%bf%d0%be%d0%b7%d0%bb%d0%b0%d1%82%d0%b5%d0%bd-%d0%b0%d0%bb%d0%b1%d1%83%d0%bc-%d0%bf%d0%be%d0%ba%d0%b0%d0%b7%d0%b2%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d1%81%d0%bd%d0%b8%d0%bc/", "text": "Уникални снимки, непоказвани досега, са събрани в изключително луксозен албум, който се издава по случай 80-годишния юбилей на цар Симеон II. Той беше честван миналата година и в месеците след това този албум става факт. “Труд” показва няколко от снимките ексклузивно за своите читатели. Изданието съдържа подробно описание на произхода на българската царска династия, историческите факти и делата им в служба на България. Текстът е на български и английски език. Най-важните моменти от живота им са илюстрирани в приложението от десетките снимки, повечето от които се публикуват за първи път. Книгата е във вид на хоризонтален луксозен албум с твърда подвързия със златен отпечатък и оригинално художествено оформление на книжното тяло, външната страна на което също е покрито със златен прашец. Издание е на Фонд “Цар Борис и Царица Йоанна” – Царски дворец Врана и издателство “Български Бестселър – Национален музей на българската книга и полиграфия”. “През 2010 г. основах Фонда за опазване на историческото наследство “Цар Борис и Царица Йоанна”, чиято цел е да съхрани царското наследство на България със средствата, с които ние разполагаме. След дълги години на безразличие, лъжи и пропаганда сметнах, че ще е жалко да изпадне в забрава такова богато наследство, архивите, семейните картини и предмети, при положение, че могат да бъдат достояние на хората.” Това пише Симеон Сакскобургготски в началото на книгата. Неговата съпруга, сестра му и лично той събират отново в България техни исторически предмети, архиви и документи, както и обзавеждат двореца във Врана с мебели, докарани от Мадрид, от Кобург, а също и от България. Преди 130 години един високообразован европейски принц, потомък на древни родове и династии, отдаден страстно на природата и романтичната древност, на генеалогията и хералдиката, полиглот и космополит, се възкачва на престола на новоосвободена България и завинаги свързва своята и на потомците си съдба с тази на българите. Това е Негово Кралско Височество Фердинанд Максимилиян Карл Леополд Мария, принц Сакс-Кобург-Готски и херцог Саксонски, принц на Кохари, Чабраг и Житня, граф на Мурани, който става Княз Фердинанд Български – бъдещият Цар на Българите. Роднина на най-влиятелните короновани особи в тогавашния свят, по кръв свързан с британската, белгийската, португалската, френската, баварската, бразилската, австро-унгарската, испанската корона. В албума могат да се видят фотографии, свързани с най-важните моменти от живота на царската фамилия – от края на XIX век до днес. Снимките са пазени грижливо от Сакскобургготската фамилия и сега тя разрешава тяхното публикуване. Една от целите на последния български монарх е да развие и социализира исторически институт, посветен на Третото българско царство, с постоянна музейна експозиция, архивен фонд и специализирана библиотека, какъвто у нас не съществува. “Този период системно е заличаван в учебниците по история, а в най-добрия случай е очернян”, пише царят в предговора. Премиерата на албума ще бъде на 29 май в двореца “Врана”. Част от тиража е с колекционна стойност – със специална подвързия от кадифе, позлатени букви и индивидуална номерация на всеки екземпляр с подпис и посвещение от Н. В. Цар Симеон II.", "date": "2018.05.19", "title": " Позлатен албум показва уникални снимки на Кобургите\t\t\t"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d1%88%d0%b8%d0%bd%d0%b4%d0%b7%d0%be-%d0%b0%d0%b1%d0%b5-%d1%81%d0%b5-%d0%bd%d0%b0%d0%b4%d1%8f%d0%b2/", "text": "Японският премиер Шиндзо Абе планира да обсъди с руския президент Владимир Путин изпълнението на план за сътрудничество от осем точки между Япония и Русия и да постигне напредък по пътя към сключване на мирен договор между двете страни. Абе заяви това в ефира на руската телевизия „Русия 1“, предаде ТАСС. Според японския държавник неговото предложение за сътрудничество във вид на план от осем точки, отправено преди две години, вече става реалност. Кремъл съобщи вчера, че японският премиер ще посети Русия на 25 и 26 май по покана на Путин и като почетен гост ще присъства на Петербургския международен икономически форум, а след преговори с държавния глава на Русия ще участва в церемония за откриването на Годината на Япония в Русия и Годината на Русия в Япония. Абе заяви в телевизионния ефир, че „разчита да постигне напредък в решаването на една крайно важна задача – сключване на мирен договор“ между Япония и Русия, какъвто не е подписан след края на Втората световна война. По думите му на предишната си среща в Япония през декември двамата са формулирали „нов подход към решаването на проблема“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Японският премиер Шиндзо Абе се надява на напредък по пътя към мирен договор с Русия"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%be%d1%82%d0%ba%d1%80%d0%b8-%d0%bf%d1%8a%d1%80%d0%b2%d0%b0%d1%82%d0%b0-%d0%bf%d0%bb%d0%b0%d0%b2%d0%b0%d1%89/", "text": "Русия показа днес първата плаваща атомна електроцентрала в света на церемония в пристанището на северния град Мурманск, където ще бъде заредена с ядрено гориво, преди да се отправи към Източен Сибир, предаде БГНЕС. Построеният в Санкт Петербург кораб „Академик Ломоносов“ пристигна в Мурманск в четвъртък, където беше закотвен в пристанището и представен на медиите днес. Съдът, построен от държавната компания „Росатом“, е с дължина 144 метра и ширина 30 метра и водоизместимост 21 000 тона. Той има два реактора по 35 мегавата, подобни на тези, използвани за захранване на ледоразбивачите. През лятото на 2019 г. съдът трябва да бъде изтеглен до пристанище Певек в автономния район Чукотка в крайната североизточна част на Русия, на 350 километра северно от арктическия кръг. Плаващата АЕЦ може да произвежда достатъчно електричество, за да захрани град с 200 000 жители, далеч повече от 5-те хиляди, които живеят в Певек, най-северния град на Русия. Електроенергията от „Академик Ломоносов“ ще бъде използвана предимно за захранване на петролните платформи, тъй като Русия навлиза все по-навътре в Арктика да прави сонди и да добива нефт и газ, за което се нуждае от електроенергия по тези отдалечени места. Виталий Трутнев, който отговаря за изграждането и експлоатацията на плаващи атомни електроцентрали в „Росатом“, каза, че тези блокове ще „доставят електроенергия и топлинна енергия за най-отдалечените райони, като подкрепят растежа и устойчивото развитие“. Според него използването на такива плаващи реактори може да спести 50 000 тона емисии от въглероден диоксид годишно. Шлепът първоначално е трябвало да бъде зареден в Санкт Петербург, но тази работа е била преместена в Мурманск поради загриженост в страните по Балтийско море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Русия официално откри първата плаваща АЕЦ в светa"}
{"url": "https://trud.bg/%d0%b1%d0%b5%d0%bb%d0%b3%d0%b8%d0%b9%d1%81%d0%ba%d0%b8-%d1%84%d0%b8%d0%bb%d0%bc-%d1%81%d0%bf%d0%b5%d1%87%d0%b5%d0%bb%d0%b8-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%b3%d0%b5%d0%b9/", "text": "Филмът “Момиче” на белгийския режисьор Лукас Донт спечели наградата “Гей палма” на кинофестивала в Кан, предадоха АФП и Ройтерс. Филмът е за стремежа на транссексуална тийнейджърка да стане професионална балерина. Той беше посрещнат много топло на кинофестивала в Кан. Сп. “Варайъти” написа, че това е “поразителен дебют, както за режисьора Лукас Донт, така и за изпълнителя на главната роля Виктор Полстър”. Вчера актьорът спечели наградата за най-добро изпълнение в секцията “Особен поглед”. Наградата “Гей палма” е неофициална. Тя се присъжда от 2010 г. на филм на ЛГБТ тематика, независимо от секцията и конкурсната програма, в която е представен. Тази година за нея си съперничеха 16 филма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Белгийски филм спечели наградата “Гей палма” в Кан"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d1%81%d0%bb%d1%83%d0%b6%d0%b1%d0%b8-%d1%81%d0%bb%d0%b5%d0%b4%d1%8f%d1%82-%d1%80%d0%b0%d0%b4%d0%b8%d0%ba%d0%b0%d0%bb%d0%b8%d0%b7/", "text": "Разпадащият се халифат на “Ислямска държава” прави ситуацията с радикализиращите се млади хора по-непредвидима, коментира шефът на германското разузнаване Ханс Георг Маасен. Според него терористичната организация залага все повече на виртуалната сила на халифата, предаде БНР. “Терористичната заплаха претърпя промяна, след като в Сирия и Ирак „Ислямска държава“ бе изтласкана и изправена с гръб към стената. Затова не може да организира терористични нападения в Европа”, коментира шефът на германското разузнаване. Ханс-Георг Маасен каза, че тайните служби са пренасочили усилията си в издирването и наблюдението на хора, които се поддават на радикализацията през интернет. Те често са склонни да извършват единични нападения с кола или нож, както напоследък се случва в редица европейски страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Германските служби следят млади хора, които се радикализират в интернет"}
{"url": "https://trud.bg/%d0%bf%d1%80%d0%b8%d0%bd%d1%86-%d1%85%d0%b0%d1%80%d0%b8-%d0%b8-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bc%d1%83-%d0%bc%d0%b5%d0%b3%d0%b0%d0%bd-%d0%be%d0%b1%d0%b8%d0%ba%d0%be%d0%bb/", "text": "Британският принц Хари и съпругата му Меган Маркъл обиколиха Уиндзор в открита каляска-ландо “Аскот” след  , съобщиха световните информационни агенции. Двамата сияеха пред погледите на хилядите събрали се хора, които ги приветстваха възторжено. Каляската, част от кралската колекция, беше ескортирана от конна процесия. Процесията премина през центъра на града и се върна обратно в Уиндзорския замък за приема, който дава кралица Елизабет Втора за младоженците и 600-те им гости. Каляската бе теглена от четири коня от породата Уиндзорски сиви коне, използвани за каляските на монарси и тяхното семейство още от времето на кралица Виктория през 19 в. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Принц Хари и съпругата му Меган обиколиха с каляска Уиндзор, придружени от кралска кавалерия"}
{"url": "https://trud.bg/%d0%bf%d0%b0%d0%bc%d0%b5%d1%82%d0%bd%d0%b0-%d0%bf%d0%bb%d0%be%d1%87%d0%b0-%d0%b7%d0%b0-900-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5/", "text": "Паметна плоча „900 години Орден на рицарите тамплиери на Йерусалим” бе открита в събота в Свети Влас. Събитието съпътства началото на ХХVI-ия Конвент на Велик Приорат България с Инвеститура, в който участие взеха: Великият Приор на Велик Приорат Сърбия и  Великият Приор на Велик Приорат Русия. В Конвента взеха участие и около 200 рицари и дами от Великия приорат на България, който е част от Ордена – неправителствена организация със специален консултативен статут към ООН, член на Международното бюро за мир(Нобелова награда за мир 1910). Приоритетите на тамплиерите от 900 години насам не са се променили, каза генерал-майор (о.р.) акад.Румен Ралчев, член на Великия Магистрален Съвет на Ордена на рицарите тамплиери на Йерусалим, носител на Великия Кръст на Храма, Велик Приор I на Велик Приорат България. Основната концепция оттогава досега е борба за разширен диалог между църквите, мостове към други вероизповедания, с цел намаляване на напрежението, обясни Румен Ралчев и подчерта, че тамплиерите работят с краля на Йордания. Третият техен приоритет е подпомагане на християни в беда, коментира Великият приор. Паметната плоча на рицарите тамплиери беше открита изключително тържествено точно в 15.48 ч. в хотел “Парадайс бийч” в Свети Влас, при което прозвуча националният химн.  “За пръв път в света ние откриваме такава плоча”, обяви Румен Ралчев. Тя е дело на скулптора Таско Русев от Пазарджик, а подобни ще бъдат поставени и във Варна, Стара Загора и София. По повод 900-ната годишнина, в центъра на София ще бъде направена и голяма чешма с еднометрова статуя на рицар, който носи светлина. Румен Ралчев  припомни, че учат децата на основните рицарски правила – честност, почтеност и уважение към жената, което всъщност е кавалерството. Даваме общо 8 стипендии на талантливи деца, припомни още Ралчев и каза, че техните стипендии са в размер на 120 лв. на месец. Целта е децата да научат малко история и какви са критериите на рицарството. Що се отнася до отношенията с Българската православна църква, Румен Ралчев заяви, че няма храм в България на който да не са дарили една или две златни икони. Освен това са открили храмове в Габрово, Смолян и Стара Загора. Въпреки че са направили дарения за 3 млн. лв., нямали нито едно благодарствено писмо от църквата. Ние сме гражданска организация на християни, които работят в полза на християни, добави той.", "date": "2018.05.19", "title": " Великият приор Румен Ралчев откри паметна плоча за 900 години на Ордена"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bf%d0%be%d0%b4%d0%bd%d0%b5/", "text": "В Микулчице, където се смята, че е гробът на Св. Методий, вицепрезидентът Илияна Йотова поднесе венец пред паметника на двамата братя и участва в тържественото отбелязване на празника, на което присъстваха и наши сънародници. Тя припомни, че страната ни в момента е председател на Съвета на ЕС, а само преди няколко дни в София е била срещата на върха ЕС – Западни Балкани, събрала лидерите на държавите-членки на Съюза и тези от Западните Балкани в името на една просперираща, мирна, сигурна Европа. По думите й, Кирил и Методий и техните ученици са ни дали двете най-важни оръжия – на книжнината и на познанието. От името на българската държава вицепрезидентът благодари на чешките домакини за политиката към българското малцинство в Чехия и за чудесното партньорство в рамките на ЕС. Тържеството започна с благодарствен молебен, отслужен от архимандрит Атанасий, протосингел на Западно и Следноевропейска митрополия. На тържеството присъстваха още Тома Биков, народен представител, Ян Влашиц – кмет на Микулчице и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Вицепрезидентът Илияна Йотова поднесе венец пред паметника Св. Св. Кирил и Методий в Микулчице (СНИМКИ)"}
{"url": "https://trud.bg/%d1%82%d0%b8%d0%b0%d1%80%d0%b0%d1%82%d0%b0-%d0%bd%d0%be%d1%81%d0%b5%d0%bd%d0%b0-%d0%be%d1%82-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d0%b5-%d0%bf%d1%80%d0%b8%d0%bd%d0%b0/", "text": "Меган Маркъл, новата херцогиня на Съсекс, носеше на сватбената церемония тиара, която е принадлежала на бабата на Елизабет Втора, кралица Мери, съобщава в. “Дейли мейл”. Диадемата е съставена от 11 блестящи секции, осеяни с големи и малки брилянти.Тя е била изработена за кралица Мери през 1932 година, за да се съчетае с разкошната брошка, която вече била получи като сватбен подарък през 1893 година. И двете украшения били завещани от кралица Мери на нейната внучка, сегашния монарх на Великобритания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Тиарата, носена от Меган Маркъл, е принадлежала на бабата на Елизабет Втора, кралица Мери"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d0%bf%d1%8a%d1%81%d1%82%d1%8a%d1%80-%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b8-%d1%81%d0%b2%d1%8f%d1%82/", "text": "Третият пореден фестивал на модерното изкуство „Пъстър балкански свят“ събра на централния площад в Елена деца и възрастни, еленчани и гости отблизо и далеч, които не само наблюдаваха пъстрата фолклорна програма, но и участваха в повечето дейности. И тази година фестивалът, който е продължение на проект на общината, спечелен по Програма БГ 08 „Културно наследство и съвременни изкуства“, в партньорство с Международната организация за демокрация и права на човека, Осло, Норвегия, не мина без международно участие. Този път гостите бяха от Италия – кметът Салваторе Козма на малкото като Елена градче Турси и младата художничка Филомена Дамброзио, която не само рисува, но и пя на сцената на фестивала. Преди това кметът инж. Дилян Млъзев откри проявата и заедно с италианския си колега си пожелаха да работят в посока побратимяването на градовете, тъй като намериха много прилики между тях – природа, изкуство, църкви, архитектура. Италианските гости участваха при откриването на фотоизложба, уредена от Венко Стефанов в Туристическия информационен център с най-харесваните снимки на млади фотографи, публикувани в групата „Елена и околията в снимки“. Със своите картини, уредени в постоянна изложба, впечатли кмета на Турси 82-годишният еленски художник Сава Савов, представител на наивното изкуство. С идеята фестивалът да сложи мост между традицията и модерното на сцената следваха фолклор и съвременни танци, рок балади на гъдулка, хоротека под звуците на рока. Деца майсториха грънци, керамика и пирографираха, а бъдещи малки художници рисуваха под зоркото око на Иван Яхнаджиев. Той отново бе в Елена, този път с още 12 художници за участие в 26-я пленер „Изкуството отмива от душата прахта на ежедневието“, организиран от Габриела Жекова в Йовчевата къща край Елена. За броени часове младият Мартин Петров „модернизира“ пейките пред Клуба на пенсионера, използвайки специфични техники на друго модерно изкуство. В следобедните часове в работилница „Седянка“ правиха сапун, а Яхнаджиев – демонстрации на боди арт. Фестивалът ще завърши с концерт на „Айс тийм“ и Мартина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Фестивалът „Пъстър Балкански свят” в Елена срещна модерното с традицията"}
{"url": "https://trud.bg/%d0%b4%d0%b0-%d0%bd%d0%b5-%d0%b7%d0%b0%d1%87%d0%b5%d1%80%d0%ba%d0%b2%d0%b0%d0%bc%d0%b5-%d0%b3%d0%bb%d1%83%d1%82%d0%b5%d0%bd%d0%b0-%d0%ba%d0%b0%d1%82%d0%be-%d0%b7%d0%bb%d0%be%d0%b4%d0%b5%d0%b9-%d0%b7/", "text": "В последно време темата с присъствието на глутенсъдържащи продукти на трапезата придобива все по-разширяващ се интерес. Информация може да бъде открита буквално навсякъде и вероятно от стремеж на авторите за сензация, или пък обратно – с цел бранене на статуквото и традиционния начин на хранене, биваме насочвани в двете крайности – или “Глутенът е модерният убиец”, или “Безглутеновото хранене е мода и нищо друго”. Всъщност проблемът съществува за хората със заболяване цьолиакия. Цьолиакията, или така наречената “глутенова ентеропатия”, е заболяване, често наследствено, което е обусловено от автоимунно увреждане на структурата на тънките черва. Болните от него често имат ясно изразени симптоми като подуване, диария, болки в ставите, анемия, неправилно усвояване на веществата. Заболяването се установява с кръвен тест, чрез който се доказва наличието на специфични антитела в кръвта. Напоследък все повече данни сочат за възможна връзка между автоимунни заболявания като Хашимото и консумацията на глутен. Все по-често се говори за така наречената “атипична глутенова непоносимост” или “чувствителност към глутен”. Тук попадаме и в сферата на предположенията. Моят съвет е ако имате съмнения, че глутенът не ви понася и може да е свързан със заболяване или дискомфорт, който изпитвате, просто го спрете за определен период от време. Стига да се храните разнообразно, нищо лошо няма да се случи. Ако след 3 или 6 месеца оплакванията са отзвучали, продължавайте да изключвате глутена от менюто си. Но ако оплакванията не са преминали, причината за тях трябва да се потърси с прегледи и изследвания при специалист. Глутен съдържат някой зърна от семейство Житни – пшениците, ръжта, ечемикът и повечето сортове овес. Глутен няма в житни култури като царевицата, ориза, просото, както и във всички зърна, които не са житни, пример са киноата и елдата. Много често хора, които страдат от заболявания като болест на Крон, както и такива, които имат чувствителност към хлебната мая, бъркат и отдават симптомите на наличието на глутен, защото глутен-съдържащите продукти на трапезата обикновено са ферментирали с мая (като изключим различните видове паста и спагети). Благодарение на все по-модерните и /внимание!/ опасни високомазнинни и кетогенни диети, глутенът успешно се демонизира, което е най-малкото неуместно. Не случайно сме кръстили хляба „насъщен“. Когато е приготвен от качествен сорт пшеница като лимец, спелта, камут и др. и ферментирал с квас, той може да бъде прекрасна и здравословна храна. Много често хранителните вещества в хляба са в пъти по-полезни от веществата в опаковани и преседели по щандовете продукти, декорирани с етикет като безглутенови. Важно е да отбележим това, че ако даден продукт е без глутен, това далеч не го прави здравословен, нито пък оправдава в пъти по-високата му цена. Тук естествено трябва да разграничим доказано болните от цьолиакия и други автоимунни състояния, провокирани от консумацията на глутен. За тях просто твърдението “без глутен” на опаковките не е достатъчно. Те трябва да консумират продукти, които имат сертификат, че са обработени в предприятия, необработващи пшеници, и няма шанс за кръстосано замърсяване. Тези продукти имат знак, удостоверяващ това – характерен кръг със задраскан житен клас.    250 г сурова елда,  75 г пълнозърнест сусам,  75 г ленено семе,  600 мл вода,  1 чаена лъжичка сода,  1 супена лъжица ябълков оцет Смиламе елдата на брашно с помощта на блендер или кафемелачка. Поставяме брашното заедно с лена, сусама и водата в купата на кухненски робот. Разбъркваме всичко да получаване на хомогенна смес, подобна на сместа за кекс. Добавяме содата и оцета. Отново разбъркваме хубаво и изсипваме в тавичка с предварително постлана хартия за печене. Печем на 180 градуса за 40 минути. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Да не зачеркваме глутена като злодей за здравето\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-20-%d0%be%d1%82-%d0%bf%d0%be%d0%bb%d0%b5%d1%82%d0%b8%d1%82%d0%b5-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d1%89%d0%b5-%d0%b1%d1%8a%d0%b4%d0%b0/", "text": "Около 20 процента от полетите ще бъдат отменени на 22 май във Франция заради стачка на държавите служители в различни сектори, предаде Франс прес. Главното управление за гражданска авиация се обърна към авиопревозвачите с молба да намалят планираните полети от летищата в Париж, Лион, Марсилия. На пътниците се препоръчва да се свържат с авиокомпаниите предварително и да уточнят статута на полета си. Очаква се в протестните действия да се включат над 5 милиона французи, недоволни от пакета реформи, предлаган от правителството. Освен летищата стачката ще засегне работата на болници, образователни учреждения, детски градини и правозащитните органи. Това ще бъде третата демонстрация на държавните служители за годината, откакто президентът Еманюел Макрон пое властта АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Близо 20% от полетите във Франция ще бъдат отменени на 22 май заради стачка"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%b1%d1%8f%d0%b2%d0%b8-%d1%81%d1%82%d0%b0%d1%82%d1%83%d1%82%d0%b0-%d0%bd%d0%b0-%d0%b5%d1%80%d1%83%d1%81%d0%b0%d0%bb%d0%b8%d0%bc-%d0%b7%d0%b0/", "text": "Статутът на Ерусалим е „червена линия“ за мюсюлманския свят, заяви президентът на Турция Реджеп Тайип Ердоган след извънредната среща на върха на Организацията за ислямско сътрудничество в Истанбул, предава Sputnik. „Днес проведохме среща от голямо значение в опитите ни да подкрепим палестинците и да изпратим сигнал към Израел. В нашата резолюция подчертахме, че Ерусалим е нашата „червена линия“. Не признаваме решението на САЩ да премести посолството си там. Американската политика окуражава Израел дори повече. Ръководството на САЩ наказа палестинците, докато Израел, които нарушават международното право, биват наградени“, заяви Ердоган по време на пресконференция. Турският президент отбеляза, че бившият американски президент Джордж Буш-старши е бил от Републиканската партия, подобно на сегашния президент Доналд Тръмп, но той е подкрепял и Израел, и Палестина. „Погледнете на каква разлика ставаме свидетели в момента“, заяви Ердоган. Той също призова международната общност да признае официално Източен Ерусалим за столица на Палестина и да започне „разследване на престъпленията на Израел“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Ердоган обяви статута на Ерусалим за „червена линия“ за мюсюлманите"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-157/", "text": "Стотици милиони души по света гледаха как принц Хари и бившата актриса Меган си казаха заветното „да” в Уиндзорския замък.       Шоуменът натрупа над 150 000 последователи с политически послания в личния си профил само за 10 месеца. Бойко Борисов засега остава най-популярен във всички социални мрежи.         Николай Николов работи в университета на Ексетър във Великобритания. Откритието е публикувано в списание Nature. Горещият Сатурн WASP-96b няма облаци.       В хотел ме нападнаха фенки, но се заключих в стаята си, казва победителят от третия сезон на “Х-фактор” и участник в “Като две капки вода” Славин Славчев в интервю за “Труд”.         Как Ислямска държава оцелява за сметка на фирми от Франция – коментар на Игор Гашков, ria.ru. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Вижте акцентите в броя на вестник “Труд” в неделя, 20 май 2018"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%86%d0%b8-%d1%81%d0%b5-%d0%b4%d0%be%d0%ba%d0%be%d1%81%d0%bd%d0%b0%d1%85%d0%b0/", "text": "Исторически форум-фестивал „Европа и Царевград Търнов“ организира в събота Областният информационен център във Велико Търново. Събитието се проведе в района между църквата „Свети Петър и Павел“ и „Шишманова баня“ във Велико Търново и бе посетено от стотици великотърновци и гости на града. Малки и големи се докоснаха до ежедневния бит, занаяти, изкуства и войнски умения от периода XII-XIV век – времето на династията Асеневци. Посетителите стреляха с лък, опитаха уменията си в средновековните игри, учиха танците от епохата, рисуваха върху керамика, и всичко това пременени в средновековни болярски и царски одежди и доспехи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Стотици великотърновци се докоснаха до династията Асеневци"}
{"url": "https://trud.bg/%d0%b4%d0%be-20-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d0%bb%d1%83%d0%b4%d1%81%d1%82%d0%b2%d0%b0%d0%bb%d0%b8%d1%8f-%d1%81-%d0%b4%d0%b5%d1%86/", "text": "До 20 години затвор грозят мъжа, блудствал с деца в столичното 17-то училище “Дамян Груев”. 33-годишният Валентин Асенов е задържан за 72 часа и е привлечен като обвиняем, съобщи административният ръководител на Софийска градска прокуратура (СГП) Емилия Русинова на извънреден брифинг. Инцидентът с две момичета от първи клас, които той затворил в тоалетна, е станал в четвъртък. Сигналът е бил подаден в петък. Мъжът е отишъл отново в училището, когато там вече е имало полиция, децата го разпознали и така е бил арестуван. За подобно престъпление Наказателният кодекс предвижда наказание “лишаване от свобода” от 5 до 20 години, поясни прокурор Русинова. “Досъдебното производство, което сме образували, е за блудство по отношение на две малолетни лица. Основната цел на разследващите и наблюдаващите прокурори беше защита правата на малолетните деца. Затова процесуално-следствените действия, които извършихме с тях, бяха при изключително спазване на техните права”, каза Русинова и поясни, че разпитите с децата са проведени в синя стая, пред психолог и съдия. В понеделник предстои внасяне на делото в съда с искане за налагане на най-тежката мярка за неотклонение “задържане под стража”. “В снетите му обяснения частично е разказал за случилото се, но не в детайли и не така, както се е случило. Представил е своя версия на случилото се”, каза Русинова. Тя уточни, че и в неговата версия той е извършил престъпления. Според нея няма значение дали обвиняемият признава или не за блудствени действия. “Той има право да се защитава. За нас са необходими други доказателства, които към настоящия момент считаме, че имаме”, допълни тя. Асенов е работил към фирмата, която зарежда с хляб училището. Идвал от около 7 месеца, разказа директорът му Антоан Тонев. “Ако не бяха децата, нямаше да заловим педофила”, каза той. “Първо са разказали на родителите си, после те ни уведомиха и така бързо той бе заловен и спасихме и други деца от посегателства”, поясни Тонев. Оказва се, че Асенов има регистрация в полицията за кражба преди година. ”Лицето има криминални регистрации, стари. Те не са за някакви сериозни престъпления”, каза директорът на СДВР Ивайло Иванов и уточни, че става въпрос за кражба. По думите му няма данни лицето да и извършвало друг път блудства. “Никой от хората, с които сме работили до този момент, не е имало данни лицето да има такива наклонности”, заяви Иванов. На въпрос дали мъжът е работил като доставчик в още около 15 училища и дали има други сигнали, той заяви, че ако досега има подадени сигнали, от полицията ще вземат отношение. “До този момент нямаме други сигнали това лице да е извършвало на други места, с други лица такива действия”, уточни шефът на СДВР и допълни, че домът на мъжа е обискиран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " До 20 години затвор за блудствалия с деца в столично училище (обзор)\t\t\t"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b8%d0%b7%d1%80%d0%b0%d0%b5%d0%bb-%d1%81%d1%8a%d0%b2%d0%b5%d1%82%d1%8a%d1%82/", "text": "Министърът на отбраната на Израел Авигдор Либерман обвини Съвета на ООН по правата на човек в превръщането им в „мажоретка за терористи“, пише The Times of Israel. Изказването му идва, след като Съветът разпореди проверка на смъртоносното насилие по границата на Израел с Газа. Отхвърляйки проверката, Либерман обяви че „единственото разследване, което в момента трябва да се провежда, е за това как Съветът по правата на човека се е превърнал в мажоретка за терористи“. Израел обяви в петък, че няма да съдейства на разследването, след като Съветът по правата на човека гласува за резолюция по време на извънредна среща, свикана за „незабавното изпращане на независима, международна комисия за разследване. Съветът гласува с 29 гласа „За“ и два „Против“, като 14 държави се въздържаха. Австралия и САЩ бяха двете държави, които гласуваха против решението. Съветът също осъди „диспропорционалното и безразборно използване на сила от израелските окупиращи сили против палестински цивилни“. Разследването изпратено от Съвета по правата на човека, ще трябва да състави краен доклад до следващия март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Военният министър на Израел: Съветът на ООН по правата на човека се е превърнал в мажоретка за терористи"}
{"url": "https://trud.bg/%d0%be%d1%87%d0%b0%d0%ba%d0%b2%d0%b0-%d1%81%d0%b5-%d0%bd%d0%be%d0%b2%d0%be-%d0%b8%d0%b7%d1%80%d0%b8%d0%b3%d0%b2%d0%b0%d0%bd%d0%b5-%d0%bd%d0%b0-%d1%85%d0%b0%d0%b2%d0%b0%d0%b9%d1%81%d0%ba%d0%b8%d1%8f/", "text": "Две седмици след като фонтани от лава и отровен газ от хавайския вулкан Килауеа принудиха стотици хора да избягат от домовете си посред нощ, ситуацията за местните жители се влошава в очакване на ново изригване, предаде Ройтерс. Докато Килауеа изпускаше лава от 22 пукнатини на източния си склон, жителите на град Паоа на остров Хавай, някои от тях с маски, очакваха вчера в осигурените убежища активното изригване да се възобнови. В четвъртък вулканът отново избълва пепел и скали високо в небето. Според учените това е било най-мощното изригване в последните дни, макар че то продължило не повече от няколко минути, отбелязва АП. Няма ранени, нито данни за разрушения. Заради рязко увеличеното равнище на отровен серен диоксид, след като Килауеа започна за изригва, училищата около Паоа, на 40 км източно от вулкана, бяха затворени. Лавата, изливаща се от огромни пукнатини, унищожи 40 жилищни сгради и други постройки и принуди около 2000 местни жители да избягат. Бързо движещата се лава вчера прекъсна път и изолира около 40 къщи в район под вулкана, поради което поне четирима души бяха евакуирани от мястото с хеликоптери на Националната гвардия. Учените не могат да прогнозират кога Килауеа ще се успокои. Според специалистите обаче няма опасност от голямо изригване като през 1790 г., когато загинали десетки хора – най-смъртоносното подобно бедствие в историята на територията, която днес е част от Съединени щати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Очаква се ново изригване на хавайския вулкан Килауеа"}
{"url": "https://trud.bg/%d1%81%d0%bb%d0%b0%d0%b2%d0%b8-%d0%b7%d0%b0%d0%b4%d0%bc%d0%b8%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bf%d0%be-%d1%84%d0%b5%d0%bd%d0%be%d0%b2%d0%b5-%d0%b2%d1%8a/", "text": "Румен Радев задмина по последователи във фейсбук всички политически лидери без Бойко Борисов  #Снимка Пресслужба на президента   Само за 10 месеца, откакто влезе пряко в социалните мрежи, Слави Трифонов задмина по последователи във фейсбук политика с най-високо одобрение и най-ниско неодобрение – президента Румен Радев. 143 хил. харесват официалния профил на шоумена, 158 хил. го следват. Профила на държавния глава харесват 107 хил., 110 хил. го следват. Телевизионният водещ навлезе в социалните мрежи в средата на септември миналата година с обяснението, че те са “истински свободната медия” и там е “истински свободното общество”. Това се случи, след като на два пъти Би Ти Ви спря излъчването на вече записани епизоди на “Шоуто на Слави” – заради изчитане на отворено писмо с призив към парламента да приеме резултатите от националния референдум и заради гостуване на напусналия Нова телевизия разследващ журналист Васил Иванов. През изминалите десет месеца Слави Трифонов отправя в социалните мрежи почти само политически послания и по изключение събития от шоубизнес кариерата му. В неговия профил се излъчват на живо кастингите за политици “Има такъв народ”. Там се публикуват видеата от поредицата “Фактите говорят”, които припомнят отшумели политически скандали и се коментират текущи събития, предизвикали обществено възмущение. Отделно Трифонов разполага със страницата “Референдум на Шоуто на Слави”, която има с 86 хил. харесвания, но не се поддържа от октомври м.г. Самото шоу има страница с 338 хил. последователи, но там се публикуват само развлекателните части от предаването. За шоумена има и фен страница с 31 хил. последователи, както и няколко по-големи групи – “Подкрепи Слави Трифонов” с 28 хил., “Слави Трифонов министър-председател” – с 23 хил. и “Подкрепям Слави Трифонов за президент на България” – с 27 хил. Румен Радев ползва президентския профил във фейсбук от година и четири месеца и за кратко време задмина по последователи всички политически лидери без Бойко Борисов (виж втория текст), макар че там се публикуват почти само прессъобщения от “Дондуков” 2. Президентът преди време призна на технологичното изложение Webit, че е с “аналогово съзнание”. Като летец той е имал личен профил с 1000 приятели, който започна да ползва за обществени цели покрай оставката му като командир на ВВС. Ако се съди по нещата, които са харесани от този профил (дамска мода, татуировки, групи от сорта на “Никой не е перфектен, докато не се влюбиш в него”), той изглежда като поддържан от жена. В президентския туитър профил Радев има близо 4000 последователи, като кандидат имаше такъв с 1500 фенове и страница в инстаграм с 356 последователи. Държавният глава има няколко малобройни фен страници във фейсбук, най-голямата от които е “Страница на симпатизантите на Президента на Република България Румен Радев” със 17 хил. членове. От началото на мандата той има канал в YouTube, където публикува периодични видеобюлетини за дейността си, но има едва 771 абоната. Председателят на парламентарната група на ГЕРБ Цветан Цветанов, който е много активен във фейсбук, има там 24 хил. последователи. Лидерът на БСП Корнелия Нинова, която си смени официалния профил, откакто оглави левицата, до момента е харесана от 26 хил. във фейсбук. Председателят на ДПС Мустафа Карадайъ има страница с 800 последователи и профил с близо до максималните 5000 приятели. И на двете места обаче публично се споделят само официални прессъобщения на партията. 7000 следват профила на почетния председател Ахмед Доган. 16 хиляди харесват във фейсбук лидера на “Атака” Волен Сидеров, където той публикува предимно медийните си участия, но понякога и цветущи коментари по злободневни теми. Лидерът на НФСБ Валери Симеонов тръгна със знаменити туитове покрай битката си с шумните заведения, но в по-непопулярната у нас мрежа събра под 800 последователи. Във фейсбук, където също публикува атрактивни писания, засега е натрупал близо 5000. Над 18 хил. харесват страницата на лидера на ВМРО Красимир Каракачанов, където се публикуват медийни участия, коментари и публикации от армейските медии. Над 107 хил. последователи има лидерът на “Воля” Веселин Марешки, но внушителната бройка е постигната с помощта на платено промотиране във фейсбук.   “Младите хора дори не гледат телевизия. Всички са на телефона, там им излизат сайтове, новини и могат да видят всичко”, каза премиерът Бойко Борисов преди дни на форум на “Гугъл”. Навремето той се беше снимал с лаптоп макбук на коленете, чиято ябълка на капака издайнически не светеше (което означава, че машината не работи). От години обаче екипът му налага методично неговия образ по всички възможни канали в интернет. Лидерът на ГЕРБ разполага със сайт, където се публикуват изявите му по партийна линия. Във фейсбук където се публикуват видеа на живо, огромни галерии от снимки и коментари по всъвъзможни въпроси, е следван от близо 200 хил. души. Квотата от 5 хил. приятели беше разграбена за часове през 2013 г., когато профилът беше създаден. Отделно два големи фен клуба вършат абсолютно същата работа – един с 240 хил. и един със 168 хил. харесвания, плюс множество по-малки. В туитър Борисов също е рекордьор с огромните за родните стандарти 82 хил. последователи. Той се поддържа по западен образец, със специфичните възможности на тази мрежа и публикациите са предимно на английски език. Отделно премиерът има YouTube канал за изказванията си и инстаграм профил за снимките си.   Има едно място, където президентът Румен Радев следва премиера Бойко Борисов – туитър. Профилът на държавния глава следва общо 805 страници, една от които е тази на Борисов. Публикувани са над 400 туита.  Профилът на министър председателя също от своя страна следва този на президента. В туитър Борисов следва по-малко страници – 213. Публикувани са над 1100 туита.   Един от най-успешните постове на Слави Трифонов във фейсбук беше на 11 май за уникално високите държавни субсидии за българските партии.  , предизвика над 4 хил. реакции, близо 200 коментара и беше споделен повече от 700 пъти. “Преди малко прочетох в “Труд” “как са пра‘ят” половин милиард лева от държавни субсидии. От 2002 г. до днес партиите са получили близо половин милиард лева държавни субсидии. Половин милиард!”, възмути се водещият. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Слави задмина президента по фенове във фейсбук\t\t\t"}
{"url": "https://trud.bg/%d1%82%d1%80%d0%b8-%d0%b1%d0%be%d0%bc%d0%b1%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bc%d0%b0%d1%87-%d0%bf%d0%be-%d0%ba%d1%80%d0%b8%d0%ba%d0%b5%d1%82-%d1%83%d0%b1%d0%b8%d1%85/", "text": "Трагедия и в Афганистан. Най-малко 8 души бяха убити, а 45 ранени при атентат по време на мач по крикет в град Джалалабад. Местните власти съобщиха, че три скрити бомби избухнали след тълпата от зрители, предаде БТВ. До момента никой не е поел отговорност за нападението. Според експерти зад атентата най-вероятно стои групировката “Ислямска държава”. Това е първият атентат в Афганистан от началото на свещения за мюсюлманите месец Рамазан.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Три бомби по време на мач по крикет убиха 8 души и раниха 45 в Афганистан"}
{"url": "https://trud.bg/%d1%84%d0%bb%d0%b0%d1%88%d0%bc%d0%be%d0%b1-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%85%d0%b0-%d0%be%d1%82-%d0%b3%d1%80%d0%b0%d0%b4%d1%81%d0%ba%d0%b8-%d1%83%d1%87%d0%b5%d0%bd/", "text": "Уникален флашмоб с народни танци организираха от Градски ученически парламент и Танцов клуб „Боляри“. Над 50 човека се включиха в хората на Паметника „Майка България“. Първото хора бе измислено от танцьорите на клуба, като разиграха сценка с празнуването на баловете и посрещането на гости, което след това премина в голямо хоро. След това те приканваха насъбралото се множество да изиграят с тях няколко български хора. „Повода за събитието е да покажем, че българските танци са винаги на мода и всеки може да ги танцува, стига да има желание. Много се радваме, че намерихме съмишленици в лицето на нашите приятели от клуб „Боляри““ – сподели Савина Иванова, председател на Градския ученически парламент. Танцов клуб „Боляри“ е създаден през ноември 2017г. като до момента имат над 50 танцьора, които искат да изучат изкуството на българския танц. Галина Бартолова и Ана Лалева, ръководители на танцовия клуб, споделиха, че винаги са готови за такива прекрасни идеи и не крият, че скоро готвят още изненади с ученическия парламент. „В нашият състав има групи за начинаещи и за напреднали и може да ни намерите в кв. „Бузлуджа”, ул. „Димитър Благоев“ 22. За нас е важно да пазим българския дух и да го предаваме на идните поколения“ – допълниха ръководителите на клуба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Флашмоб организираха от Градски ученически парламент и Танцов клуб „Боляри“ в старата столица"}
{"url": "https://trud.bg/%d0%ba%d1%80%d1%83%d0%bc-%d1%81%d0%b0%d0%b2%d0%be%d0%b2-%d0%b8%d0%bc%d0%b0%d0%bb-%d1%82%d0%b5%d0%b6%d0%ba%d0%be-%d0%b4%d0%b5%d1%82%d1%81%d1%82%d0%b2%d0%be/", "text": "Спортният журналист Крум Савов направи шокиращо признание за трудните си детски години в предаването „Смени жената”. Той сподели, че е имало периоди в живота му, когато закусвал, обядвал и вечерял с по една вафла на ден, милостиво отпусната му от познат. В повечето случаи той я топял в студена вода и само понякога се „глезел” с масло върху десерта. Бившият шеф на спортната редакция в Би Ти Ви Крум Савов мрази да говори за тежкото си детство и дори преди години се скара с Венета Райкова по този повод. В “Смени жената” обаче той се върна към спомена, но показа, че с подобни проблеми неговите близнаци няма как да се сблъскат.", "date": "2018.05.19", "title": " Крум Савов имал тежко детство"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bd%d0%b0%d0%bf%d1%8a%d0%bb%d0%bd%d0%be-%d0%be%d1%82%d1%85%d0%b2%d1%8a%d1%80%d0%bb%d1%8f-%d1%80%d0%b5%d0%b7%d0%be%d0%bb%d1%8e%d1%86%d0%b8%d1%8f-%d0%bd%d0%b0/", "text": "Израел напълно отхвърля резолюция на Съвета на ООН по правата на човека (UNHRC), съобщи външното министерство в Йерусалим, предаде БГНЕС. Според дипломатическото ведомство на Израел Съветът на ООН по човешките права „отново се доказа като орган, изграден от антиизраелско мнозинство, ръководен от лицемерие и абсурд“. Резултатите от анкетните комисии, създадени с резолюция на съвета, представляват очаквано заключение, казва дипломатическото ведомство. „На всички е ясно, че целта на комисията не е да стигне до истината, а да наруши правото на Израел за самоотбрана и да демонизира еврейската държава. В израелското МВнР виждат в действията на UNHRC непрекъснато игнориране на сериозни нарушения на правата на човека по света, но вместо да се занимават с тях, представителите на органа на световната организация „атакуват единствената истинска демокрация в Близкия изток“. В реакцията на Йерусалим е подчертано, че за разлика от твърденията на UNHRC, мнозинството от убитите палестинци са били членове на „Хамас“, която е призната за терористична организация. Израелското МВнР твърди, че израелските войници, участвали в сблъсъците с протестиращите палестинци на границата на Ивицата Газа с Израел, са действали законно и са защитавали своята страна. В заключение в реакцията се казва, че доколкото Израел разполага с независима професионална съдебна система, вече е започнато разследване на събитията по границата на страната с Ивицата Газа. В тази връзка страната отхвърля опитите за налагане на външно разследване, „движено от неуместни политически мотиви“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Израел напълно отхвърля резолюция на Съвета на ООН по правата на човека"}
{"url": "https://trud.bg/%d0%b3%d0%b0%d1%80%d0%b0-%d0%bf%d0%be%d0%b5%d0%b7%d0%b8%d1%8f-%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%b2-%d0%bb%d0%be%d0%bc/", "text": "100 годишна запустяла ж.п. гара в Лом ще се превърне в център за поезия, музика и изложби, съобщиха от местната управа в крайдунавския град. Старата сграда със стъклени витражи и високи тавани вече приюти първата си културна изява – край ж.п. коловозите и влаковите композиции поетът Георги Атанасов представи стихосбирката си „Събличането на росата”. В останалата от десетилетия без пътници чакалня се събраха десетки ломчани, звучаха стихове и песни, а край олющените от времето стени бяха подредени картини и книги. „Инициативата за опазване и съживяване н ж. п. гарата възникна още през 2016 г. в разговор с кмета Пенка Пенкова и местни жители. Проектът „Култура на крайната гара”, цели да бъде създаден център в който да се срещнат европейската строителна архитектура от преди повече от 100 години и съвременната духовна култура в областите на словестността, живописта и музиката! Тази мечта вече се осъществява!”, каза Георги Атанасов. Управата на Лом води активни разговори с Министерството на транспорта за предоставяне на старата сграда и най-вероятно до есента тя ще бъде предадена на града. След интериорно обновяване ж.п. гарата ще се превърне в културен център на Северозапада, заяви кметът Пенка Пенкова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Гара „Поезия” създават в Лом"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%b5%d0%bc%d0%b8%d0%bb%d0%b8%d1%8f-%d1%80%d1%83%d1%81%d0%b8%d0%bd%d0%be%d0%b2%d0%b0-%d0%bc%d1%8a%d0%b6%d1%8a%d1%82-%d0%b1%d0%bb%d1%83%d0%b4%d1%81/", "text": " в столично училище е задържан за 72 часа и с постановление на наблюдаващия прокурор е привлечен като  . Това каза административният ръководител на Софийска градска прокуратура (СГП) Емилия Русинова на брифинг в Съдебната палата във връзка със задържания за извършени блудствени действия с деца от столично училище. Прокурор русинова поясни, че Наказателният кодекс предвижда наказание „лишаване от свобода“ от 5 до 20 години за подобно престъпление. „Досъдебното производство, което сме образували вчера е за блудство по отношение на две малолетни лица. Основната цел на разследващите и наблюдаващите прокурори беше защита правата на малолетните деца. Затова процесуално-следствените действия, които извършихме с тях, бяха при изключително спазване на техните права“, каза Русинова и поясни, че разпитите с децата са проведени в синя стая, пред психолог и съдия. По думите й утре предстои внасяне на делото в съда с искане за налагане на най-тежката мярка за неотклонение „задържане под стража“. „В снетите му обяснения частично е разказал за случилото се, но не в детайли и не така, както се е случило. Представил е своя версия на случилото се“, каза Русинова. Тя уточни, че и според неговата версия той е извършил престъпления. „Той признава за извършените блудствени действия, но представя по различен начин случилото се“, допълни ръководителят на СГП. Тя допълни, че след като са повдигнати обвинения, наблюдаващият прокурор е преценил, че доказателствата по делото са достатъчни за привличането му в качеството на обвиняем. Според нея няма значение дали обвиняемият признава или не за блудствени действия. „Той има право да се защитава. Той не е длъжен дори да дава обяснения, може да дава обяснения, каквито прецени, за да защити себе си. За нас са необходими други доказателства, които към настоящия момент считаме, че имаме“, допълни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Прокурор Емилия Русинова: Мъжът, блудствал с деца в столично училище, е задържан за 72 часа и е привлечен като обвиняем"}
{"url": "https://trud.bg/%d0%bc%d0%b0%d0%b9%d1%81%d1%82%d0%be%d1%80%d0%b8-%d0%ba%d1%83%d0%bb%d0%b8%d0%bd%d0%b0%d1%80%d0%b8-%d0%be%d1%82-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bf%d0%be%d0%ba%d0%b0%d0%b7%d0%b0/", "text": "Близо 180 баници, дело на майстори кулинари от цялата страна, показаха на празника на дрипавата баница във Върбица. Празникът се организира от НЧ „Градина-Върбица-1894” със съдействието на Община Горна Оряховица. Доброто настроение с домакини и гости споделиха кметът на Общината инж. Добромир Добрев и заместник-кметът Йорданка Кушева. Инж. Добрев поздрави всички присъстващи и пожела следващата година броят на баниците да бъде още по-голям. Гостите на празника бяха поздравени и от кмета на Върбица Чавдар Мутафов. Освен домакините в празника се включиха кулинари от 37 населени места и 32 самодейни състава. „С този празник представяме уникалното многообразие от баници, както от региона, така и от цялата страна, а заедно с него и богатството на българския фолклор”, сподели секретарят на НЧ „Градина-Върбица-1894” Анелия Димитрова. Голямото разнообразие показваха отрупаните с баници маси. Наред с традиционните баници със сирене, с лопуш, с локум, с тиква, със спанак, имаше още с майонеза, с ориз, с кашкавал, с ябълки, с маслини, с кайма, с бекон, с пиле и гъбен сос, с цвекло, щрудели, щирници, традиционни баници от различни краища на страната и пр. Интерес предизвикваха още и унгарската баница със зеле, малки банички с унгарски червен пипер, щрудел с карамелизиран кокос, баница с кафява захар, дело на драгановските кулинарки. Опашка от желаещи да опитат имаше и пред импровизирания готварски кът на самодейките от Козаревец, които приготвяха традиционни за селото мекици. С любопитство гостите се спираха и пред масата на майсторките от варненското с. Извор, които бяха направили над 30 баници. Една от тях беше особено интересна-баница с млади картофени и копривени връхчета. С тази баница, групата е печелила много награди от кулинарни празници. Рецептата е на над 100 години и идва от родопско с. Борово. “Аз я знам от моята майка”, сподели майсторката на баницата Теменужка Рачинска. Кулинарките от с. Изгрев показаха и пред гостите как се приготвя баницата с млади картофени и копривени връхчета. Голям интерес имаше и пред специално подредения домашен кът на домакините от Върбица, където 72-годишната баба Стефка предаваше своите умения на малките Даная- на 7 години и 10-гадишната Белослава. Двете момичета майсторски замесиха тесто, от което разточиха кори за да направят диплена и вита баници. Малките кулинарки получиха помощ дори и от инж. Добромир Добрев. С търпение и много любов скоро ще правите вкусни баници, пожела той на момичетата. И още една атракция имаха домакините. Сред тях бе и единственият мъж, който гордо представяше своята баница с маслини. Янко Янков е кореняк върбишчанин и потомък на опълченци, което личеше и от визията му. Баницата е мъжка, много лесна-яйца, сирене, масло, бакпулвер, маслини и кори, пече се на 10 градуса за 45 минути. И за да е още по-хубава, трябва и много мерак, споделя майсторът. И докато на сцената се изявяваха самодейците, компетентно жури оценявяше най-добрите майстори-кулинари, което по-късно раздаде награди в 32 категории. Тази година баниците, които бяха представени на празника бяха двойно повече от миналогодишните, но организаторите и гостите си пожелаха през следващата, те да са още повече. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.19", "title": " Майстори кулинари от страната показаха близо 180 баници на Празника на дрипавата баница във Върбица"}
