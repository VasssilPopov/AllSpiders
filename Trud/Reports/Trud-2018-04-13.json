{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bf%d0%be-%d1%82%d0%b0%d0%b2%d0%b0%d0%bd-%d0%bd%d0%b0-%d1%86%d0%b0%d1%80%d0%b8%d0%b3%d1%80%d0%b0%d0%b4%d1%81/", "text": "50-годишен мъж е откаран в МБАЛ „Света Анна” с гръдна травма, след като управляваният от него автомобил „Пежо” се обърна на „Цариградско шосе” тази вечер. Инцидентът е станал минути след 19 ч. близо до кръговото на Четвърти километър, информира  . Няма информация каква е причината за катастрофата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Кола се обърна по таван на „Цариградско шосе”, шофьорът е в болница"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5-%d0%bd%d0%b0-%d1%80%d0%be%d0%b4%d0%bd%d0%b8%d1%82%d0%b5-%d0%b7%d0%b0%d0%b2%d0%be%d0%b4%d0%b8-%d0%bd%d0%b0%d1%80%d0%b0%d1%81/", "text": "Инвестициите на българските заводи нараснаха през миналата година, но за настоящата се очаква да свият вложенията си. Разходите за придобиване на дълготрайни материални и нематериални активи в промишлеността през 2017 г. са със 7,4% повече в сравнение с 2016 г., обявиха от Националния статистически институт. Резултатите са от проведено през месец март регулярното бизнес наблюдение на инвестиционната активност сред промишлените предприятия, с което беше осигурена информация както за реализираните от тях инвестиции през 2017 г., така и за плановете им за разширяване на производството или подмяна на оборудване през настоящата година. Увеличението на инвестициите през 2017 г. е добър знак за родната икономика и показва, че заводите разширяват дейността си, което пък ще доведе до наемане на повече работници. Плановете на промишлените предприятия за 2018 г. обаче са за свиване на инвестициите с 6,6% спрямо направените през предходната година, показват резултатите от проведената анкета на инвестиционната активност. В общия обем на очакваните разходи за придобиване на дълготрайни материални и нематериални активи през тази година делът на частния сектор е 84,6%, като мениджърите от частните предприятия предвиждат намаление на инвестиционните си програми с 14% в сравнение с 2017 г. По основни производствени групи най-голям дял в инвестициите през 2018 г. се очаква да формира производството на стоки за междинно потребление (43,3%), при което се предвижда понижение от 12% спрямо миналата година. На второ място по прогнозен обем на инвестициите са енергетичните и свързаните с водата сектори (с дял от 25,4%), при които се очаква увеличение с 27,9% в сравнение с 2017 г. На следващо място по обем на инвестициите е производството на недълготрайни потребителски стоки, което е с дял от 16,3%, като прогнозите на мениджърите са за свиване на инвестиционните програми с 25,2% спрямо миналата година.", "date": "2018.04.13", "title": " Инвестициите на родните заводи нараснаха със 7,4%\t\t\t"}
{"url": "https://trud.bg/%d0%bc%d0%be-%d0%bd%d0%b0-%d1%80%d1%83%d1%81%d0%b8%d1%8f-%d0%b8%d0%bc%d0%b0-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb%d1%81%d1%82%d0%b2%d0%b0-%d0%b7%d0%b0-%d1%83%d1%87%d0%b0%d1%81%d1%82/", "text": "Министерството на отбраната на Русия има доказателства за непосредственото участие на Великобритания в организацията на провокацията с предполагаемата химическа атака в град Дума в сирийския район Източна Гута, предаде ТАСС. Това съобщи в петък пред журналистите официалният представител на МО на Русия генерал-майор Игор Конашенков. Според думите на генерала, руското министерство е намерило участници в заснемането на постановката на химическата атака в град Дума, които са разказали как е проведено то. „Днес руското военно ведомство разполага и с други доказателства, които свидетелстват за непосредственото участие на Великобритания в организацията на тази провокация в Източна Гута“, заяви Конашенков, като уточни, че от 3-и до 6-и април е оказван мощен натиск над представителите на т.нар. „Бели каски“ за по-бързото осъществяване на подготвената от по-рано провокация, именно от Лондон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " МО на Русия има доказателства за участието на Великобритания в предполагаемата химическа атака в Сирия"}
{"url": "https://trud.bg/%d0%b2-%d1%81%d0%bc%d1%8a%d1%80%d1%82%d1%82%d0%b0-%d1%81%d0%b8-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%bf%d0%b5%d1%82-%d0%b6%d0%b8%d0%b2/", "text": "Органите на двама души, изпаднали в мозъчна смърт, дадоха шанс за живот на петима тежко болни пациенти. Медицински екипи от шест болници организираха и координираха животоспасяващите трансплантации. Едната донорска ситуация е възникнала на 10 април, след като близките на 30-годишен мъж от Търговище са взели трудното решение да дарят органите му. Той е бил в мозъчна смърт, вследствие на черепно-мозъчна травма. В УМБАЛ “Света Екатерина” е трансплантирано сърцето му, а в УБ “Лозенец” – черният дроб и бъбреците. Органите са присадени на четирима различни реципиенти. В транспортирането на донора до София участие са взели и медиците от УМБАЛ “Света Марина” във Варна, ЦСМП – Варна и Военновъздушните сили. Втората донорска ситуация е от 12 април. 57-годишна жена от София е изпаднала в мозъчна смърт вследствие на инсулт в “Аджъбадем Токуда”. Във ВМА е извършена трансплантация на черния й дроб. Операцията там е шеста такава от началото на годината и 60-а за последните 10 г. Ръководствата на лечебните заведения изказват съболезнования на близките на починалите и благодарност за решението им да дадат шанс за живот с решението си. Броят на трансплантациите у нас се увеличава, но все още листата с чакащи пациенти е огромна – 1184 към 11 април, 2018 г. От тях най-много се нуждаят от бъбрек – 1008 души, от черен дроб – 44 и сърце – 39.", "date": "2018.04.13", "title": " В смъртта си двама души спасиха пет живота\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%8a%d0%bb%d0%bd%d0%b8%d1%8f-%d1%81%d0%bf%d0%b8%d1%81%d1%8a%d0%ba-%d0%bd%d0%b0-%d0%bf%d1%80%d0%b5%d0%b3%d0%bb%d0%b5%d0%b4%d0%b0%d0%bd%d0%b8%d1%82%d0%b5-%d0%b8/", "text": "Министърът на здравеопазването Кирил Ананиев посети УМБАЛ Света Анна – София, където са настанени най-голям брой от пострадалите при тежката  , съобщиха от МЗ. „В болниците е създадена пълна организация и е осигурено всичко необходимо за оказване на помощ на пострадалите. Екипите работят безупречно. Поддържам постоянна връзка с лечебните заведения, в които са настанени ранените от катастрофата на АМ „Тракия“, заяви Кирил Ананиев. Здравният министър благодари и на екипите на Центъра за спешна медицинска помощ. По последна информация шест души са загинали след тежката автобусна катастрофа на АМ „Тракия“ при Вакарел. 21 са пострадалите при тежкия инцидент, които са транспортирани от екипите на Бърза помощ в УМБАЛ „Св. Анна София“, УМБАЛСМ „Н. И. Пирогов“, ВМА, Аджибадем Сити Клиник Болница Токуда, УМБАЛ „Царица Йоанна – ИСУЛ“ и УМБАЛ „Софиямед“. По информация на лечебните заведения трима пострадали са откарани с частен транспорт до болница „Токуда“ и до УМБАЛСМ „Н. И. Пирогов“. Министерство на здравеопазването публикува пълен списък на прегледаните и хоспитализирани пациенти, по информация на лечебните заведения: УМБАЛ „Света Анна“ – София – 10 пострадали – трима мъже и седем жени:  Най-тежко пострадали са П.К. (45г. ) и М.Д., които са с политравма – шийна, гръбначна, гърди и корем. П.У. е с политравма – шийна, гърди, корем.  Г.М. е с политравма – фрактура на хумери, скалпова рана.  Ц.С на 58 г., З.З на 38 г. и Д.Г. на 23 г. са с фрактури на ръцете.  Н,М на 25г. , И.К. и Н.Д на 29 г. са с охлузвания по лицето и тялото. УМБАЛСМ „Н. И. Пирогов“ – 4-ма пострадали:  дете на 13 г. Р. Ч., прието в детската реанимация;  жена Й. С., на 48 г., хоспитализирана в хирургията;  жена Е. Ч. на 49 г., настанена в травматологията;  мъж на 40 г. на Д. Я., обработен и освободен от болницата ВМА – 3-ма пострадали без опасност за живота:  жена Е.Н. на 62 г.  жена И.Б. на 24 г.  жена Ж.Н. на 33 г. Аджибадем Сити Клиник Болница Токуда – 4-ма пострадали в стабилно състояние:  мъж С. Р. на 47 г.  мъж С. А. на 29 г.  жена Д. Д. на 30 г.  жена Д. И. на 43 г. УМБАЛ „Царица Йоанна – ИСУЛ“ – 3-ма пострадали:  момиче Н. И. С. на 19 г. хоспитализирано с комоцио и ще остане под наблюдение  жена С. Д. на 74 г. – с повърхностни рани и напуснала лечебното заведение  жена С. С. К. на 53 г. – с повърхностни рани и напуснала лечебното заведение УМБАЛ „Софиямед“ – двама пострадали:  мъж В. Г. на 33 г.  жена В. С. на 40 г. (пострадала при удар между лекия автомобил, в който е пътувала, и автобуса) Националният център по трансфузионна хематология разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите. Подсилени екипи за кръводаряване са в готовност да поемат всички желаещи да дарят кръв. МВР е отворило телефонни линии, където близки на пострадалите могат да получат информация за тях. Телефонните номера са 02 982 51 54 и 0889 94 42 60. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Вижте пълния списък на прегледаните и хоспитализирани хора, пострадали при катастрофата край Вакарел"}
{"url": "https://trud.bg/%d1%80%d1%83%d1%81%d0%ba%d0%b8-%d1%81%d1%8a%d0%b4-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%be%d1%81%d1%82%d1%8a%d0%bf%d0%b0-%d0%b4%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd/", "text": "Съд в Москва се произнесе по иска на руския регулатор Роскомнадзор и нареди да бъде блокиран достъпът до приложението за текстови съобщения Телеграм в Русия, след като месинджърът отказа да предостави на Федералната служба за сигурност ключовете за дешифриране на съобщенията на потребителите, предадe ТАСС. Съдебното заседание протече в отсъствието на представители на Телеграм, които заявиха, че не желаят да участват във “фарс”. Приложението, ползвано от 200 млн. потребители в цял свят, е известно с това, че предлага висока поверителност. От няколко месеца руските власти, които през последните няколко години упражняват все по-голям натиск върху интернет, притискат Телеграм. Адвокатът на Телеграм Павел Чиков осъди съдебното решение, което “демонстрира още веднъж, че правосъдието служи вярно на интересите на властта, без да си прави труд да запази привидно благоприличие”. Това решение “приближава Русия към страни, където омразата тържествува, където режат глави и се води война срещу прогреса и свободата”, написа Чиков в Телеграм. По-рано Чиков заяви, че съоснователят на Телеграм Павел Дуров е забранил на адвокатите си да присъстват в съдената зала, за да не легитимират “този фарс”. На 20 март Роскомнадзор даде на Телеграм 15 дни, за да предостави своите ключове за дешифриране. Представител на Роскомнадзор заяви на съдебното заседание, че “информацията, разпространявана от Телеграм, може да съдържа данни, използвани от терористични и екстремистки организации”, и изтъкна, че това представлява “заплаха за Руската федерация”. Съдията докладчик по делото Юлия Смолина заяви, че ограничението на достъпа до информация ще остане в сила до изпълнение на исканията на Федералната служба за сигурност да бъдат предоставени ключовете за дешифриране на съобщения на потребителите на Телеграм. Искът на Роскомнадзор беше разгледан за 20 минути, а 40 минути по-късно съдийката се произнесе с решение, посочва ТАСС. Адвокат Чиков обяви в Телеграм, че независимо от решението на Таганския съд за блокиране на месинджъра няма да бъдат направени никакви отстъпки. Чиков каза още, че “Таганският съд в Москва, в присъствието на Роскомнадзор и ФСС, прие редица важни решения и показа на всички световни интернет доставчици качеството на руското правосъдие и насочеността на политическия режим”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Руски съд блокира достъпа до приложението Телеграм"}
{"url": "https://trud.bg/%d1%80%d1%83%d1%81%d0%b8%d1%8f-%d0%b2%d0%b8%d0%bd%d0%b8-%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d0%b2-%d0%bd%d0%b0%d0%bc%d0%b5%d1%81%d0%b0-%d0%b2-%d0%b8%d0%b7%d0%b1%d0%be%d1%80%d0%b8/", "text": "Русия не се занимава със смяна на режими и не се намесва във вътрешните работи на други държави за разлика от САЩ. Това се казва в изявление на руското посолство във Вашингтон по повод изказванията на шефа на ЦРУ Майк Помпейо в Сената за намеса на Москва в изборите в САЩ, предаде ТАСС. Посолството обяви още, че “има документално потвърдени факти за намеса на САЩ в избори в 34 държави”, включително България, Великобритания, Румъния, Словакия. Освен тях в руския списък са страни от целия свят – Азия, Близкия изток, Южна Америка. “САЩ редовно нарушават суверенитета на други страни, намесвайки се във вътрешните им дела. Любима тактика на американските спецслужби е намеса в избирателните процеси и извършване на преврати за сваляне на неудобни режими”, отбелязват още от дипломатическата мисия. На изслушването си за държавен секретар в Сената Помпейо заяви, че “историческият конфликт между САЩ и СССР, а днес Русия, е предизвикан от лошото поведение на Русия”. Той каза още, че не може да коментира продължаващото разследване на предполагаемия сговор между Кремъл и кампанията на Доналд Тръмп за президент, но призна, че е бил разпитван от спецпрокурора Робърт Мълър.", "date": "2018.04.13", "title": " Русия вини Вашингтон в намеса в избори в България"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-21-%d0%b4%d1%83%d1%88%d0%b8-%d0%bd%d0%b0-%d0%b4%d0%be%d0%b6%d0%b8%d0%b2%d0%be%d1%82%d0%b5%d0%bd-%d0%b7%d0%b0%d1%82%d0%b2%d0%be%d1%80-%d0%b2-%d1%82%d1%83/", "text": "Турски съд осъди днес на доживотен затвор 21 души, включително бивш началник на генералния щаб на армията, във връзка с така наречения “постмодерен” преврат, който през 1997 г. свали от власт първото турско правителство начело с премиер ислямист, предаде Ройтерс, позовавайки се на турския телевизионен канал НТВ. Сред осъдените на доживотен затвор е генерал Исмаил Хаккъ Карадайъ, който бе началник на генералния щаб в периода 1994-1998 г., а също и неговият заместник по онова време – генерал Чевик Бир. Други 68 души са оправдани от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Осъдиха 21 души на доживотен затвор в Турция във връзка с “постмодерния преврат” от 1997 г."}
{"url": "https://trud.bg/%d0%ba%d1%8a%d1%89%d0%b0-%d0%b3%d0%be%d1%80%d1%8f-%d0%ba%d0%b0%d1%82%d0%be-%d1%84%d0%b0%d0%ba%d0%bb%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%b3%d0%b0%d1%81/", "text": "Двуетажна къща горя в бургаското село Извор. Собственикът й Живко Г. /43г./ също е пострадал, но е без опасност за живота, съобщшиха от полицията. След като лумнал огънят, той се опитал да гаси с маркуч и леко обгорял. Откаран е в Клиниката по изгаряния във Варна. Сигнал за горяща масивна двуетажна къща на ул. „Вела Пеева” №14 бил подаден в 14 часа в четвъртък.  От инцидента вторият етаж на къщата е на пепел, като пожарът е бил потушен от един противопожарен екип и четирима огнеборци. Към момента причините за възникването му, както и стойността на нанесените щети, са в процес на изясняване от служители на Четвърто Районно управление – Бургас. Първоначалната версия е късо съединение в елинсталацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Къща горя като факла, собственикът гасил с маркуч"}
{"url": "https://trud.bg/%d0%bd%d0%be%d0%b2%d0%b8-%d1%81%d1%8a%d0%be%d1%80%d1%8a%d0%b6%d0%b5%d0%bd%d0%b8%d1%8f-%d0%b7%d0%b0-%d1%81%d0%bf%d0%be%d1%80%d1%82-%d0%b2-%d0%bb%d0%be%d0%ba%d0%be%d0%bc%d0%be%d1%82%d0%b8%d0%b2/", "text": "Където има повече спортни съоръжения, има нужда от по-малко болници. В такова място се превръща районът около стадион „Локомотив“ в София, където поетапно се изгражда модерен спортен комплекс. Най-новата придобивка за състезателите е балон, който покрива два от тенис кортовете. Така те могат да се използват целогодишно от желаещите да тръгнат по стъпките на Григор Димитров, а те не са никак малко. Повече от 1500 спортисти, повечето от които деца и ученици, се занимават активно със спортна дейност на стадиона в столичния квартал „Надежда“. Под ръководството на квалифицирани професионални треньори те участват в заниманията на 16-те клуба, обединени под шапката на най-старото железничарско дружество в Европа. След години на криза и застой, „Локомотив“ днес разполага с една от най-добрите спортни бази, която е и единствената в огромната жилищно-индустриална северозападна част на София. На запустелите земи до стадиона бяха изградени червени кортове за тенис, игрища за волейбол и баскетбол с противоударна гумена настилка и три терена за минифутбол с изкуствена трева. Те разполагат с осветление и платформа за закрепване на балон. В непосредствена близост се намира в отлично състояние голямото тренировъчно футболно игрище с естествена настилка, което преди време бе буренясало. Спортуващите в „Локомотив“ имат на разположение и ремонтирани зали в построения преди повече от 35 години стадион. Помещенията за тренировки са изцяло реновирани – с подменени настилки, изолации, осветление, дограма, съблекални, бани и сауни. „Искаме на спортистите да им е приятно, да идват с удоволствие и да прекарват повече време тук“, казва председателят на Обединения спортен клуб Даме Стойков. Многократният републикански шампион по джудо и самбо, медалист от световни и европейски първенства, пое управлението на закъсалия „Локомотив“ преди пет години с амбицията да възроди спорта. Оттогава трениращите са се увеличили почти десетократно, а спортно-материалната база ударно се обновява и доизгражда. За съживяването на железничарското дружество съдействат общинската власт „Надежда“ и спортното министерство, което финансира изграждането на тенис кортовете и игрищата с изкуствена настилка. Със затоплянето на времето облагороденият район привлича все повече посетители. В предстоящата лятна ваканция родителите ще имат повече възможности да запишат децата  си на тренировки. „Най-важното за мен е това, че учениците има къде да спортуват и да се занимават с нещо смислено, вместо да обикалят улиците и заведенията“, споделя Даме Стойков. Той е наясно, че малко от тях ще се развият като елитни спортисти, но и за тези единици трябва да бъдат създадени условия. Освен изграждане на големи шампиони, спортът в „Локомотив“ играе и своята социална роля да помага на децата да растат здрави и да ги възпитава на ред, дисциплина и уважение. Шефът на „Локомотив“ е задействал план за строеж на многофункционална спортна зала с места за 1200 зрители до стадиона върху терен, на който някога е имало хандбални игрища, а сега засипан със строителни отпадъци. Даме Стойков разчита, че новият закон за спорта, които предстои да бъде гласуван, ще даде повече възможности за финансиране и реализиране на публично-частно партньорство в сферата на спорта. Защото съществуващата сега многофункционална зала на стадиона и двете зали за баскетбол и волейбол започват да отесняват, а всички ученически игри и първенства от цяла София се провеждат там. Паралелно с това се работи и върху проект за изграждане на голям плувен басейн с олимпийски размери, какъвто също липсва в тази част на столицата. Спортното училище в „Надежда“ бе възстановено по инициатива на шефа на „Локомотив“ Даме Стойков и в неговите паралелки към днешна дата се обучават 347 деца. Те се занимават с квалифицирани професионални треньори с 8 вида спорт – футбол, лека атлетика, волейбол, баскетбол, джудо, бокс, тенис на маса и художествена гимнастика. 45 от децата имат възможност да живеят в новопостроеното общежитие, което е изградено по авангардна технология от транспортни контейнери. Красивата сграда в двора на училището предлага всички удобства на своите обитатели. Усилената работа с младите спортисти в „Локомотив“ вече дава резултати. През миналата година състезателите на дружеството спечелиха 49 златни, 30 сребърни и 51 бронзови медала от държавните първенства по джудо, самбо, бокс и лека атлетика. Калина Стефанова стана втора на световно първенство по самбо за жени, а Веселин Иванов – трети при младежите. Клубовете по самбо, джудо и бокс са водещи в България. Голямата гордост на „Локомотив“ е младата и талантлива Радина Томова, която е включена в олимпийското звено по художествена гимнастика. Тя е откритие на световната шампионка Катрин Велкова. Именно „златната“ Катрин създаде клуба по художествена гимнастика и тренира с голям ентусиазъм своите момичета, а в свободното си време тренира тенис на новите кортове.", "date": "2018.04.13", "title": " Нови съоръжения за спорт в „Локомотив“ (СНИМКИ)\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d1%81%d1%82%d0%b0%d0%b2%d0%b0-%d0%b2%d1%82%d0%be%d1%80%d0%b0%d1%82%d0%b0-%d0%b4%d0%b8/", "text": "Второ тежко заболяване ще се взима предвид за получаване на пълния размер на инвалидната пенсия, но само при 50% инвалидност за него. Това заяви министърът на здравеопазването Кирил Ананиев в петък сред среща с пациентски организации. Припомняме, че предложение за спорни промени в правилника и Наредбата за медицинска експертиза, касаещи определянето на работоспособност от ТЕЛК – т.нар. реформа, изкараха тази седмица хиляди хора с инвалидност на протести. Промените са замразени и вече текат преговори по спорните моменти в концепцията за ТЕЛК, посочи Ананиев.", "date": "2018.04.13", "title": " Здравният министър: Остава втората диагноза за ТЕЛК"}
{"url": "https://trud.bg/%d0%b1%d0%bb%d0%b8%d0%b7%d0%be-240-%d0%b4%d1%83%d1%88%d0%b8-%d0%bf%d0%be%d1%81%d0%b5%d1%82%d0%b8%d1%85%d0%b0-%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d0%bf%d0%b0%d0%bb%d0%b0%d1%82%d0%b0/", "text": "Близо 240 души участваха в инициативата Ден на отворените врати на органите на съдебната власт във Велико Търново, организирана съвместно между между Районен съд, Окръжен съд, Апелативен съд, Районна прокуратура, Окръжна прокуратура и Апелативна прокуратура във Велико Търново, както и Окръжния следствен отдел. „Изключително съм щастлива да видя толкова много млади хора – ученици и студенти – които проявяват интерес към работата на органите на съдебната власт в старата българска столица. За съжаление, през годините се появи и постепенно се задълбочи един дефицит на правна култура, на знания и разбиране за ролята и значението на съдилищата, прокуратурите и следствието, което позволи в обществото да се насадят много „митове“ и едно трайно негативно отношение към съдебната власт като цяло. Липсата на правна култура, обаче ограничава възможностите на гражданите да защитават своите собствени права. През последните години реализирахме редица инициативи с цел нейното повишаване, като Денят на отворени врати е една от тях“, заяви в своята реч при откриването на инициативата съдия Мая Маркова, зам.-административен ръководител и зам.-председател на Апелативен съд – Велико Търново. „Надявам се да почувствате духа на закона в Съдебната палата, да усетите отговорностите, които носим ние, съдиите и прокурорите, нашето ревностно отношение към тях и към обществените очаквания“, заяви Таня Недкова, зам.-апелативен прокурор. И през тази година изключително активно участие взеха студентите от специалност „Право“ във ВТУ „Св. св. Кирил и Методии“. Под ръководството на прокурор Румяна Ирманова от Апелативна прокуратура – Велико Търново, студентите разработиха ролево представяне на всички етапи на досъдебното и съдебното производство по реален случай на тежко престъпление с много голям обществен отзвук. Студентите се справиха блестящо с нелеката задача да представят сложния и обемен процес в синтезирана и достъпна форма пред студенти от специалностите „Право“ и „Журналистика“. Колеги на бъдещите юристи от същата специалност, под ръководството на съдия Владимир Страхилов от Районен съд – Велико Търново и прокурор Таня Катрева от РП-Велико Търново пък разиграха симулативен съдебен процес по наказателно дело, като успяха да възпроизведат до най-малките детайли процес срещу млад мъж, обвинен в хулиганство в условията на рецидив, като действията са били насочени срещу лекар в медицинско заведение. Студентите демонстрираха пред своите колеги отлични умения в практическото „претворяване“ на теоретичните познания, получени за правилата, по които се води съдебен процес. Студентите бяха запознати и със системата за видеоконферентна връзка и системата за отдалечен достъп до електронните досиета на дела в Апелативен съд – Велико Търново с кратка презентация. Около 60 гимназисти от ПГТ “Д-р Васил Берон”, ПГСАГ „Ангел Попов“ и СОУ „Емилиян Станев” участваха в информационни турове, в които имаха възможност да се запознаят с отделните служби в Районен и Окръжен съд Велико Търново, като им бе демонстриран софтуер за синтез на реч за незрящи в Окръжен съд Велико Търново и специализираните зали за изслушване на деца във ВТРС. Учениците участваха активно в среща-дискусия с магистрати от ВТРС, ВТОС, ВТРП, ВТОП – председателят на Окръжен съд – Велико Търново съдия Теодорина Димитрова, съдиите Димитър Кръстев, Владимир Балджиев, Георги Георгиев, Милена Алексиева, Илина Джукова, прокурорите Катерина Лещакова и Валентина Годжова, както и следовател Теменужка Атанасова, като проявиха интерес към множество различни теми от работата на органите на съдебната власт. Всеки от учениците получи и специална грамота. През тази година бе обърнато още по-голямо внимание на най-малките ученици, като Съдебната палата в Деня на отворените врати посетиха общо три класа от началните курсове на ОУ „Патриарх Евтимий“ и СОУ „Вела Благоева“. Пред малките ученици бяха представени адаптирани презентации от съдия Ивелина Солакова, зам.-председател на Окръжен съд – Велико Търново и прокурор Румяна Ирманова, а председателят на Районен съд – Велико Търново, съдия Десислава Чалъкова представи пред тях адаптираните зали за изслушване на деца, като на достъпен за тях език обясни предназначението на тези специализирани помещения. Учениците от ОУ „Патриарх Евтимий“ бяха подготвили специален плакат като символичен подарък за магистратите. И през тази година, посетителите на Съдебната палата имаха възможност да разгледат сбирка от старинни документи, съхранявани в архивите на Окръжен и Апелативен съд – Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Близо 240 души посетиха Съдебната палата във Велико Търново в Деня на отворените врати"}
{"url": "https://trud.bg/wba-%d1%81-%d1%83%d0%bb%d1%82%d0%b8%d0%bc%d0%b0%d1%82%d1%83%d0%bc-%d0%ba%d1%8a%d0%bc-%d0%b4%d0%b6%d0%be%d1%88%d1%83%d0%b0/", "text": "Британецът Антъни Джошуа получи ултиматум от Световната боксова асоциация (WBA) да стартира незабавно преговори за мач с Александър Поветкин, в противен случай поясът му ще бъде отнет. Босовете на организацията се разгневиха на супершампиона, след като Ей Джей демонстрира открито нежелание да се бие с Руския Витяз и отдаде предпочитания за мач с Дионтей Уайлдър (САЩ) за обединяването на поясите. На 5 април стартира едномесечният срок, в който двамата трябва да уговорят срещата. На 31 март британецът победи Джоузеф Паркър (Нова Зеландия) и стана носител на трофеите на WBA Super, WBO, IBF и IBF. А от миналата година руснакът е официален претендент за титлите на WBA и WBO.  Надлъгването на Джошуа и Уайлдър, шампион на WBC, обаче продължава. От щаба на американеца разкриха, че Антъни им е предложил 12,5 млн. долара, което е твърде малко. И отправиха оферта: 40 процента за Дионтей плюс реванш. “Джошуа иска разпределение на приходите 50 на 50, но това е само за пред медиите, офертата е съвсем различна“, твърди Шели Финкъл, мениджър на бомбандировача от Алабама.  И призова Антъни да не се надценява, защото феновете на бокса искат да гледат мач между най-добрите двама в тежка категория.", "date": "2018.04.13", "title": " WBA с ултиматум към Джошуа"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%80%d1%83%d1%81%d0%ba%d0%b8%d1%82%d0%b5-%d1%81%d0%bb%d1%83%d0%b6%d0%b1%d0%b8-%d1%81%d0%b0-%d1%88%d0%bf%d0%b8/", "text": "Руските служби са шпионирали бившия двоен агент Сергей Скрипал и неговата дъщеря Юлия от поне 5 години преди извършеното нападение от 4-ти март, съобщи британският съветник по национална сигурност Марк Седуил в писмо до НАТО. Той посочи, че Русия е тествала различни методи за употреба на бойни отровни вещества, включително чрез поставянето им върху дръжки на врати. „Имаме информация, показваща интерес от страна на руските служби спрямо Скрипал. Това може да се проследи най-рано до 2013 г., когато имейл, собственост на Юлия Скрипал, е бил под прицела на хакер, част от Главно разузнавателно управление (ГРУ, военно разузнаване) на Русия”, написа Седуил. Руският посланик във Великобритания заяви от своя страна, че твърдението, че страната му е следила Сергей Скрипал и дъщеря му поне от 5 години, е било „голяма изненада“, предаде Ройтерс. „Ако някой е шпионирал, защо британските служби не са се оплакали, – запита риторично пред репортери Александър Яковенко. – Те винаги се оплакват, ако нещо не е наред. Ние не сме забелязали никакви знаци, никакви оплаквания от британска страна, че те имат притеснения относно начина, по който баща и дъщеря Скрипал са живеели в Солсбъри.“ В писмото на британския съветник по национална сигурност Марк Седуил до шефа на НАТО Йенс Столтенберг се посочва още, че в периода 2000-2010 г. Русия е стартирала програма за тестване на различни начини на доставка на химически бойни вещества и за обучение на спецподразделения за употребата им. Тя включвала и поставянето на нервнопаралитични агенти върху дръжки на врати. А пробите от дръжката на входната вратата на сем. Скрипал показали високо съдържание на вещество, идентифицирано като „Новичок“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Великобритания: Руските служби са шпионирали Скрипал преди отравянето"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b8-%d0%b0%d0%b2%d0%b8%d0%be%d0%bb%d0%b8%d0%bd%d0%b8/", "text": "Премиерът Бойко Борисов и председателстващият Съвета на министрите на Босна и Херцеговина Денис Звиздич обсъдиха създаването на регионална авиокомпания, която да свързва столиците на балканските държави. Това съобщиха двамата пред журналисти в сградата на Министерския съвет. Денис Звиздич е на официално посещение в България от четвъртък по покана на Бойко Борисов. Българският премиер посочи, че е възложил на министъра на транспорта да разгледа темата за полети между 4 – 5 държави от региона, които нямат свои авиокомпании. „По другите инфраструктурни проекти – магистрали и жп пътища се работи”, посочи той. „Всяка една държава по трасетата трябва да положи максимални усилия да завърши своите участъци”, допълни Борисов. Премиерът обяви, че е оптимист, а нещото което много го радва, е че политическият елит на Балканите разбрал, че единственият път е към ЕС и НАТО. „Премиерът Звиздич отговори какви мерки и какво са свършили нашите колегите от Босна и Херцеговина. Много е трудно и егоистично, но се надявам с общи усилия да убедим колегите в Европа, че не можем да казваме, че след 20 години ще приемем държавите от Западните Балкани. Трябва да им дадем перспектива и то реална”, подчерта Борисов. „Преди година изглеждаха невъзможни разговорите на най-високо ниво между лидерите на Западните Балкани, които водим в момента. Трябва да се работи много бързо и да използваме тази инерция, която създадохме за тези няколко месеца”, подчерта Борисов. В понеделник Борисов заминава на еднодневно работно посещение в Косово, където ще разговаря с колегата си Хашим Тачи. Очаква се премиерът да направи опит за туширане на напрежението между Прищина и Белград.", "date": "2018.04.13", "title": " Борисов предлага балкански авиолинии (обзор)\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%b1%d0%b8%d0%b2%d1%88%d0%b8%d1%8f-%d0%b4%d0%b8%d1%80%d0%b5%d0%ba%d1%82%d0%be/", "text": "Президентът на САЩ Доналд Тръмп изригна за пореден ден и в петък, този път срещу бившия директор на ФБР Джеймс Коми, когото нарече „лъжлива лоена топка“ и заяви, че е било „огромна чест“ да го уволни, съобщи The Voice of America. Обидите на Тръмп дойдоха заради започващата кампания на Коми за популяризация на книгата му „Висша степен на лоялност: Истина, Лъжи и Лидерство“, която трябва да бъде пусната в продажба следващата седмица, коментира VOA, като обяснява, че в мемоарите си Коми разказва за трудните си отношения с Тръмп, който го уволни и който бе обвинен от бившия директор на ФБР, че нарушава независимостта на Федералното бюро за разследване. Доналд Тръмп не пропусна да коментира въпроса в Туитър: „Джеймс Коми е доказан ЛЪЖЕЦ и през него изтича информация. Абсолютно всички във Вашингтон бяха на мнение, че той трябва да бъде уволнен за ужасната работа, която свърши, докато не беше, в крайна сметка, уволнен. От него изтичаше КЛАСИФИЦИРАНА информация, за което той трябва да бъде съден. Той излъга под клетва пред Конгреса. Той е слабак и лъжлива лоена топка, която беше, както се доказа във времето, ужасен директор на ФБР. Начинът, по който водеше разследването около Измамната Хилари Клинтън и обстоятелствата около него, трябва да бъде записан като един от най-лошите и некадърни в историята. Беше голяма чест за мен да уволня Джеймс Коми!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Доналд Тръмп определи бившия директор на ФБР като „лъжлива лоена топка“"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%82%d1%8a%d1%80%d0%b3-%d0%b2%d1%80%d0%b0%d1%82%d0%b0-%d0%ba%d1%8a%d0%bc-%d1%85%d0%be%d1%82%d0%b5%d0%bb%d1%81%d0%ba%d0%b0-%d1%81/", "text": "Вратата към стаята на Боб Дилън в прочутия хотел „Челси“ в Ню Йорк бе продадена на търг за $100 000, съобщи Би Би Си. Тя бе една от 50-те врати от хотела, където знаменитости отсядаха в продължение на години, които бяха предложени на аукциона. Вратата към стаята, използвана от изпълнителите Джанис Джоплин и Ленард Коен по време на любовната им афера, както и от певеца Джони Мичъл, мина под чукчето за $85 000. Бивш наемател се сдобил с вратите след ремонт, който започнал през 2011 г. Изграденият през 1880 г. хотел е използван като дълговременно жилище от поколения певци, бохеми и писатели. Джак Керуак пише „По пътя“, докато е бил отседнал в него през 50-те години на XX век. Вратата към стаята му бе продадена за $30 000. Хотелът е бил ползван като жилище и от писателите Марк Твен, Томас Улф, а фантастът Артър Кларк пише в него сценария за „2001: Космическа одисея“. Най-известният инцидент в сградата става през 1978 г., когато Сид Вишъс от британската пънк група „Секс Пистълс“ бе обвинен в убийство, след като Нанси Спънджен е открита мъртва с прободни рани в стаята им. Вишъс умря от свръхдоза преди началото на процеса. Сред другите врати, които бяха продадени на търга на „Гърнси“, бе и тази към стая, използвана от художника Анди Уорхол и актрисата Еди Седжуик, за която бяха броени $52 500. Под чукчето за $13 000 мина вратата към стаята на китариста Джими Хендрикс, същата сума бе дадена за врати към стаи на певицата Мадона, актрисата Изабела Роселини и режисьорката Шърли Кларк. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Продадоха на търг врата към хотелска стая на Боб Дилън за $100 000"}
{"url": "https://trud.bg/%d0%b0%d0%ba%d1%82%d1%80%d0%b8%d1%81%d0%b0%d1%82%d0%b0-e%d0%bb%d0%b5%d0%bd-%d0%ba%d0%be%d0%bb%d0%b5%d0%b2%d0%b0-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b8%d0%b4%d0%b2/", "text": "– Като цяло много не си обичам рождените дни, защото обикновено на тях се чувствам тъжна и много плача, но не е заради годините, дори и като по-малка, пак така се чувствах. Рожденият ми ден сега го отпразнувах в много тесен кръг и ще го запомня с това, че ставам на 34 – нищо особено! Вече се уча да гледам по-леко на живота и по-философски да приемам нещата, които идват, или не идват при мен. – Особено скъп спомен за мен беше подаръкът, който получих преди години от режисьора на „Шивачки“ – Людмил Тодоров. Тогава той ми подари филма „Фаталната запетая“, в който моят баща Николай Колев изпълнява една от главните роли. Той е сниман през седемдесетте години и нямаше как да се намери, а той беше успял – това е най-ценният подарък за мен. Друг подарък, който помня е едно пътешествие в пустинята в Дубай. – Моят път към духовното датира от много години. Минала съм през източните духовни учения, преди посещавах две протестантски църкви, защото като тръгна в една посока и искам да я разнищя – така направих и с религията. В момента не посещавам нито една от тези църкви, защото съм се разочаровала. Опознах толкова различни неща и мога да кажа, че има много манипулация чрез религиозността, както и много неща, които служат като инструмент за контрол и не дават свободата, за която аз копнеех. В момента търся сама връзката с Бога, но искам да уточня, че аз не съм вярваща, аз съм знаеща. Хиляди пъти съм се убеждавала в силата на Бога и знам, че има свръхсила, висше същество, или Бог. – Самият факт, че съм жива и здрава, имайки предвид тази наистина много страшна връзка, през която преминах е показателен. Беше една нездравословна връзка, но успях да се измъкна и да остана психически силна – това за мен е най-голямото доказателство за силата на Бог в тази много трудна ситуация в живота ми. Също така, не веднъж съм била спасявана, или водена, когато съм била без път и посока. – Много харесвам Новия завет – действа ми, докато в Стария завет има противоречия и неща без отговор. – Прави ми впечатление, че напоследък всички хора вече водят паралелен живот в интернет. Промяната, която лично направих беше да се лиша от фейсбук за една година, защото ние вече сме пристрастени към това, но установих, че като те няма там и по някакъв начин спираш да съществуваш. Чувствах се добре, когато не ползвах социалните мрежи, защото като сме там и половината ни време отива в това да следим другите хора – как са облечени, какво пропагандират, а повечето от тях обикновено нямат здрава ценностна система… Човекът, когото следваш, би било хубаво да те провокира към смислено развитие, надскачащо елементарните инстинкти! С днешна дата пак съм част от фейсбук, защото това все пак може да ти донесе някакви доходи, като имаш повече последователи и се появяват хора, които искат да рекламират чрез теб. Осъзнавам необходимостта от мрежата, но това което се случва глобално ме плаши – ставаме все по-самотни, объркани и се затваряме все повече за реалните и съдбовни срещи. Едно е да срещнеш някого на пътя на живота си, друго – да се влюбваме през фейсбук, където всяка една снимка може да се обработи до неузнаваемост и има много фалш! – Отдавна исках да направя поезията достъпна и интересна по един различен начин. Сега, освен стихотворението на Пабло Неруда, имам идея да включа и български автори, като Дебелянов, Яворов и Вапцаров. Искам на младите хора също да им е интересно и затова в този канал поезията е преплетена с авторска музика и кино елементи. По принцип това е правено и другаде, но за нашата страна е нещо новаторско. В моя проект искам също така да поканя и други хора с актьорски и поетични таланти, които да интерпретират стиховете, но като цяло всичко това е свързано с разходи и се надявам да намеря спонсорство от личности, които откриват смисъл в тези неща. Много харесвам стихотворението на Мартин Карбовски – защото те обичам толкова много, а ти толкова малко мене…, затова това ще е следващото нещо, което ще кача в моя канал и искам да го направим с мой колега. -„Стоя над бездната на живота, едно дихание ме разделя от падението, но и една силна молитва ми дава крила. Там долу е всичко, което преживях, научих, видях. Тук-горе е съвещанието ми с Бога и мъдрите създатели на света. Аз не съм от този свят, макар да имам тяло, като вас. Обичам ви всички до един мои братя и сестри, но друга е реалността на душата ми – там, където тя вирее, има само светлина…“ -„Тя ходи!“ – Не! Абсурд, не искам отново такава връзка! Не искам да говоря по темата, защото мисля, че вече се е изчерпала. – Заради манталитета и заради възпитанието, защото в крайна сметка така е по-лесно, но това е нелепо и смешно – мъжете да са жертва, при положение, че в повечето случаи те преследват жените и влизат в живота им. Обикновено мъжете ме ухажват, все пак аз съм жена и на 100 процента се чувствам такава. Ако мъжът също е мъж в истинския смисъл на думата, той ще каже – аз съм отговорен за това и това, но нещата в днешно време вече са обърнати. – Нова муза няма, а ме вдъхновяват истински смелите мъже, но не външно смели – а истински смелите, които според мен вече са на изчезване. Идва нова генерация мъже, които са плашещи, защото не е ясно мъже ли са, или… – Нямам проблем в това отношение – мога да се лиша от секса, особено ако нямам партньор. Правила съм такива пости от по няколко месеца. Смее се. – Това е Божа работа. Дори и аз да го искам, то ще се случи, когато дойде момента – няма нужда човек да го напъва и да планира. – Първо ще кажа как бих определила себе си – аз съм страшна за страхливците, но съм предизвикателство за смелите мъже. Ако на някой мъж му кажат – пази се от нея – ами, да не ходи в гората, като се страхува! Явно, обаче нямам фатални мъже, след като съм жива и здрава и продължавам да живея живота си. – Като цяло не бих повторила грешката да правя компромис със себе си, за да бъда с даден човек. Разбрах, че компромисите в една връзка имат граници и трябва да бъдат премерени. Също така не трябва да вървиш срещу собствената си природа, за да се харесаш на някого, или за да бъдеш с даден човек. Като по-млада съм правила това, но сега – не бих. Моя грешка е било и това да изпитвам неблагодарност към живота за дадени неща, докато сега вече приемам всяко нещо със страхотна благодарност и не пропилявам шансовете си. Като по-млад, човек пилее време и ресурси и си казва – всичко е пред мен, а сега ценя хората и събитията, които ми се случват. Днес, за да вложа енергията си в една връзка, трябва да се убедя, че си заслужава, вече не мога да се пилея за щяло и нещяло. – Никога не съм усещала подобно отношение и никой не ме е насилвал – не съм правила компромис, за да взема роли. Иначе тези изявления на известни актриси са ми малко пресилени – ние отидохме в хотел, а защо отидохте в хотела, като не искаш?! – О, не! Не ми случва да искам да застрелям някого, но като някой прекали – разбира се, ще го застрелям с думи. (Смее се.) Като цяло съм тих и разбран човек, не си търся белята в другите, но като се наложи се зъбя и ръмжа, не съм от тези, които ще се оставят дълго да прекалява някой с тях. Също така видя ли несправедливост – не чакам, например не мога да понасям агресия спрямо животните и съм готова, дори да отида на саморазправа за това. Широко коментираният случай с кончетата просто ме съсипа, след като видях една снимка. Смятам, че този мъж, който е направил това, трябва да влезе в затвора, или да се вземат други мерки, защото това е целенасочено убийство – както убиваш тези животни, така утре може да убиеш и човек! За мен животните и по-специално кучетата са като ангели и колкото повече ги опознавам, толкова по малко харесвам хората… Наскоро си осинових кученце – моята Варварка, която даже сега ме чака за разходка след интервюто. – Аз си плача редовно, много ми олеква след това и се чувствам пречистена. Съжалявам хората, които не могат да плачат, защото това е прекрасно нещо и много те освобождава, чрез него чистиш емоционален багаж. Хора, които споделят, че не могат да плачат – тогава трупат в себе си и в един момент се разболяват. Аз често си плача, аз съм една ревла, дори си намирам поводи за това. Вчера например гледах „Гласът на България“ и плаках на историята на една майка, изоставена от мъжа си, но мога да плача и от радост и възхита. Като гледам такива предавания, в които талантите на хората се изявяват и направо настръхвам и започвам да плача от възхищение. Също така наскоро ходих на постановката „Вихрушка“ в Сатиричния театър и плаках от смях, както и на „Откачена фамилия“. – Те са два – единият е, че съм лесбийка, което смятам, че е абсурдно, а другият, че ходя да крада в магазини за по едно левче! Толкова глупости са се изписали…. – Един от ценните съвети е от моята приятелка – Худякова. Тя ми каза – на колене ще си само пред Бог, всеки останал си плаща! Като под плаща, да не се разбира пари, а в смисъл, че не трябва да съм на колене пред нито един човек и нито една институция. Това е нещо, което наистина ме е разтърсило като съвет. Сега на рождения ми ден си пожелах да не спирам да мечтая, защото ако спра – това е сигурен начин да остарея, както и ако реша, че всичко ми е ясно. – Никога не знаеш какво губиш, като печелиш и какво печелиш, когато губиш!   Хубавата Елена на родната сцена – актрисата Елен Колева, стана известна с ролята си във филма „Шивачки“. За превъплъщението си в него, тя спечели и наградата за „най-добра актриса“ през 2007 година. Сред по-запомнящите й се филмови роли са тези в „Забранена любов“, „Църква за вълци“, „Чужденецът“ и “Аварийно кацане”. Освен с професионалните си успехи, Елен винаги е в епицентъра на медийното внимание и покрай личния й живот, като много коментирани бяха връзките й с бизнесмена Александър Найденов и писателя Калин Терзийски.", "date": "2018.04.13", "title": " Актрисата Eлен Колева пред „Труд“: Идва нова генерация мъже, които са плашещи\t\t\t"}
{"url": "https://trud.bg/%d0%ba%d0%b0%d0%ba-%d1%86%d0%b0%d1%80-%d0%ba%d0%b0%d0%bb%d0%be%d1%8f%d0%bd-%d0%bf%d0%be%d0%b4%d1%87%d0%b8%d0%bd%d0%b8-%d0%bb%d0%b0%d1%82%d0%b8%d0%bd%d1%81%d0%ba%d0%b0%d1%82%d0%b0-%d0%b8%d0%bc%d0%bf/", "text": "На 14 април се навършва годишнина – 813 години от знаменитата битка при Адрионопол (Одрин) през 1205 г., където българският цар Калоян и българската войска разгромяват за първи път в европейската история западна кръстоносна армия. Как става това, при какви обстоятелства и защо около битката и съдбата на цар Калоян витаят толкова много загадки. Да направим малко политически разкопки не само в земята (археологически), но и да видим какво ни говорят архивите. Калоян едва ли е смятал, че ще стане цар. Двамата му братя били мъже в разцвета на силите си. Но единият бил убит през 1196 година при някаква дворцова свада заради жена. А другият – неизвестно защо – една година по-късно. Малкият Йоаница – така го наричали, станал най-неочаквано дори и за себе си, български цар. Иваница бил известно време заложник в Константинопол след една много успешна битка – на Асен и Петър, и изглежда не си е губил времето да се занимава с пиене и с жени, а е учил. Затова показва в следващите години изключителни познания по историята на страната си, на Европа, на Византия, на папството си и т.н. Както личи по скелета му, младият българин Йоаница (Иваница), е висок 196 сантиметра в епоха, в която мъжете при ръст 165 см се смятали за високи. И като го видели, те масово припадали по тротоарите на Констатинопол при среща с бъдещия български владетел. Дали му прякора Калоян, което означава хубавия, красивия Йоан. Прякорът се превърнал в име както за Калоян, така и за следващи мъже от династията. Калоян наследява една страна с много вътрешни и външни противници. Унгарците били заели северните български области – Трансилвания, Белградската и Браническата област. Сърбите напирали в южните български земи, а византийците си оставали главният враг. И никой не го признавал за легитимен цар. Затова той се решил да направи нещо нечувано в българската история. Обърнал се към амбициозния папа Инокентий III и му предложил да подчини българската църква и българските християни на папството в административно отношение, но той да признае короната му. След дълги и продължителни преговори, продължили повече от 4 години, Калоян успял да получи корона, жезъл и царско бойно знаме, но когато поискал българският архиепископ да бъде обявен за патриарх, не се получило. Въпреки всичко папата измислил несъществуваща длъжност „примас”, което значи първи между равните. И Калоян уредил първо международното положение на държавата си, а после веднага започнал бойни действия срещу унгарския крал, разгромил го и си върнал Белград, Браничево и Трансилвания. Унгарският крал Имре (Имерих) плакал, викал,крещял писал писма до папата и казал: „Виж както прави този нов човек…” Папата му отговорил в смисъл: „Доколкото знам, и Калоян ми писа писмо, че в техните архиви тези земи са били български. В нашите архиви също си личи, че тези земи са били български. И затова, чадо мое, смири се сега”. И следва нещо от рода на нашата максима – „Бития бит, е… – е…”. И унгарският крал се смирил. След това Калоян за всеки случай ликвидирал Сърбия – тя тогава е била малка държава, в особена трудност, защото често правела въртели на български владетели, съюзявайки се ту с византийците, ту с унгарците. И се обърнал към византийците. Но изведнъж установил нещо много неочаквано – че византийците вече ги няма. Четвъртият кръстоносен поход – най-големият и най-силният, в който участва цветът на западноевропейското рицарство, вместо в Ерусалим, се изсипва в Константинопол. Превзел го и ликвидирал Източната Римска империя, като обявил начало на някаква нова Латинска империя. Калоян се почесал по главата и се опитал да установи контакт с тях. На границата – уж че е бил на лов, той се е срещнал с най-интелигентния рицар, изпратен от император Балдуин – Пиер дьо Брашо. Седнали да ядат и да пият, след като утрепали някой и друг заек или дива свиня. Калоян попитал какво търсят в тази част на света, а той му казал, че е дошъл да си вземат земите. Защото всички те били потомци на Еней – последният троянски герой. Калоян премълчал тази очевидна нелепост. Какво да се прави? Казал му, че на него не му се воюва и нещо от рода на една древна максима, което показва, че наистина е бил начетен: „И най-лошият мир е по-добър от най-хубавата война”. Пиер дьо Брашо казал, че ще предаде неговата заръка. За съжаление, на съвет на рицарите било решено, че България е част от византийската империя, която неправомерно се е освободила, и е получила държавност, за това трябва да си почине. В най-добрия случай ако не може да предаде земите си мирно и тихо, и ако латинците не могат да ги завладеят със сила, българският цар да се обяви за васал на император Балдуин. Известно е, че Калоян е бил много избухлив човек и е държал на своето реноме и чест. Как така срещу един 195-сантиметров мъж ще се изправи 165-сантиметрово човече, какъвто е бил Балдуин – това е все едно да му тикнеш не една, а две люти чушки в задника. Естествено, Калоян побеснял, и започнал да мисли какво да прави. Латинците бавно усвоявали земите си. Някои византийски градове отказали да се подчинят – един от тях бил Одрин. И затова с цялата си войска те тръгнали към този голям и укрепен град, за да го превземат и да не стане той център на византийската съпротива. Разузнаването на Калоян донесло това и в началото на април 1205 година той също бил с цялата си армия край границите, които съвпадат със сегашната. Той се установил в красив и доста добре запазен замък при село Маточина и оттам наблюдавал какво става в Одрин. От върха при Маточина Одрин се виждал като на длан. Рицарите са били в Адрианопол, но не могли да го превземат с първия щурм. Най-много ги притеснявало, че на кулите и на Одринската крепост византийците развели български знамена. Истината е, че цар Калоян успява да сключи договор с византийските боляри за съвместна борба с латинците. На другия ден огромни маси кумани, съюзници и леки конници атакували рицарския лагер. Стрела паднала в супата на един от избухливите не по-малко от Калоян рицари. Той извел своя отряд и го повел в преследване на куманите. Император Балдуин много се ядосал и след края ги предупредил повече да не правят така, защото е опасно – могат да бъдат бити един по един от Калоян. Но на другия ден рицарите отново тръгнали да преследват куманите. Мощта на рицарската армия винаги се е изразявала в това , че действа като желязна стена и помита всичко пред себе си. В момента, в който тя спре, рицарите й, които не са особено силни, поради ниския си тогава ръст, не биха могли да се бият дори и с леки конници. Калоян намерил най-лесното решение – изкопал едно ровче, покрил го с клони и отгоре с пръст, и зачакал атаката на цялата рицарска армия. Като мощна стена кръстоносците се придвижили към центъра на българската армия, водени от император Балдуин, и изведнъж пропаднали в малкото, даже не особено дълбоко ровче. Целта му била не да ги убие, а да ги спре. И ги спрял. Българите налетели върху тях от всички страни, пишат оцелелите автори рицар Роберт дьо Клари и маршалът на Шампан Жофроа дьо Вилардуен. Те ги смъкват от конете им с ласа и куки и ги колят с брадви, къси мечове и саби. Щадят обаче предалите сe, за да могат да ги разменят срещу откуп. Пленили и император Балдуин. И тук е голямата загадка – защо императорът е бил убит, както съобщават някои рицари. Уж завъртял любовен роман с жената на Калоян и той много ядосан заповядал да го насекат на парчета. Това е доста съмнително. Първо, Калоян едва ли е обичал толкова жена си (оженил се за Анна-Анисия – мръсна некъпана куманска принцеса) – това бил политически брак, за да може да осигури куманската армия на страната на българите. И го направил. И затова Калоян едва ли чак толкова се е притеснил. Освен това съпругата на Калоян едва ли е имала възможност да контактува с император Балдуин. Най-вероятно той е бил тежко ранен и раните му са се подлютили, станала е гангрена, нямало е антибиотици, и той е предал Богу дух. Както е написал Калоян в писмо до папата, който се е заинтересувал какво става с него. Така победата на Калоян ликвидира веднъж завинаги опасността от установяване на нов голям силен враг. Латинската империя просъществувала още 50-60 години, но била бледа сянка на замисленото в началото. И цар Иван Асен II с право писал на колоната на църквата „Св. 40 мъченици”: „И те живееха благодарение на милостта на ръката ми като васали на България”.", "date": "2018.04.13", "title": " Как цар Калоян подчини Латинската империя\t\t\t"}
{"url": "https://trud.bg/%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b8-%d0%bd%d0%b0%d0%bd%d0%ba%d0%be%d0%b2-%d0%bd%d0%b0%d1%80%d0%b5%d0%b4%d0%b8%d1%85%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b8/", "text": "По разпореждане на министъра на транспорта, информационните технологии и съобщенията Ивайло Московски са изпратени екипи на ИА „Автомобилна администрация“ (ИААА) за извършване на проверки на мястото на   и в офиса на фирмата превозвач, съобщиха от Министерство на транспорта, информационните технологии и съобщенията. Автобусът се е движил по редовна линия Бургас-София, притежава валиден технически преглед (№ 15440515 от 06.02.2018) и карта за допълнителен преглед. Превозното средство е с първа регистрация 14.08.2017 г. и е в лиценза на превозвача „Юнион Ивкони“. Водачът на автобуса притежава всички необходими документи за извършването на обществен превоз на пътници. Министърът на регионалното развитие и благоустройството Николай Нанков разпореди на Агенция „Пътна инфраструктура“ да бъде осигурен обходен маршрут. Екипите на АПИ и пътно-поддържащата фирма оказват съдействие на МВР за организация на движението в района на инцидента. Специализиран автомобил-лаборатория и експерти от ИААА са на мястото на инцидента и ще извършат всички допълнителни проверки след приключване на следствените дейности от органите на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Московски и Нанков наредиха проверки във връзка с катастрофата край Вакарел"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d1%82%d0%b0%d0%b2%d0%b0-%d0%bf%d0%be-%d0%b7%d0%b5%d0%bb%d0%b5%d0%bd%d0%be-%d1%81-%d0%bd%d0%be%d0%b2%d0%b8-120/", "text": "Велико Търново ще стане още по-зелено чрез залесяването на нови 120 дървета, стотици храстовидни растения и многогодишни цветя, декоративни треви и тревни смеси. Различните видове ще бъдат засадени още тази пролет с реализацията на проекта на общината „Моята градинка“. От дървесните видове предвидени за засаждане са 50 брези, 50 платани, 8 броя кълбовиден шестил, 4 липи, както и осем по-малки дръвчета от различни видове. По програмата ще бъдат раздадени още 150 броя многогодишни цветя, 786 броя храстовидни растения и др. Проектът „Моята градинка“ е израз на успешното партньорство между местната власт и гражданското общество и е реализиран от Община Велико Търново за шеста поредна година. Целта е междублоковите пространства да станат по-цветни и зелени. Великотърновци сами могат да избират растителните видове, които им биват предоставяни безвъзмездно по програмата. През настоящата кампания бяха одобрени 22 заявления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Велико Търново става по-зелено с нови 120 дървета и 800 храстовидни растения"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%8e%d0%bd%d0%b8%d0%be%d0%bd-%d0%b8%d0%b2%d0%ba%d0%be%d0%bd%d0%b8-%d0%b0%d0%b2%d1%82%d0%be%d0%b1%d1%83%d1%81%d1%8a%d1%82-%d0%b5-%d1%87%d0%b8%d1%81/", "text": "22-ма пострадали са настанени в болници в София. Някои са в много тежко състояние. На място имаме  , чиято самоличност се установява. Това каза главният секретар на МВР Младен Маринов, който е на мястото на  , при която автобус се обърна на магистрала “Тракия” край Вакарел. “Към момента мога да потвърдя за 6 загинали, които са на място. Нямам информация от болниците при тях да са починали още хора”, коментира Младенов по повод информациите за 10 загинали, изнесени от някои медии. “Работи се с двамата водачи – на лекия автомобил и автобуса. Процесуално-следствените действия ще установят причината за инцидента. Първоначалните данни показват, че е имало съприкосновение между двете превозни средства преди автобуса в падне в канавката. Няма данни водачите да са употребили алкохол”, посочи гл. секретар на МВР. “Странично по автобуса има видими следи от боя, съвпадаща с тази на автомобила”, добави той. “Няколко водачи са спрели да окажат помощ, но за съжаление много са продължили по пътя си”, каза още Младен Маринов. На място е пристигнал и управителят на фирмата собственик на автобуса “Юнион Ивкони”, Георги Атанасов. “Изказвам съболезнования на роднините на жертвите. Апелираме всеки, който може, да даде кръв за пострадалите”, призова Атанасов. По думите му, автобусът е карал с 93 км/час и е бил ударен странично от автомобила, който се е завъртял. “Автобусът е произведен преди по-малко от година и напрактика е чисто нов. Съвсем скоро е влязъл в експлоатация”, каза още Георги Атанасов. Водачът работи от няколко години във фирмата и е с 12-годишен стаж. Малко след 14.00 ч. беше възстановено двупосочното движение по магистралата, но то се извършва само в платното в посока Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Шефът на “Юнион Ивкони”: Автобусът е чисто нов, движил се е с 93 км/час"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d1%81%d1%80%d0%b5%d1%89%d1%83-%d1%80%d0%b5%d0%b0%d0%bb-%d0%bd%d0%b0-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb-%d0%b2-%d1%88%d0%b0%d0%bc%d0%bf/", "text": "Европейските грандове “Байерн” (Мюнхен) и “Реал” (Мадрид) ще се изправят един срещу друг в голямото дерби от полуфиналите на Шампионската лига, отреди тегленият днес жребий. Баварците ще бъдат домакини в първата среща, която ще се играе на 24 или 25 април, докато настоящите носители на трофея ще приемат съперника си на “Сантяго Бернабеу” седмица по-късно. В другия полуфинал ще се срещнат “Ливърпул” и “Рома”. Първата среща ще бъде на “Анфийлд”, а реваншът – на “Стадио Олимпико” в Рим. Финалът е на 26 май на Олимпийския стадион в Киев, като символичен домакин ще бъде победителят от двойката “Байерн” – “Реал”.", "date": "2018.04.13", "title": " “Байерн” срещу “Реал” на полуфинал в Шампионската лига"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b4%d0%b5%d1%82%d1%81%d0%ba%d0%b8-%d1%80%d0%b8%d0%b1%d0%be%d0%bb%d0%be%d0%b2%d0%b5%d0%bd/", "text": "Евродепутатът Ева Майдел подкрепи детския риболовен турнир „Хвани и пусни“, който ще се проведе във Велико Търново на 28 април. Инициативата е на общинския съветник Деян Хаджийски и управителя на риболовен магазин „Щука“ Димчо Христов и се осъществява с подкрепата на Община Велико Търново. Детският турнир ще се проведе на езеро Света гора край старата столица, а уловените от водоема шарани ще бъдат пуснати в река Янтра с цел зарибяване. Затова едно от условията за участие в инициативата е младите състезатели да имат живарници с мека мрежа и малки дупки, за да не се нараняват рибите. Всеки участник трябва да носи също и въдица, оборудвана с плувка, както и подготвена захранка и стръв. Инициативата е за деца на възраст от 7 до 12 години. Задължително условие е подрастващите да бъдат с придружител, който да остане с тях през цялото време на събитието. Награди ще получат, както заелите първо, второ и трето място, така и участникът с най-голяма уловена риба. Предварителното записване за участие започва на 16 април и ще продължи до 23 април включително. Записванията могат да се направят в Европейски информационен офис на евродепутат Ева Майдел на бул. „България“ №1, както и в Риболовен магазин „Щука“ на бул. „България“ №68А. На 28 април инициативата „Хвани и пусни“ е с начален час 9.30 ч., когато при езеро Света гора започва регистрацията на участниците. В 13.30 ч. започва зарибяването на р. Янтра с уловените по време на турнира шарани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Ева Майдел подкрепи детски риболовен турнир във Велико Търново за зарибяване на р. Янтра"}
{"url": "https://trud.bg/%d1%80%d1%83%d1%81%d0%ba%d0%b8-%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%82%d0%b5-%d0%be%d1%82/", "text": "Руският вицепремиер Аркадий Дворкович каза днес, че международните отношения не бива да зависят от настроението, в което е един човек, когато се събужда сутрин, предаде РИА Новости. Дворкович явно има предвид американския президент Доналд Тръмп. В сряда сутринта  , че към Сирия ще полетят ракети като отговор на предполагаемата атака с химическо оръжие срещу цивилни. На форум в Красноярск вицепремиерът, цитиран от ТАСС, посочва, че отношенията между държавите не може да зависят от настроението на някого отвъд океана и от внезапното решение, което даден човек взима рано сутрин. В друг туит вчера Тръмп изглежда   най-малко за точния момент на евентуална американска акция, като написа че “тя може да е скоро, но и въобще да не е скоро”. По-късно вчера той проведе среща със съветниците си по националната сигурност, след която от Белия дом обяви, че не е било взето окончателно решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Руски вицепремиер: Международните отношения не трябва да зависят от настроението на един човек"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b4%d0%be%d0%ba%d0%bb%d0%b0%d0%b4/", "text": "Кметът Йорданка Фандъкова представи пред Съвета за управление на Специализирания общински приватизационен фонд (СУСОПФ) доклад за финансиране на общински проекти със средствата, получени от приватизацията на Общинска банка АД, съобщават от Столична община. След решението на Столичният общински съвет СОАПИ подписа договор за продажбата на „Общинска банка“ на стойност 46 млн. лева. “Предложението за разпределение на средствата е направено на база приоритети и цели дългосрочни инвестиции в развитието на София”, каза кметът Фандъкова. Основните приоритети за развитието на София са екология, образование и транспорт и транспортна инфраструктура. Предложени са и инвестиции в култура и спорт, общинско здравеопазване, социални дейности, както и за електронно управление. Най-сериозен дял от средствата в размер на 26%, или 12 млн. лева се предлагат за основния приоритет екология и зелена система. И при управлението на бюджета на Столична община най-важната тема, която защитаваме е опазването на околната с реда и чистотата на въздуха, каза също кметът Фандъкова. Предвижда се освен в зелената система на града, средства да бъдат насочени към поддръжка и изграждане на нови детски площадки във всички райони на София. На второ място сред приоритетите с дял от 21.7% – 10 млн. лева са инвестициите в образование. Те са насочени в ремонт и изграждане на детски градини и училища и във финансиране на проекти за изцяло нови сгради за училища, в райони където липсват в момента. За третия приоритет транспорт и транспортна инфраструктура се предлагат 20% от средствата – 9.2 млн.лева. След напредъкът по обновяването на базовата инфраструктура на града, продължаваме сериозни инвестиции в този сектор, като целта ни е да насочим повече средства в изграждане и реконструкция на улици в кварталите, подчерта кметът на София. В сферата на общинското здравеопазване се предлага да бъдат инвестирани 12.2 % – 5.6 млн.лева. За култура – 5.4 млн. лева, като е един от проектите, за които се предвиждат инвестиции е превръщането на бившата топлоцентрала в център за съвременна култура. Друг важен проект е за площадното пространство около храма „Света Неделя“, където главният архитект на София ще обяви конкурса за проектиране. За социалните дейности са предвидени 1.8 млн.лева. Около 800 хил. лева са заложени за проектите за нови квартални спортни зали, които ще бъдат изградени в дворове на 6 училища. 800 хил. лева са предвидени и за развитие на нови технологии и системи в областта на електронното управление. Представителите на Съвета подкрепиха доклада и приветстваха направените инвестиционни приоритети. Милка Христова, зам.-председател на СОС и член на МК “БСП – Лява България”, изрази съгласие с посочените приоритети и предложи повече средства да има за здравеопазване и конкретните дейностите, за които ще бъдат насочени трябва да бъдат осмислени добре. По думите и трябва да се направи „нещо, което да остане.“ Малина Едрева, председател на постоянната комисия по образование, култура, наука и културно многообразие в СОС, посочи, че средствата за инвестиции са за политиките за развитие на града, които превръщат София в модел на градове с добри и иновативни практики. Иван Велков, Заместник-председател на Столичniq общински съвет и член на “Политическа група 5″/“Зелените предложи при подготовката на конкретните проекти да се има предвид и разработването на възможности за публично-честни партньорства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Йорданка Фандъкова представи доклад за финансиране на общински проекти със средствата от приватизацията на Общинска банка"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d1%88%d0%be%d1%84%d1%8c%d0%be%d1%80%d1%8a%d1%82-%d0%bd%d0%b0-%d0%be%d0%b1%d1%8a%d1%80%d0%bd%d0%b0%d0%bb/", "text": "  Водачът на автобуса притежава всички необходими документи за извършването на обществен превоз на пътници. Това заяви на брифинг по повод тежката катастрофа на магистралата край Вакарел министърът на транспорта, информационните технологии и съобщенията Ивайло Московски. Два екипа на ИА „Автомобилна администрация“ са на място и извършват техническа експертиза. Друг екип, заедно с екип на МВР, е в офиса на формата превозвач. Проверява се техническото състояние на автобуса. Той притежава удостоверение за техническа изправност. Автобусът се е движил по редовна линия Бургас-София, притежава валиден технически преглед (№ 15440515 от 06.02.2018) и карта за допълнителен преглед. Превозното средство е с първа регистрация 14.08.2017 г. и е в лиценза на превозвача „Юнион Ивкони“. Автобусът има валиден пътен лист с вчерашна дата. Двамата водачи са Георги Георгиев и Веселин Георгиев, като в момента на катастрофата е управлявал вторият. Пътната агенция заедно с МВР, осигуриха бърз достъп на линейките за извозване на пострадалите, каза на свой ред министърът на регионалното развитие и благоустройството Николай Нанков. В 12 часа започнаха действията за пренасрочване на трафика по обходния маршрут. В 12.30 ч. успяха да разрежат и мантинелите, за да се осигури реверсивно движение в едната лента и да се отпуши трафикът, посочи Нанков. “В този участък пътната инфраструктура – асфалтово покритие и мантинели, е в отлично състояние. Тя не е причина за инцидента”, категоричен бе той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Ивайло Московски: Шофьорът на обърналия се автобус има всички необходими документи\t\t\t"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d0%b4-11-%d1%85%d0%b8%d0%bb-%d0%ba%d0%bb%d1%8e%d1%87%d0%be%d0%b4%d1%8a%d1%80/", "text": "11 100 ключодържатели със съмнения, че са произведени в нарушение на права върху интелектуалната собственост, задържаха митнически и гранични служители на ГКПП “Капитан Андреево”. Това съобщиха от Агенция “Митници”. Фалшификатите са открити при проверка на товарен микробус с румънска регистрация, влизащ в страната от Турция на 27 март 2018 г. В микробуса пътували шофьорът, съпругата му и непълнолетното им дете, румънски граждани. Автомобилът е селектиран за проверка с рентгенова апаратура. При последвалата физическа проверка, митническите служители откриват сред личния багаж на пътуващите 11 100 ключодържатели с логото на 12 марки автомобили, сред които BMW, VOLKSWAGEN, RENAULT, SKODA, FORD. В изпълнение на Регламент (ЕС) № 608/2013 и Закона за марките и географските означения, стоките, нарушаващи права на интелектуалната собственост, са задържани. По случая са предприети действия за уведомяване на правопритежателите на съответните търговски марки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Митничари задържаха над 11 хил. ключодържатели със съмнителна собственост на “Капитан Андреево”"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0%d1%82%d0%b0-%d0%ba%d0%be%d0%bd/", "text": "Хърватският парламент одобри днес международна конвенция за правата на жените въпреки ожесточената съпротива и протестите на десничарски групи и на католическата църква, предаде Асошиейтед прес. Парламентът подкрепи днес със 110 гласа “за” и 30 “против” Истанбулската конвенция, която доведе до разцепление дори в управляващата партия Хърватска демократична общност.  Противниците на конвенцията в католическа Хърватия твърдят, че тя индиректно легализира гей браковете и дава права на транссексуалните хора. Хиляди противници на конвенцията протестираха вчера в пристанищния град Сплит. Отделно от тях нейни привърженици почетоха паметта на жените, жертви на домашно насилие. Истанбулската конвенция бе приета от Съвета на Европа през 2011 г. в рамките на борбата с насилието над жени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Хърватия подкрепи Истанбулската конвенция"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%81%d1%8a%d1%80%d0%b1%d0%b8%d1%8f-%d0%b8%d0%bc%d0%b0-%d0%ba%d0%bb%d1%8e%d1%87%d0%be%d0%b2%d0%b0-%d1%80%d0%be%d0%bb%d1%8f/", "text": "Сърбия има ключова роля в Косово и в Босна и Херцеговина и затова е важно интензивно да разменяме мнения, заяви днес германският канцлер Ангела Меркел преди среща на четири очи със сръбския президент Александър Вучич в Берлин, предаде Танюг. След като посрещна Вучич пред сградата на германското правителство, Меркел каза, че е договорено през първата половина на тази година Германия да води интензивен диалог със Сърбия и страните от региона, припомняйки, че България постави приближаването на Западните Балкани към ЕС като приоритет на своето председателство. Германският канцлер каза, че главни теми на разговора й с Вучич ще бъдат двустранното сътрудничество и развитието на региона. Меркел, която се среща с Вучич за втори път в разстояние на месец и половина, похвали реформите в Сърбия, като подчерта, че това е комплимент за премиера Ана Бърнабич и нейните министри. Вучич от своя страна каза, че Германия е най-важният партньор на Сърбия и че Сърбия ще даде всичко от себе си, за да бъдат избегнати конфликти на Балканите, които биха върнали региона 100 години назад. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Ангела Меркел: Сърбия има ключова роля в Косово и в Босна и Херцеговина"}
{"url": "https://trud.bg/%d0%bd%d1%86%d1%82%d1%85-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d1%81-%d0%bd%d1%83%d0%b6%d0%bd%d0%b8%d1%82%d0%b5-%d0%ba%d0%be%d0%bb%d0%b8%d1%87%d0%b5%d1%81%d1%82%d0%b2%d0%b0-%d0%ba/", "text": "Във връзка с тежката   на АМ „Тракия” при Вакарел, Националният център по трансфузионна хематология е направил нужната организация и разполага с подсилени екипи за кръводаряване, които са в готовност да поемат всички желаещи да дарят кръв, предаде БНТ, позовавайки се на инфорамция от центъра. В момента НЦТХ разполага с достатъчни количества кръв и кръвни съставки, които биха били необходими на лечебните заведения, в които са настанени  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " НЦТХ разполага с нужните количества кръв за обезпечаване на пострадалите от катастрофата край Вакарел"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%81%d0%ba%d0%b8-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d0%bd%d1%82%d0%b8-%d0%b1%d1%8f/", "text": "Шестима палестински демонстранти бяха ранени на границата между Ивицата Газа и Израел, когато израелски войници откриха огън по протестиращи, предаде Ройтерс. Участниците в протеста хвърляха камъни и палеха автомобилни гуми близо до граничната ограда. Един от ранените палестинци е в критично състояние, съобщиха палестински медицински източници. Протестът, наречен “Големият поход за завръщане”, навлезе в третата си седмица. Израелски военен говорител каза, че войниците са “отговорили със средства за овладяване на размирици като в същото време са стреляли в съответствие с уставните правила”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Шестима палестински демонстранти бяха ранени в Ивицата Газа"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-23-%d0%bc%d0%b0-%d1%81%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b8-%d1%81%d0%bb%d0%b5%d0%b4-%d0%ba%d0%b0%d1%82/", "text": "В болниците е създадена пълна организация, екипите работят безупречно, искам да благодаря на д-р Близнаков и на всички останали директори и екипи в останалите болници, в които са настанени пострадалите, това заяви здравният министър Кирил Ананиев относно катастрофата край Вакарел. Поддържаме непрекъсната връзка с всички болници, в които има настанени пострадали. До този момент жертвите са 6, хоспитализираните са 23 души, потвърди Ананиев. Пострадалите са настанени в шест болници – 4 души са в “Пирогов”, 3 във ВМА, 3-ма – в Исул, в “Св. Анна” – 10, двама в “Токуда”, един е в “Софиямед” – шофьорът на автобуса, няма опасност за живота му, поясни министърът. В “Св. Анна” са най-тежките случаи, като една жена е в най-тежко състояние. Екипите правят всичко, за да спасят живота на пострадалите. 14 линейки са били веднага на мястото на катастрофата, допълни Ананиев.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Кирил Ананиев: 23-ма са в болници след катастрофата край Вакарел\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d1%81%d0%b8%d1%80%d0%b8%d0%b9%d1%86%d0%b8-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d0%be/", "text": "Германската полиция задържа трима млади сирийци, заподозрени в принадлежност към терористична организация, заяви днес прокуратурата в град Кобленц, цитирана от ДПА. Заподозрените на възраст 21, 23 и 27 години, са били задържани в околностите на град Саарлуи на френската граница. Полицията е иззела мобилни телефони и лаптопи. През октомври миналата година са започнали разследвания срещу тримата мъже, които живеят в Саарлуи, но тогава не е имало ясни доказателства за планирани нападения в Германия или други държави. Според следователите 23-годишният заподозрян се е опитвал да набира бойци по интернет за сирийската гражданска война. Твърди се, че той е действал за ислямистката групировка “Ахрар аш Шам”, която е забранена в Германия. Има информация, че другите двама заподозрени са били членове на групировката “Ислямска държава”, докато са били в Сирия. Тримата са пристигнали в Германия по време на мигрантската вълна през 2015 г. Те трябва да се явят пред съд в Кобленц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Задържаха трима сирийци в Германия по подозрения в тероризъм"}
{"url": "https://trud.bg/30-000-%d0%bb%d0%b2-%d1%81%d1%80%d0%b5%d1%89%d1%83-%d0%ba%d1%8a%d1%80%d0%bb%d0%b5%d0%b6%d0%b8%d1%82%d0%b5-%d0%b2-%d1%88%d1%83%d0%bc%d0%b5%d0%bd/", "text": "Община Шумен започна обработката на зелените площи срещу кърлежи. Над 1000 дка ще бъдат третирани с препарати, в бюджета на кметството са заложени 30 000 лв. срещу паразити.  Ръсенето стартира от Природен парк „Шуменско плато“. Първите оплаквания на ухапани хора дойдоха именно от местата за туристически разходки. Третирани са площите в района на Стария град, заслоните, поляните около паметник „Създатели на българската държава“, обработени са и площите край 1300-та стъпала на монумента. Навсякъде са поставени табели за 24-часовия карантинен срок на препарата, с който се извършва дезакаризацията, съобщават от общината и призовават шуменци да бъдат внимателни. Подготвят се още терени за обработка. Работници на общинското предприятие „Паркове  и обредна дейност“ косиха в петък тревата по бул. „Мадара“, “Симеон Велики”, в Градската градина, по ул. „Съединение“. Детските градини и яслите на територията на общината разполагат с необходимата техника и имат задължението да организират косенето на тревните площи в дворовете и пръскането срещу кърлежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " 30 000 лв. срещу кърлежите в Шумен"}
{"url": "https://trud.bg/%d0%b5%d0%b2%d1%80%d0%b5%d0%b8-%d0%be%d1%82-%d0%b1%d1%83%d1%80%d0%b3%d0%b0%d1%81-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f%d1%82-%d1%81-%d0%bf%d0%b0%d0%bc%d0%b5%d1%82%d0%bd%d0%b8%d0%ba/", "text": "Потомци на евреи, спасени от Холокоста преди 75 години, откриха в Бургас паметник на благодарността за своето съществуване. Мемориалната плоча е посветена на смелите и доблестни българи от морския град, които в кървавите години на Втората световна война са се противопоставили на волята на Хитлер и държавните директиви за депортиране и унищожаване на българските евреи. Откриването бе в късния следобед на 11 април 2018 г. Денят е Йом А Шоа, който се чества от евреите по света като Ден на катастрофата на Холокоста. Единствено в Бургас и София от цяла България вчера този траурен ден бе отбелязан. Събитието бе уважено от духовници, политици, дипломати, общественици, граждани и младежи от цялата страна, дошли да отдадат почит и признание на спасителите на бургаските евреи и да заявят волята си най-позорния акт на човешко масово унищожение никога да не се повтори. Създаването на паметника на благодарността е по инициатива и със средства на Център за еврейско-българско сътрудничество „Алеф”. То съвпадна и с още няколко събития, организирани от Центъра – изложбата „Отвъд дъгата” на Световния център за възпоминание на жертвите от Холокоста и заключителната церемония по награждаването на победителите в Петия национален литературен ученически конкурс. Мемориална плоча на благодарността бе поставена в самото сърце на Бургас, до сградата на Общината. “В памет на достойните бургаски общественици, които не са допуснали депортирането на бургаските си съграждани към лагерите на смъртта “, е написано върху нея. Сред най-изявените са били кметът на Бургас през 1943 г. д-р Дянко Пръвчев, писателят Петко Чорбаджиев /Росен/, индустриалците Любомир Зурков и Петър Велчев. Техните имена бяха възкресени от забравата и записани в книгата „75 години – незабравените лица на спасението”, на издателство „Шалом”. Председателят на „Алеф” Алберта Алкалай заяви, че са безброй имената на спасителите и сподели желанието си тази плоча да се превърне в пазител на паметта. Официални гости на церемонията за откриване на паметния знак бяха Негово Високопреосвещенство Сливенският Митрополит Иоаникий, посланикът на Израел у нас Н.Пр. Ирит Лилиан, кметът на Бургас Димитър Николов, председателят на фондация “Цедака” – ОЕБ Шалом д-р Максим Бенвенисти, народни представители, директорът на ОДМВР Бургас ст.к. Калоян Калоянов, потомци на спасените и на спасителите, политици, духовни лица, общественици, граждани. „Този подвиг не е обикновен. Ние сме тук, за да благодарим на тези, които са жертвали своето спокойствие от любов към човека. Спасяването на евреите е дело велико за църквата и за България, защото показа, че любовта може да тържествува над унищожението”, заяви Негово високопреосвещенство Йоаникий. „И тогава, и сега евреите са били едни от най-трудолюбивите и активни граждани на Бургас. Близо 1000 са спасените бургаски евреи. Тази плоча изразява признателността на техните наследници”, развълнува се кметът на Бургас Димитър Николов. Стотици граждани се събраха пред новооткритата плоча, за да преклонят глава и в памет на невинните 11 343 жертви на Холокоста от Беломорска Тракия, Вардарска Македония и Пирот, както и да отдадат почит на спасителите на близо 50 хил. български евреи. Въпреки необичайно мразовитото за сезона време, присъстващите изпълниха пространството около мемориала и поднесоха множество венци и цветя пред паметника на благодарността за спасението на евреите в Бургас. „Оцелелите от Холокост остават все по-малко, но неговата жестокост се помни. Но кой ще помни спасителите? За тях не се говори много. А това, което българският народ е направил за своите съграждани – евреи, е уникален героичен акт, който трябва да се знае. Този монумент в центъра на града е предназначен за бъдещите поколения на България, за да научат и не забравят подвига на своите предци!”, призова Н.пр. Ирит Лилиан, посланик на Израел у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Евреи от Бургас благодарят с паметник за своето спасение преди 75 години"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b7%d0%b0%d0%bf%d0%b0%d0%b4%d0%bd%d0%b0%d1%82%d0%b0-%d0%bd%d0%b0%d0%bc%d0%b5%d1%81%d0%b0-%d0%b2-%d1%81%d0%b8%d1%80%d0%b8%d1%8f-%d0%bc%d0%be%d0%b6%d0%b5-%d0%b4/", "text": "Руският външен министър Сергей Лавров предупреди, че западната намеса в Сирия може да доведе до нова вълна мигранти към Европа, предава АФП. Според Лавров дори и малки актове „могат да доведат до нови вълни мигранти към Европа и друго развитие, което не е нужно, или за нас, или за нашите европейски съседи и може единствено да донесе полза на тези, които са защитени от океана“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Лавров: Западната намеса в Сирия може да доведе до нова вълна мигранти към Европа"}
{"url": "https://trud.bg/%d0%b4%d0%b5%d1%86%d0%b0-%d0%b8-%d0%b3%d0%be%d1%80%d1%81%d0%ba%d0%b8-%d1%81%d0%b0%d0%b4%d0%b8%d1%85%d0%b0-%d0%b4%d1%80%d1%8a%d0%b2%d1%87%d0%b5%d1%82%d0%b0/", "text": "Възпитаниците на детска градина “Калинка” в град Нови пазар садиха дръвчета заедно с лесовъди от местното Горско стопанство в петък. Всяка група в забавачката вече има своя туя. Хлапетата ще ги поливат, за да се хванат. Идеята е постепенно да се оформи зелена ограда края забавачката с още засадени дръвчета. Децата вече знаят много неща – Може ли огромно дърво да поникне от семенце, колкото прашинка? Как се хранят дърветата и какво им трябва, за да растат? Кои са иглолистни и кои широколистни? Защо трябва да пазим гората? На всички въпроси им отговаряха горски служители. Около 20 дръвчета от различни видове има в парка на детското заведение и всички са засадени от служители на ДГС-Нови пазар. За всеки празник лесовъдите продължават да добавят нови. Еконициативата е част от Седмицата на гората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.13", "title": " Деца и горски садиха дръвчета"}
