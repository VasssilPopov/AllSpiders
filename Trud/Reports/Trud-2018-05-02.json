{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d0%b1%d1%80%d0%be%d1%8f-%d0%bd%d0%b0-%d0%bc%d0%b8%d0%b3/", "text": "Гръцките власти обявиха, че ще намалят броя на мигрантите в претъпканите мигрантски лагери на гръцките острови вследствие на все по-гласните протести, че мигрантската криза удря туризма, водещ икономически сектор в страната, вече четвърта година подред, предаде Асошиейтед прес. Министърът за миграциите Димитрис Вицас посети днес остров Лесбос и по този повод каза, че правителството планира до края на септември да намали броя на мигрантите на пет гръцки острова от сегашните 15 500 на 6500, колкото е капацитетът на местните приемни центрове. Премиерът Алексис Ципрас се очаква да посети утре Лесбос, а жители на острова подготвят улични протести и стачка на главната улица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Гръцките власти намаляват броя на мигрантите в мигрантските лагери на гръцките острови"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%bf%d0%be%d0%b5-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82-%d0%b7%d0%b0-16/", "text": "Групировката “Ислямска държава” пое отговорност за  , предадоха световните агенции. Отговорността за атаката беше поета в изявление, разпространено от информационната агенция на групировката Амак. “Ислямска държава” не представи доказателства за твърдението си. Нападението беше извършено от въоръжени бойци, включително атентатори самоубийци, които взривиха експлозиви в сградата и я подпалиха. При атаката загинаха 16 човека, а 19 бяха ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " “Ислямска държава” пое отговорност за нападението срещу либийската избирателна комисия"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b2-%d1%82%d1%80%d1%83%d0%b4-%d0%b4%d0%b6%d0%b8%d0%bf-%d0%b1%d0%bb%d1%8a%d1%81%d0%bd%d0%b0-%d0%ba%d1%80%d0%b0%d0%bd-%d1%81-%d0%b3%d0%b0%d0%b7/", "text": "След лека катастрофа джип се качи на тротоара и удари кран на газ. Злополуката стана  около 17,45 ч на столичния булевард „Симеоновско шосе”, видя екип на „Труд”. Наложи се аварийни екипи да ограничат движението точно в час-пик и се образуваха големи колони. За щастие, аварията бе отстранена бързо, без да се стигне до подпалване на изтичащ газ и без никой да пострада.", "date": "2018.05.02", "title": " Първо в „Труд”! Джип блъсна кран с газ (СНИМКИ)"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b2-%d0%bc%d0%be%d0%bc%d0%b5%d0%bd%d1%82-%d0%bd%d0%b0-%d0%bf%d1%80%d0%be%d0%b8%d0%b7%d0%b2/", "text": "Специализираната полицейска операция по противодействие на производството и разпространението на наркотици е реализирана на 28 април т.г. на територията на Хасковска област. Действията са проведени от служители на ГДНП и колегите им от ОДМВР-Хасково, под наблюдението на прокуратурата. В хода на спецоперацията е предприето претърсване на адрес в с. Черна могила, на който са задържани четирима в момент на производство на метамфетамин, съобщиха от МВР. От помещението криминалистите иззели 500 грама бяло кристалообразно вещество, което при полевия тест дало реакция на метамфетамин, 10 таблетки екстази, уреди за производство на матамфетамин, прекурсори,  две електронни везни, незаконно огнестрелно оръжие и боеприпаси. При продължилите процесуално-следствени действия на други адреси, обитавани от задържаните, униформените открили още 180 грама от същия наркотик. На двама от задържаните – П. А. /39 г./ и Д. Д. /35 г./, са повдигнати обвинения по чл. 354А, ал. 1 от НК. С прокурорско постановление първоначалната им мярка за задържане бе удължена до 72 часа, а днес, с решение на съда, двамата мъже са оставени за постоянно в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Задържаха четирима в момент на производство на метамфетамин\t\t\t"}
{"url": "https://trud.bg/%d1%88%d0%b5%d1%81%d1%82%d0%b4%d0%b5%d1%81%d0%b5%d1%82-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%be%d1%82-%d0%b4%d0%b5%d1%86%d0%b0%d1%82%d0%b0-%d0%b1%d0%b5%d0%b6%d0%b0%d0%bd%d1%86%d0%b8/", "text": "Шестдесет процента от децата бежанци в Турция имат психични проблеми, информира Анадолската агенция, като цитира данни на проучвания. Проучвания, извършени в Турция и по света, показват, че повечето деца бежанци страдат от различни психически разстройства, каза пред агенцията д-р Вейси Чери от истанбулската държавна болница Пендик, който участва в Международен симпозиум за психофармакология в Анталия. Извършили сме четири проучвания от 2014 г., в които са участвали деца бежанци на възраст от седем до седемнадесет години. Комбинираните резултати от тази работа показват, че 60 процента от тези деца страдат от поне едно психично заболяване. Най-честите проблеми при тях са посттравматично стресово разстройство и депресия, посочи Чери. Той добави, че тези деца не искат да напускат местата, където живеят, и да ходят на училище. Дори обаче и да посещават училище, повечето от тях не могат да се концентрират в клас заради проблеми, които засягат умствените им способности. Някои от децата са подложени на подигравки и обиди, каза Чери, като добави, че по този начин те са изложени на много по-голям риск от употреба на дрога и алкохол. Ако не лекуваме тези деца, накрая ще стане така, че в страната ни ще има лица без образование, страдащи от психични заболявания и неговорещи турски, посочи той. Докторът отбеляза, че в Турция в момента има над 4 милиона бежанци и 1,5 от тях са деца, като 700 хиляди деца имат психични проблеми. Вейси каза, че гражданската война в Сирия е навлязла в осмата си година и може скоро да не свърши, поради което турските власти трябва сериозно да се заемат с проблемите на децата бежанци. Докторът предложи в районите, в които има много бежанци, да бъдат открити специализирани психиатрични клиники за деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Шестдесет процента от децата бежанци в Турция имат психични проблеми"}
{"url": "https://trud.bg/%d0%b7%d0%b0%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%b0-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b0-%d0%b7%d0%b0-4-%d0%b3%d0%be%d0%b4%d0%b8%d1%88%d0%bd%d0%b8%d1%82%d0%b5/", "text": "Задължителна забавачка за 4-годишните деца от 2020 година, предлагат от Министерството на образованието и науката (МОН). Идеята е заложена в плана за изпълнение на Стратегията за намаляване на броя, изпадащи от образователната система. Планът обхваща периода 2018-2020 година, а за въвеждането му е нужна промяна в закона, тъй като в момента задължителното обучение започва от 5-годишна възраст. От МОН обясняват, че децата, които са ходили на детска градина, по-трудно отпадат от училище. Според ведомството ранното предучилищно образование е средство за превенция, тъй като малчуганите, които не ходят на детска градина, по-често имат затруднения в училище, а това може да ги накара да се откажат от уроците. 11.5 млн. лева всяка година министерството ще предоставя за осигуряване на деца и ученици в първи клас от семейства от социално слаби и уязвими групи. Такива помощи се получават и в момента. Данните на МОН сочат, че 19 000 деца със специални образователни потребности трябва да бъдат включени в мерките за приобщаващо образование. Планът още предвижда и дейности за овладяване на българския книжовен език от децата, чиито майчин език е различен от официалния в страната. В резултат на изпълнение на предвидените дейности се очаква делът на преждевременно напусналите образователната система до 2020 г. да спадне под 11% при 12.5% през 2012 г.", "date": "2018.05.02", "title": " Задължителна забавачка за 4-годишните от 2020 г.\t\t\t"}
{"url": "https://trud.bg/%d1%83%d0%b4%d0%be%d1%81%d1%82%d0%be%d0%b2%d0%b5%d1%80%d0%b5%d0%bd%d0%b8%d1%8f%d1%82%d0%b0-%d0%bf%d0%be-%d0%b1%d1%83%d0%bb%d1%81%d1%82%d0%b0%d1%82-%d1%81%d1%82%d0%b0%d0%b2%d0%b0%d1%82-%d0%b5%d0%bb/", "text": "Удостоверенията по БУЛСТАТ ще се издават и получават по електронен път по искане на заявителите, вписани в регистъра. Предложението беше одобрено от Министерски съвет на заседанието му вчера. Предстои промените в Закона за регистър БУЛСТАТ да бъде одобрен от Народното събрание. Получаването на електронен документ ще улесни гражданите, защото няма да им се налага да чакат на гише за издаване на удостоверенията, каквато е практиката сега, обясняват вносителите от Министерски съвет.  С предлаганите промени в  Закона за регистър БУЛСТАТ се осигурява и възможност за регистрация в Централния регистър на особените залози на чуждестранните физически и юридически лица, които са залогодатели по смисъла на Закона за особените залози.", "date": "2018.05.02", "title": " Удостоверенията по БУЛСТАТ стават електронни"}
{"url": "https://trud.bg/%d1%81%d0%be%d1%86%d0%b0%d0%bd%d1%82%d0%b8%d0%ba%d0%b8-%d0%bd%d0%b0-%d0%b8%d0%b7%d1%87%d0%b5%d0%b7%d0%b2%d0%b0%d0%bd%d0%b5-%d0%b4%d0%b8%d1%80%d0%b8-%d0%b1%d0%b0%d0%bd/", "text": "Предмети от Татово време издирва Институтът за етнология и фолклористика с Eтнографски музей към БАН. Учените са започнали кампанията за набиране на соцантики, тъй като много от вещите от периода са застрашени от изчезване, научи “Труд”. Те ще попълнят фондовете на института и ще бъдат включени в експозиции. Набирането на бъдещи експонати става под формата на дарения, като ще се поддържи личен контакт с всеки един дарител, уточниха от института. “Нямаме краен срок са събиране на предмети. Става дума за изключително нова колекция, която ще създаваме. Надяваме се все повече хора да даряват и да откликнат. Една от причините е, че всеки момент много от предметите могат да изчезнат. И сега някои вече не знаят какво е касета, камо ли грамофонна плоча”, обясни за “Труд” Илиана Страхилова, която се занимава с набирането на предмети. Учените ще приемат всякакви вещи, а на по-късен етап ще бъде свикана оценителна комисия, която ще даде становище за предметите и евентуалното им излагане пред публика. От музея очакват с нетърпение първите хора, които ще направят даренията си.  “Ако имате вещи от този период (дрехи, опаковки от шоколади, партийни книжки, играчки, сервизи и други), можете да ги предоставите на хората, които ще се погрижат за тях и ще им вдъхнат нов живот”, призовават учените.", "date": "2018.05.02", "title": " Соцантики на изчезване дири БАН\t\t\t"}
{"url": "https://trud.bg/%d0%bd%d0%b0%d1%80%d0%b8%d1%81%d1%83%d0%b2%d0%b0%d1%85%d0%b0-%d1%81%d1%8a%d1%81-%d1%81%d0%bf%d1%80%d0%b5%d0%b9-%d1%82%d0%be%d0%b4%d0%be%d1%80-%d0%b6%d0%b8%d0%b2%d0%ba%d0%be%d0%b2-%d0%bd%d0%b0-%d0%b1/", "text": "Ликът на комунистическия водач Тодор Живков беше възстановен в монумента на Бузлуджа. Уличен артист е нарисувал образа му със спрей заедно с този на Маркс и Енгелс. Някога ликът на Живков е бил от мозайка, но е разрушен.", "date": "2018.05.02", "title": " Нарисуваха със спрей Тодор Живков на Бузлуджа"}
{"url": "https://trud.bg/%d0%b4%d0%b0-%d0%b2%d1%8a%d1%80%d0%bd%d0%b0%d1%82-3-%d1%82%d0%b5-%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-%d1%88%d0%be%d1%84%d1%8c%d0%be%d1%80%d1%81%d0%ba%d0%b8-%d0%b7%d0%b0%d0%ba%d0%be/", "text": "Незабавно да бъдат върнати на МВР и Министерството на транспорта представените от тях три проектозакона, на които се разделя сегашният Закон за движение по пътищата (ЗДвП). Да се създаде нова работна група с участието на експерти от неправителствени организации, които да подготвят нови текстове. Всички членове на тази група да излязат с имената си и обсъжданията да са публично “осветени от прожектори”. За това настояха вчера представители на 14 неправителствени организации, сред които Института за пътна безопасност, Сдруженията “Велоеволюция” и “Клуб Форд”, Българската асоциация за закрила на пациентите, Движение за европейско развитие на БДЖ и др. Както писа “Труд”, анонимна работна група от чиновници, доминирана от катаджии,  предложи нови ЗДвП, Закон за водачите на МПС и Закон за пътните превозни средства. До 4 май ще се приемат всякакви становища по текстовете им. “Внасяме в Министерски съвет, вътрешното и транспортното министерство, както и в   Народното събрание, 78 страници с критики срещу трите проекта. Отделно “Велоеволюция” внася още 10-ина страници, свързани с велосипедите, алеите и т.н. Всичко това за единия от проектозаконите, който е от 98 страници, – заяви бившият шеф на КАТ-София Богдан Милчев, който сега е в ръководството на Института за пътна безопасност. – За нас тези проекти са механично разделяне на сегашния закон на три, не предлагат нов модел на управление на пътната система, не решават проблема, че в България е 2,5 пъти по-голяма вероятността да загинеш при катастрофа, отколкото средно за целия Европейски съюз. Пътната безопасност се управлява с импровизации – когато стане катастрофа, събират се в събота, решават нещо и без резултат. А става дума за национална сигурност и според нас самите проекти са заплаха за сигурността”, каза още Милчев.  От 14-те организации са поискали срещи с представители на Министерски съвет, Народното събрание и Президентството. Засега имат положителен отговор само от администрацията на Румен Радев и предстои да бъде уточнена дата за срещата.", "date": "2018.05.02", "title": " Да върнат 3-те проекта за шофьорски закони\t\t\t"}
{"url": "https://trud.bg/%d0%bc%d0%b8%d0%bc%d0%b8-%d1%85%d1%80%d0%b8%d1%81%d1%82%d0%be%d0%b2%d0%b0-%d0%bd%d0%b0-%d1%84%d0%b8%d0%bd%d0%b0%d0%bb-%d1%81%d0%bb%d0%b5%d0%b4-%d0%ba%d1%8a%d1%80%d0%b2%d0%b0%d0%b2%d0%b0-%d1%81%d1%85/", "text": "Жените донесоха първи медали на родната борба от европейското в Каспийск (Русия). Мими Христова стигна финала в категория до 59 кг и си осигури поне сребърно отличие. След успех с 8:3 над азерката Мелченко, българката надви със 7:6 Янушевич (Беларус) в драматична схватка на полуфинала. Мими губеше с 3 точки около минута преди края, но с невероятни усилия в последните секунди обърна развоя на срещата. Христова не успя да се изправи веднага след края на срещата, носът й бе разбит, а лекарският екип се притече да спре кръвотечението. Евелина Николова също стигна полуфинал при 55-килограмовите като на старта тушира германката Бругер, която е №1 в Европа за девойки. Но в битката за място на финала тя отстъпи с 0:6 на Ирина Курачкина (Беларус), трета на Мондиал 2017 и втора от световното до 23 г. При 68-килограмовите София Георгиева пък намери място в репешажите за бронза, след като на старта отстъпи на еврошампионката за 2016-а Анастасия Братчикова (Русия), която впоследствие стигна финала. При мъжете в класическия стил Даниел Александров остана единствената ни възможност за отличие. Асът в категория до 82 кг измъкна в 1:1 срещу хърватина Божо Старчевич, пети на олимпиадата Рио 2016. И за бронза снощи излезе срещу Ласло Сабо (Унгария), трети от Мондиал 2016.", "date": "2018.05.02", "title": " Мими Христова на финал след кървава схватка"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8-%d1%81%d0%bc%d0%b5-%d0%b2-%d0%b5%d1%81-%d0%bf%d0%be-%d0%bf%d0%be%d1%82%d1%80%d0%b5%d0%b1%d0%bb%d0%b5%d0%bd%d0%b8%d0%b5-%d0%bd%d0%b0-%d0%b3%d0%b0%d0%b7/", "text": "Едва 3% от българските домакинства са газифицирани, което е приблизително 90 000 семейства от общо 3 милиона у нас, показва независим доклад на Baringa Partners, консултантска компания в областта на енергетиката в Европа. Според него тези проценти са далеч от зададената от правителството цел от 30% газификация на българските домакинства до 2020 г. За да бъде постигната тя, трябва да се увеличи търсенето на газ с приблизително 0,7 млрд. кубични метра до 24% от общото търсене на синьо гориво. В момента битовото потребление в страната ни е едва 2,8% от общото, което е най-ниската стойност в Европейския съюз. Според експертите основна пречка пред газификацията на домакинствата е относителната цена на електроенергията. „При положение, че повечето домове се отопляват с електричество, потребителите трябва да бъдат убедени, за да преминат на природен газ“, уточняват те. Според тях е необходимо България спешно да разработи нова енергийна стратегия за 2030 г., която включва по-значима роля на природния газ в енергийната система. Според него без нов подход, отчитащ значението на синьото гориво, страната рискува да изостане от съседите си и да не успее да постигне целите си относно изменението на климата за 2030 г. В същото време се отчита, че въглищата играят съществена роля в първичния енергиен микс, като делът на нефта и на атомната енергия също е значителен. В същото време този на природния газ остава сравнително малък – около 15% от брутното потребление на енергия в страната. Той се използва най-вече в промишлените процеси, като около 10% от промишлените потребители реализират 80% от търсенето. Най-големите индивидуални потребители са в химическата промишленост, в производството на изкуствени торове и стъкларската промишленост.", "date": "2018.05.02", "title": " Последни сме в ЕС по потребление на газ"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%bb%d0%b8%d0%bf%d1%81%d0%b0-%d0%bd%d0%b0-%d0%ba%d0%b8%d0%bb%d0%b8%d1%8f-%d0%b7%d0%b0-%d0%bd%d0%b5%d0%bf%d1%83%d1%88%d0%b0%d1%87%d0%b8-%d0%be%d0%b1%d0%b2%d0%b8/", "text": "Обвинен за въоръжен грабеж осъди Главна дирекция “Изпълнение на наказанията” (ГДИН). Джемал Аликов от Пещера завел дело заради нечовешки условия в пазарджишкия арест и предявил иск за 35 000 лева. Административният съд в Пазарджик обаче уважил само 800 лева. Аликов е един от тримата обвинени за въоръжен грабеж от офис на пазарджишки бизнесмен през декември 2015 година. Тогава бяха задигнати над 35 000 лева, килограм злато и мобилни телефони. Делото срещу тях започна в края на миналата година. Аликов е престоял в ареста от 8 януари до 5 октомври 2016 г. В жалбата си се оплакал, че бил сам в килия, което смятал за нечовешко и унизително отношение. Описал и, че нямал самостоятелен санитарен възел и се налагало да използва кофа. Роптаел още, че е мюсюлманин и не пуши, а не го настанили в килия за непушачи и храната била неподходяща за религията му. Другият подсъдим по делото за грабежа – аржентинецът Фернандо Кастро, също осъди ГДИН за 1800 лева за лоши условия в ареста.", "date": "2018.05.02", "title": " Заради липса на килия за непушачи обвинен за грабеж осъди държавата\t\t\t"}
{"url": "https://trud.bg/%d0%bc%d0%b8%d0%bd%d0%bf%d1%80%d0%be%d0%b5%d0%ba%d1%82-%d1%89%d0%b5-%d0%b8%d0%b7%d0%b3%d0%be%d1%82%d0%b2%d0%b8-%d0%b0%d0%bd%d0%b0%d0%bb%d0%b8%d0%b7-%d0%b7%d0%b0-%d1%81%d1%8a%d1%81/", "text": "„Минпроект” ще изготви задълбочен анализ на състоянието на „Мини Марица-изток”, за да се потърсят възможности за ръст на инвестициите, както и да се оптимизират дейностите. Това заяви след обиколка на рудниците министърът на енергетиката Теменужка Петкова, където беше по покана на синдикатите. По време на визитата ѝ е обсъден и въпросът за увеличението на цената на въглищата с поне 15% – едно от исканията по време на миньорския протест през април в София. „Когато става въпрос за цената на въглищата, въпросът трябва да се разглежда комплексно, защото целият Маришки басейн е едно цяло. Няма как да отделим мините от ТЕЦ-ете, или да не даваме оценка на това до какво би довело поскъпването на въглищата. Ще намерим общ език с двата синдиката, за да се търси компромисно и балансирано решение, което сигурна съм, че ще намерим” – каза пред журналисти министърът на енергетиката Теменужка Петкова. Президентът на КТ „Подкрепа” Димитър Манолов заяви, че продължава диалогът с министерство на енергетиката и нов протест не стои на дневен ред. Теменужка Петкова заяви, че във въгледобивното дружество се работи за подобряване на условията на труд, инвестира се в ново оборудване и финансовото състояние е стабилно. „Има багер, който е от 1960 г., но наред с това трябва да се отчете, че има и рехабилитирани, внедрена е нова техника и непрекъснато се работи в тази посока. В момента е в ход на обществена поръчка за рехабилитация на 5 багера за 85 млн. лева. Мините имат положителен финансов резултат. Приходите са се увеличили 2017 г. спрямо 2016 г. с 56 млн. лева” – каза още енергийният министър. Тя добави, че през 2014 г. по сметките на „Мини Марица-изток” е имало само 1,2 млн. лева, а в момента сумата надхвърля 40 млн. лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " „Минпроект” ще изготви анализ за състоянието на „Мини Марица-изток”"}
{"url": "https://trud.bg/%d0%b1%d0%b0%d0%b2%d1%8f%d1%82-%d0%b4%d0%be-48-%d1%87-%d1%83%d0%b2%d0%b5%d0%b4%d0%be%d0%bc%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%bb%d0%b8%d0%b7%d0%ba%d0%b8-%d0%bd%d0%b0/", "text": "Уведомяването на близките на арестант може да се забави с 48 часа. Това предвижда проектът за промени в Наказателно-процесуалния кодекс, обявени за обществено обсъждане вчера. Забавянето при арест се мотивира с прилагане на европейското законодателство и ще се прилага от наблюдаващия прокурор, когато има опасност за нечии живот или риск от провал на разследването. Друга поправка в Наказателния кодекс дефинира “пряка” и “косвена” облага от престъпна дейност, а държавата ще може да конфискува тяхната парична равностойност. Освен това в НК се създава и квалифициран състав за кражба на моторно превозно средство. Предвижда се от 1 до 10 г. затвор, а приготовлението ще се наказва като самостоятелно престъпление с до 3 г. затвор или пробация. Полицаи и шефове от МВР от години настояват за приемането на такива промени, за да не се измъкват автоджамбазите с т.нар. противозаконно отнемане на МПС. В момента крадец, заловен в автомобил, обяснява, че го е взел да се прибере с него до вкъщи или че се е скрил вътре от дъжда.", "date": "2018.05.02", "title": " Бавят до 48 ч уведомяването на близки на арестуван"}
{"url": "https://trud.bg/%d0%be%d1%86%d0%b5%d0%bb%d1%8f%d0%bb-%d0%bf%d1%80%d0%b8-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%b2-%d0%b0%d0%bb%d0%bf%d0%b8%d1%82%d0%b5-%d1%82%d0%b2%d1%8a%d1%80%d0%b4%d0%b8-%d1%87/", "text": "Трагедията в Алпите, при която загина 52-годишна българка и още петима ски-алпинисти, е била поредица от грешки. Според един от оцелелите, групата от 14 души се е изгубила няколко пъти в планината. Оцелелият турист Томазо Пичоли твърди пред италианската телевизия РАИ, че преходът от Шамони до Цермат е бил невъзможен за преминаване в този ден заради лошата метеорологична прогноза, която продължавала втора седмица в Алпите. “Това беше много трудна екскурзия и не трябваше да се прави за 1 ден, още повече, че в 10 часа сутринта времето щеше да се влоши. Дори наум не трябва да ти мине подобно нещо”, казва той. Сред загиналите е водачът на групата Марио Кастильони и съпругата му Калина Дамянова, които имали агенция за организиране на планински експедиции. Българката е опитен планинар, разказа пред БТВ спасителят Райчо Тодоров. Според Пичоли групата не била предупредена, че екскурзията ще бъде дълга и натоварваща. “Загубихме се 4-5 пъти. Трябваше аз да водя групата, защото се оказах единственият, който имаше функциониращ джипиес”, допълни Пичоли. „Хижата е била на около 150 метра. Те са били абсолютно близо, но тази локална буря, ги е изненадала. Толкова силна виелица, в която си виждаш ръцете, но краката не си виждаш”, обясни Райчо Тодоров. Според алпиниста друга грешка на водачите е, че са опитали да вземат прехода за твърде кратко време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Оцелял при инцидента в Алпите твърди, че екскурзията е била поредица от грешки"}
{"url": "https://trud.bg/%d0%bf%d1%80%d0%b0%d1%89%d0%b0%d1%82-%d1%81%d0%b0%d0%bc%d0%be%d0%bb%d0%b5%d1%82-%d1%81%d1%80%d0%b5%d1%89%d1%83-%d0%ba%d0%be%d0%bc%d0%b0%d1%80%d0%b8%d1%82%d0%b5-%d0%b2-%d0%bb%d0%be%d0%bc%d1%81%d0%ba/", "text": "Общината в Лом е наела самолет за борба с облаците комари край Дунав. Освен химическите атаки с наземна техника в битките с ятата кръвопиещи насекоми ще бъдат използвани и въздушни нападения, съобщиха от местната управа. Първото наземно третиране срещу комари на територията на община Лом вече е проведено в нощта на 1 срещу 2 май. С препарати са обработени всички зелени площи в града, вилните зони „Садовете“, „Горни и Долни Бахчи“, както и селата на територията на общината. Авиационно третиране на зелените територии около реките Дунав и Лом ще се извърши през деня на 3 или 4 май при подходящи метеорологични условия, съобщиха от общинската администрация. В Лом и района са предвидени поне още две пръскания срещу комари, като за вече извършено и за предстоящите са осигурени 36 000 лева от общинския бюджет. Всички зелени площи, включително училища, детски градини и социални центрове ще бъдат обработени с препарати и срещу кърлежи. За прочистването на канали, детски градини, ясли, социални центрове и тревни площи в община Лом от инсекти и гризачи от местната хазна са заделени още 10 000 лева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Пращат самолет срещу комарите в Ломско"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d1%80%d0%b5%d0%b4-2/", "text": " – Промените са необходими, защото България с много сериозна скорост се движи към тотална подмяна на нормалните условия и предпоставки за успех във всяко поприще. Трудът като основно средство  за постигане на цели се измества… Когато в едно общество се насажда убеждението, че хазартът определя успеха и че е достатъчно да закупиш билет, талон или фиш, за да осъществиш мечтите си и да решиш проблемите си. Това деморализира и деградира на първо място младите хора. Създава се настройка за паразитен мироглед. Никой не обръща внимание на броя на стотиците хиляди, които не печелят. Рекламите показват само спечелилите. Това е много опасна подмяната на ценностите. Освен това се създава и хазартна зависимост. А хазартната зависимост според класификатора на болестите на СЗО се определя като патологично разстройство. Това е болест. Не може държавата да насърчава едно болестно състояние в обществото, каквото е хазартът. Вместо за професионална реализация, младите преследват късмета. България е на челно място по съотношение между обороти от хазартни игри и брутен вътрешен продукт.  – През 2016 г. е било 2,9 %, за 2017 г. ще е над 3 %. В парично изражение това означава, че за 2017 г. ще има хвърлени  над 3 млрд. лв. в хазартни игри. Това са пари, които са хвърлени в джобовете на хазартните олигарси. Говоря за пари, които са от всякакъв вид игри и залагания, но с тези пари по никакъв начин не се стимулира развитието на някакъв продукт, на насърчаване на някаква производствена или друга дейност. Ако тези пари бяха в обращение, в търговската мрежа, те по естествен път насърчават производството. Нямам информация някой от хазартните босове да е инвестирал в производство или в дейности, които да носят принаден продукт.  – Три основни позиции- две в Закона за хазарта и една в Закона за радио и телевизия. В Закона за хазарта предлагаме промяна в чл.10, ал.1. Прибавяме към пряката и текст непряката реклама. Другата промяна е в ал.2, т.3 – рекламиране на резултатите от игрите и на печелившите участници в игрите. Към алинея 2 има четири точки, които регламентират какво е разрешено по отношение на оповестяването на тези игри. Запазваме трите точки и премахваме само четвъртата – рекламиране на резултатите и на печелившите участници. Запазваме всичко свързано с наименованията на игрите, търговската марка, тегленето на тиражите. Редно е хората да бъдат информирани по отношение на прозрачността при тегленето на печелившите числа. Категорично трябва да се забрани непрекъснатата реклама, която преминава границите на нормалното. През 15 минути щастливи хора, с усмивки на олигофрени рекламират играта, чрез която са успели да решат всички свои проблеми, да хванат птицата на щастието за краката да ги изтегли от батака, в който живеят. Това не може да продължава повече. Забраняваме и разпространението на билети, талони и онлайн залагания да се извършват на места, които не са лицензирани. Практически, в момента, единственото място на което не се продават билети, талони и всякакви други форми на видиотяване  са само църквите. Ако продължава така, очаквам в най-скоро време и там да започнат да продават талони за търкане.  – Само в лицензирани места, както беше до 2012 г. Има си тото пунктове, еврофутбол, които са регистрирани и отговарят на определени условия. Следва да се въведе ограничение за продажба на малолетни. Сега навсякъде и на всеки се продават талони за търкане.  – Предвиждаме премахване на точка 5 от  ал.5 на чл. 2 – тази алинея регламентира, че нормите на Закона за радио и телевизия не се прилагат и следва изреждане. В ал. 5 са посочени игрите на късмета, спортни залагания и всички форми на хазарт. Подчертавам, че не забраняваме хазарта, нито информацията за игрите и тиражите, но искаме да спрем рекламата на хазарт.  – Не е правено подобно проучване. Убеден съм, че ако се направи, резултатите ще бъдат повече от ужасяващи. Правени са частични изследвания. Ще цитирам едно от 2016 г. То е направено в Северозападна България, най-изоставения край на България. Изследването е направено сред учениците от 8 до 12 клас. Данните сочат, че 10% от тези ученици играят хазартни игри всеки ден, 11% – всяка седмица, а на въпрос “Вашето семейство участва ли редовно в хазартни игри”, отговорът е “Да” за 48 %. Изследвания в някои държави от Западна Европа показват, че най-масово в хазарта участват най-бедните хора. В България това са пенсионерите. Проучване сочи, че около половината от хората над 60 г. редовно си купуват талони от игрите на късмета.  – Таксата е 15 % по Закона за хазарта. Освободени са от данък печалба, от корпоративен данък, от ДДС и от всякакви ангажименти по отношение на инвестиции. И най-интересното – нямат ангажимент да дават определен процент от приходите за печалби. Българският спортен тотализатор е поставен в положение на убийство – той има редица задължения. На първо място трябва да върне на  50% от приходите във вид на печалби. При частните участници такова задължение няма. Второ, тотализаторът е длъжен до 17 % да отдели от средствата за издръжка на собствената си дейност. При останалите, няма такова задължение. Трето, българският тотализатор е длъжен 18 % от приходите да дава за развитието на спорта в страната. Такова изискване за частните играчи няма. Тотализаторът дължи и 15 % такса като организатор на хазартна игра. И сами виждате, че ние дори не знаем каква част от огромното количество генерирани приходи от организаторите на игри на късмета отиват за печалби. Според мен – определено под 50%. Интересният въпрос е къде отиват останалите средства.  – Те вече са обсъдени в групата на Обединени патриоти. Интересно ми е да науча дали колегите от ВМРО и „Атака“ ще подкрепят промените. Предполагам, че няма да има проблем. В случай, че се появи такъв, това ще означава влияние. Вече виждаме, че започна кампанията за защита на хазарта в някои вестници и телевизии. Ако има проблем, промените ще бъдат внесени от самите създатели на закона – депутатите НФСБ.  – Не съм чул да са против. Един говори едно, друг – друго. Аз обикновено вярвам на председателя на всяка партия. Красимир Каракачанов категорично каза, че ще подкрепят промените в закона за здравето, свързани с тютюнопушенето.  – Единствената причина е предстоящият туристически сезон. Аз съм вицепремиер, туризмът е сред ресорите ми.. Очаква се за пореден път силен сезон. Очаква се да дойдат хора от Западна Европа, които са свикнали да пушат в голяма част от заведенията. Припомням, че и Австрия преди 15 дни с решение на двете камари на Сената прие решение за разрешаване на пушенето в затворени помещения. В Гърция не е по-различно. Свидетел съм как по кораби и големи транспортни средства се разрешава пушенето.  – В това няма новина. Именно ГЕРБ през 2012 г. въведоха пълната забрана. Те са партия от семейството на ЕНП. Становището в ЕНП е еднозначно – пълна забрана на пушенето на закрито. Разчитам на подкрепата на всички останали партии, включително и на нормално мислещите хора от ГЕРБ. Законът е напълно безсмислен. С подобно крайно ограничение, той не може да е действащ. Почти всички ресторанти, барове и бистра още от 2010 г. имат оборудвани зали с вентилация и с херметически врати. Не виждам защо трябва да продължава този двуличен режим и тази видна от всички лъжа, сякаш можем себе си да излъжем, че пушенето е забранено, след като тази забрана се нарушава масово. Нека да дадем поне възможност на хората, които се занимават с търговия, да печелят. Вече получих подкрепата от над 15 браншови организации, подкрепят ме от туристическия бранш, мога да ви покажа и писмата.  – Създаваме възможност да се обособят самостоятелни помещения за пушачи. Така беше между 2010 г. и 2012 г. По никакъв начин не премахваме забраната за пушене в закрити помещения. Вече започнаха спекулации по темата. Забраната за пушене в закрити помещения остава, създават се изключения за питейни заведения, развлекателни заведения, които изрично се изреждат в законопроекта. – ресторанти, бистра, дискотеки, барове и т.н. Категоричното условие е, че помещението, в което се разрешава тютюнопушенето, не може да бъде повече от 50% от търговската площ. Всички сме свидетели, че и към настоящия момент законът се нарушава. Когато един закон е неприложим, той не се прилага. В голяма част от заведенията и в момента се пуши, а там където не се пуши, преминаваш през един найлонов аквариум, който е заграбил публична собственост – част от тротоар или улица. Преминаваш през една одимена атмосфера, за да влезеш в заведението.  – Когато създадем условия за нашия туристически бранш да предлага качествен продукт и да печели от него. Не казвам, че в момента не се предлага качествен продукт. Но за съжаление, хората които са инвестирали в сериозни хотели, инфраструктура и т.н.  са нелоялно конкурирани от туроператори, които предлагат евтини алкохолни преживявания. Предлагат т.нар. Баркролове, които представляват тълпи до 200 човека, на които се разрешава охотно от мотивираните управители на съответните комплекси, да обикалят заведения – 4-5-10 бара с нискокачествен алкохол. Всичко завършва със сцени, които са характерни по-скоро за филм на ужасите, отколкото за туристическа реклама. Въпросният алкохол е предпоставка за привличане на най-евтиния турист към България. Това превръща курортите ни в масови алкохолни сборища. Това подбива възможността за по-добри приходи и за привличане на друг тип туристи. Семейните, заможни хора предпочитат да имат истинска почивка. Вместо това намират алкохолна вакханалия и безобразна пукотевица по цяла нощ.  – Затова от НФСБ сме внесли законопроект за изменение и допълнение на Закона за вредите от шума в околната среда, приключва едномесечното обсъждане. В законопроекта са участвали експерти от министерството на здравеопазването. Внесен е от министър Кирил Ананиев и от мен. Предвижда се увеличаване на санкциите за нарушения, въвеждаме механизъм за бързо и ефективно прекратяване на шумовата агресия. Главно действащо лице е полицията, не се прехвърлят отговорности на различни институции.  – Надявам се. Подготвили сме няколко законопроекта – освен закона за шума, са готови и промените в закона за здравето в частта за тютюнопушенето. Запознал съм групата на патриотите с промените в ЗУТ (Закон за устройство на територията). Промените са свързани с преместваемите обекти, за които в момента има един безобразно свободен режим. Собствениците на такива обекти имат чудесната възможност да заобикалят всички строителни изисквания по отношение на разрешения за ползване, на конструктивна здравина и т.н. Това им дава възможност да конкурират сериозните инвеститори. И затова те бягат от България. Подготвили сме и промени в Закона за местните данъци и такси. Целта е да се наложат такси на всички апартаменти, в които се извършва туристическа дейност. Те имат огромни приходи в сивия сектор, без да внасят никакви данъци на държавата. А от друга страна много успешно конкурират хората с хотели, които съвестно инвестират и си плащат налозите. В началото на миналия сезон променихме Закона за трудовата миграция и трудовата мобилност. Благодарение на това около 4000 души дойдоха в България и се включиха в обслужването на туристите. Преди по-малко от месец променихме и възможността за внасяне на висококвалифицирани специалисти чрез синята карта. Въпреки ожесточената съпротива на опозицията и синдикатите законът мина през парламента. Законът е много важен, защото България има нужда не само от сервитьори, камериерки, бармани, но и от висококвалифицирани специалисти, включително и в туристическия бранш.", "date": "2018.05.02", "title": " Вицепремиерът Валери Симеонов пред „Труд“: Само в църквите не се продават талони за игрите на късмета\t\t\t"}
{"url": "https://trud.bg/%d1%81%d0%b2%d0%b5%d1%82%d0%bb%d0%b8%d0%bd%d0%ba%d0%b0-%d0%be%d1%82-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5/", "text": "Малко по малко се връщаме в доброто старо време. Преди години североизточният град Търговище беше известен с военния си завод „Хан Крум“ и двата артилерийски полка. Отдавна военните се изнесоха, а предприятието за тежка сухопътна техника постепенно отстъпи популярността си в региона на турския стъкларски гигант „Шишеджам“. Не един или два пъти колективът на подразделението на ТЕРЕМ недоволстваше от липса на работа. По установено, за съжаление, разбира се, правило армията от години е недофинансирана и отбранителният ни индустриален сектор не може да разчита на нея за поръчки. Сега, както стана ясно от високата визита в завода на премиера и двама негови заместници, нещата ще вземат добър обрат. Една голяма част от парите, които предстои да бъдат отпуснати от централния бюджет за инвестиционния проект „Изграждане на батальонни бойни групи от състава на механизираните бригади“ ще отидат в джобовете на работниците, за които Бойко Борисов не спести похвалите си. Личното отиване на Бойко Борисов в завода вдъхва оптимизъм, че на най-стария проект за модернизация на армията най-сетне се гледа сериозно. Поне както на изтребителите и бойните кораби. Очевидно премиерът показва не само съпричастност към превъоръжаването на пехотата. Дори заяви, че е сухопътен офицер. Тази тема, обаче по редица съображения, ще я оставим настрана. Може би човекът се изрази така, защото до него и пред камерите не видяхме нито един действащ сухопътчик, който ще ползва новите машини. Запознаването със състоянието и възможностите на военния завод, най-вероятно е продиктувано и от горчивия спомен от „Хемус 2012“. Тогава на оръжейното изложение гръмна новината, че България продава на Ирак 500 бронирани машини МТЛБ, произведени в завода в Търговище. Съобщи го лично премиерът Бойко Борисов. Той убедил военния министър на Ирак д-р Саадун Ал Дулайми да бъдат доставени 500 бронетранспортьора с цена 300 000 лева всеки. Новината наистина свърши работа. Планираната стачка на оръжейниците от Търговище бе отменена. Малко обаче, бяха тези, които знаеха, че това, боядисано в пясъчен цвят, МТЛБ от изложбата бе единствен екземпляр, т.е. прототип. По-късно от признание на самото военно ведомство се оказа, че прототипът на модернизираното МТЛБ е изработен от ТЕРЕМ ЕАД по договор с фирма клиент и образецът е транспортиран до крайния потребител за изпитания.  Принципът на Бойко Борисов „око да види, ръка да пипне“, т.е. лично той да се заеме с проблема, работи добре и това съвсем не е малък шанс за Сухопътни войски. Не бива обаче сянката на големия проект от 150 машини да легне върху останалите проблеми на пехотата. Анализът на общото състояние на осигуряването и разпределението на финансовите средства показва, че настоящите финансови квоти не осигуряват пълноценно основната мисия на Сухопътните войски – да комплектуват, подготвят, поддържат и предоставят формирования за участие в пълния спектър от операции, както на територията на страната, така и извън нея. Изводът е на правителството в доклада му за състоянието на отбраната и Въоръжените сили за 2016 г. Нова оценка няма, защото все още Министерският съвет не е е внесъл в Народното събрание доклада за миналата година, което по закон трябваше да стане до края на март. Основният проблем в логистичното осигуряване на Сухопътни войски продължава да бъде недостигът на нова бойна техника, оборудване и екипировка. Придобитите акумулаторни батерии, автомобилни гуми, гумени лодки и други отбранителни продукти само частично са покрили потребностите от материални средства. Придобиването на малки количества резервни части и материали нарушавало ритъма за ремонт на техниката и въоръжението. Недостигът от гориво-смазочни материали водел до затруднения в подготовката и при изпълнение на задачите. Интензивното използване на техниката при оказването на логистична подкрепа при охраната на българо-турската граница и в съвместните оперативни действия с органите на Главна дирекция „Гранична полиция“ води до силното й амортизиране. За поддържане на нейната техническа изправност отиват значителни количества резервни части. Изразходените количества гориво-смазочни материали налагали редуциране на провежданите занятия в рамките на ежедневния учебен процес и на полевите занятия. Всичко това пречи на главното – бойната подготовка в Сухопътни войски. Светлинката от Търговище ще има и мотивационен ефект. Добре оборудваната армия привлича качествени хора в състава си. Трудът на способните българи, обаче заслужава добра отплата от държавата. Може би следващата крачка на премиера ще бъде в тази посока. В противен случай, колкото и машини да сглобим в „Хан Крум“, без хора ще си стоят в хангарите. Независимо как ще ги наречем „Тервел 1“, както иска министърът на отбраната, или „Хан Крум“, което изглежда по-логично, с оглед на завода, от който излизат. Амбицията ни е проектът за модернизиране на машините за Сухопътните войски да бъде реализиран в български предприятия и в процеса да бъдат ангажирани български учени, инженери, механици, обяви министър-председателят Бойко Борисов при посещението си във военноремонтния завод „ТЕРЕМ – Хан Крум“ в Търговище. По думите му, това ще позволи отпуснатите средства от държавния бюджет до останат в България, да спомогнат за развитие на научния потенциал и за повишаване на жизнения стандарт. Няма спор по този въпрос.", "date": "2018.05.02", "title": " Светлинка  от Търговище\t\t\t"}
{"url": "https://trud.bg/%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%b8-%d1%81%d0%be%d1%86%d0%b8%d0%b0%d0%bb%d0%bd/", "text": "ректор на Шуменския университет “Епископ Константин Преславски”,  , ректор на Висшето училище по застраховане и финанси,  , ректор на Химикотехнологичният и металургичен университет – София (ХТМУ),    , ректор на Университета по библиотекознание и информационни технологии – София, и  . Ние, академичната общност на Тракийски университет–Стара Загора сме обнадеждени, че най-накрая във висшето образование текат необходими и дълго отлагани реформи. Поради забавянето им в последните 25-30 години се стигна до разсъгласуване между икономиката, образованието и социалната сфера като системно обвързани обществени реалности. В стратегическите държавни документи е постигнат много добър синхрон в основните цели между Стратегията за висше образование, стратегиите отнасящи се до икономическото развитие, както и Стратегията за регионално развитие на страната. На ниво конкретни мерки, обаче, се очертават проблеми, които могат да се преодолеят чрез системен анализ на всички дългосрочни последици, включително неблагоприятните за обществото, въпреки първоначалните добри намерения. В тази връзка, по подобие на ресор средно образование, считам за наложащо да бъде назначен зам.-министър с ресор висше образование и наука, който да поеме тази аналитична функция в тесен контакт с академичната общност в страната. Висшето образование трябва да бъде двигател, а не ситуативно огледало на икономиката или социалната сфера. Ето накратко някои от тези проблеми. На първо място искам да се спра на елементи от методиката за рейтингова класация на висшите училища в България, които частично противоречат на стратегически цели пред развитието на страната ни.  Несъмнено целта на ретинговата система и на акредитациите е да повишат качеството на висшето образование, научната дейност и условията за обучение на бъдещите специалисти, необходими на народното стопанство. Оценявам усилията за обективно измерими критерии за рейтинг, но считам за обществено проблематични и недобре прeмислени някои от индикаторите за рейтинг. Ето какво имам предвид: част от индикаторите в рейтинговата система по последиците си противоречат на стратегическата социално икономическа цел за преодоляване на силната централизация на икономиката и стимулиране на развитието на икономически по-слабите райони.  – Например при сегашните индикатори за реализация на завършилите специалисти на пазара на труда в рейтинговата система, университетите нямат стимул да насочват завършилите специалисти към реализация в селските и изоставащите икономически райони, а към столицата и големите градове, където младите специалисти ще имат по-високи доходи, а университетите ще спечелят по-висок рейтинг по цели три индикатора свързани с дохода – „Принос към осигурителната система“, „Осигурителен доход на завършилите“, и „Облагаем доход на завършилите“. Така висшето образование задълбочава и без това свръхцентрализацията на българския бизнес в столицата и още 2-3 големи градове.  – Добре замислените индикатори на регионална значимост – „Регионална реализация“ и „Регионална реализация на позиция за висше образование“, действат в абсолютно същата посока и дават предимство на столичните ВУ поради несравнимо по-големият регионален пазар на труда в столицата.  Това се случва на фона на и без това твърде централизирана образователна система – в София са 22 университета и висши училища, от всички 52 в страната. Този факт автоматично повишава рейтинга им през трите индикатора, свързани с работната заплата. Много по-смислено би било за регионалната значимост да се съди по мнението на регионалния бизнес за потребностите и за качеството на кадрите, които университетите създават.  – В Тракийски университет се наблюдава и друг много интересен факт: в силно конкурентни професионални направления като педагогика и социални дейности, които като професии са предимно в бюджетната сфера и доходите на специалистите (учители и социални работници) в столицата и останалата част от страната са приблизително еднакви, ние сме в челни позиции – на второ до трето място по рейтинг. Във всички професионални сфери със силен частен бизнес, изключително концентриран в столицата и големите градове, и със значителни разлики в заплащането и работните места, ВУ в икономически най-силните райони започнаха да водят по рейтинг. Това се наблюдава и в аграрния сектор, и в медицината, и във ветеринарната медицина, в инженерните науки и икономиката. Парадоксално, но чрез всички посочени индикатори рейтинговата система всъщност задълбочава допълнително икономическата и образователна централизация, вместо да я преодолява. Ние имаме значим опит от процедура на Европейската акредитация на нашия Ветеринарномедицински факултет по повече от 70 различни показатели, които са изцяло насочени към качеството на образователния процес. С изпълнението им се гарантира придобиването на висока компетентност, на необходимите теоретични знания и практически умения у завършилите специалността. Това е изцяло подчинено на очакванията на обществото. Тези критерии са свързани основно със: състоянието на материално-техническата база; нивото на подготвеност на преподавателския състав; съотношението между теоретичното и практическо обучение; условията за практическа подготовка и др.  – Начинът, по който рейтинговата система отчита реализацията на завършилите специалисти с висше образование е в конфликт и с Планът за действие Предприемачество 2020. Предприемачите и самонаетите лица не се отчитат от рейтинговата система като реализирали се по професията, въпреки, че държавата е извела приоритет: стимулиране на младите хора да започнат собствен бизнес след завършване на образованието си. Тази мярка не стимулира университетите за предприемаческо образование. Ето защо считам, че провежданата рейтинговата класация в нашата страна трябва да отчита най-вече качеството на образователния процес и на научните изследвания, които са функция от усилията на академичния състав на университета, а не да се влияе толкова силно от икономическата конюнктура.  И тъй като качествените критерии най-адекватно се изследват с качествени измерители, рейтинговата система трябва да интегрира обратната връзка от работодателите за качеството на професионалната подготовка на завършилите специалисти. В нашия университет обратната връзка от работодателите ни насочва към адекватни управленски въздействия за подобряване на образователния процес. Възнаграждават се усилията ни по посока на интернационализацията на обучението. През 2017 г. Тракийски университет – Стара Загора получи специален плакет „Знак за качество“ и Сертификат за цялостно изпълнение на дейностите по програма „Еразъм+“ от ЦРЧР заедно с още два университета в България. На второ място, като основен проблем в българската икономика отдавна се обсъжда дефицита на качествена работна ръка, а в същото време работодателите и университетите нямат яснота тесни или широкоспектърни специалисти да бъдат подготвяни. Считам, че при малка икономика като нашата и свит пазар на труда, практиката има нужда от широкоспектърни специалисти, с компетентности в повече аспекти на професиите, които се очаква да работят. Например средностатистическият аграрен предприемач няма финансов ресурс, за да си позволи да си наема тесни специалисти за всяка дейност – технолози, икономисти и маркетолози, ветеринарни лекари и машинни инженери. Именно практиката ни наложи да създаваме комплексни специалисти, поради което беше целесъобразно още преди 30г. развиване на икономическо направление на нашия университет.  Поради същата причина закритата специалност парамедик е добре да се разкрие отново и парамедиците, като комплексни специалисти в доболничната помощ понякога с решаващо значение за човешкия живот, да придобиват степен поне професионален бакалавър. Съществува и друго противоречие – от една страна практиката има нужда от широкоспектърни специалисти, а от друга – рейнтинговата система отчита реализацията по твърде ограничени и тесни групи професионални кодове. Целесъобразно е да се формират експертни групи от професионалните общности, които да дадат становища по кои по-широки групи от кодове на професиите да бъде отчитана реализацията на специалистите във всяко професионално направление. Твърде ситуативните реакции на образователната система спрямо пазара на труда са рисковани, ако не се отчитат всички дългосрочни последици за икономиката. Редуцирането на приема в икономическите специалности, също почива на противоречива информация. От една страна се твърди, че около 1/3 от студентите учат икономически специалности, но от друга данните на ТПП са, че в значителна степен има нужда от кадри с икономическа компетентност и че тази тенденция ще се наблюдава и в бъдеще. Освен това ограничаването на държавната поръчка в държавните университети, пренасочва кандидат-студенти към частните ВУ, в което няма лошо, но трябва да се осмисли като последица от официалната образователна политика. Имам опасения, че фактическото редуциране на професионални направления ще доведе и до загуба на дълго създаван научен, преподавателски и материален ресурс, а без това България е сред трите държави с най-нисък процент от населението, заето в научна и развойна дейност. След нас са само Кипър и Румъния  Според мен решението е в реалната конкуренция – от всеки ВУ да се редуцират бройките, които не са били заети през последните 2 години – това е истинска конкуренция чрез избора на потребителите на образователни услуги, както във всички други сфери. Във връзка с това намирам за неуместна идеята да се възстанови модела на образователна система към 89-та година. Образователното пространство и икономическата действителност са напълно променени. Налице е развит частен сектор в икономиката и образованието, свит пазар на труда, не много развита икономика, Отпадна и задължителното средно образование, което даваше на ВУ добре подготвени средни кадри.  Невъзможно е да се възпроизведе ползотворно модел от отминал исторически етап. Приоритетните в момента инженерни и педагогически специалности са много силно развити в нашия университет и работят извънредно успешно с бизнеса и базовите училища за практическото обучение на студентите. Така се създава ресурс от преподаватели, специалисти и база, но трябва да се изградят и прогнози по какъв път ще поемем когато и тази ниша се насити с кадри след няколко години. Може би по-добра стратегия е създаването на хибридни специалности и комплексни специалисти, които ще използват вече създадения преподавателски и научен ресурс. Стратегическата цел за интелигентна специализация на българската икономика, предполага силна наука и изследователска дейност, но с насочването на публикациите предимно в международни бази данни, науката и българският бизнес се отдалечават, вместо да се сближават Оценявам високо усилията за повишаване на качеството на научните разработки, за да се осигури растеж на основата на научни изследвания. Подкрепяме и стимулираме насочването на публикационната активност към списания с импакт фактор и импакт ранг. Само за 2017 г. имаме сериозни постижения в публикационната дейност – над 500 научни статии, от които половината в издания с импакт фактор и импакт ранг и голям брой цитирания. Почти 30 е и броят на отпечатаните монографии в България и чужбина. Отчитаме добри цифри и постигаме качество. Но от друга страна, фиксирането на оценките за наука основно върху публикуване в Scopus I Web of science, обезцени значително научните конференции, тъй като издаваните сборници не се реферират в тези бази данни. Научните общности няма къде да се срещат, да обменят опит и идеи, да създават екипи, а това ще доведе до техния разпад в бъдеще. Друг сериозен проблем е, че в национално специфичните сектори – икономика, педагогика, право, в които науката обслужва специфичната българска практика, българския бизнес, българските учители и юристи, практиците, потребители на научни продукти, няма да четат в международни бази данни и на английски език. Държавата увеличава парите за изследвания, но научните резултати с добавена стойност първо трябва да бъдат достъпни и полезни за български потребители. Възникна и още един проблем – отчитането на публикационната активност само по професионални направления, но не и по факултети, доведе до абсурдна ситуация – вече изградени и известни специалисти и учени принудено трябва да сменят направленията, в които публикуват. Например в нашия Медицински факултет, където има много сериозна публикационна активност, биолозите трябва да пренасочат публикациите си в медицински списания, за да се отчита активността им в Медицински факултет. В противен случай, с науката, която правят, учените биолози не са полезни за факултета си и той няма реален интерес да ги финансира. Трябва да се помисли за бързо решаване на тази ситуация, например като се създадат възможности авторите да се идентифицират и чрез факултетите си, за да може да се извършва и такъв разрез на съвкупната информация. Привличането на млади учени също е проблем и то не само поради нищожното финансиране, а и поради факта, че докторантурата по правило не дава предимство при реализацията на пазара на труда. Напр. докторатът по педагогика не дава предимство на педагозите при кандидатстване за директорски позиции в училища или в домове за медико-социални грижи за деца. Намирам за целесъобразна идеята на МОН за диференциране на финансирането на научноизследователските организации според тяхното място в научна (рейтингова) класация на научните организации и висшите училища. Подкрепям целта да се финансира научноизследователската дейност само на първите 3 групи най-ефективни организации с научната си дейност. Горд съм, че всички факултети на Тракийски университет са включени в тези първи три групи на класацията. На мнение съм, че критериите, по които се оценява научноизследователската дейност са по-реални и по-обективни от критериите, по които се прави общият рейтинг на университетите в България. И тук обаче, за обществения интерес съществува много сериозен проблем – висшите училища са класирани в обща система с научни организации, чийто предмет на дейност е единствено научна дейност. Така че резултатите фактически са несъпоставими. Обща е и системата от критерии, по които се израства в научни степени и академични длъжности, които трябва да бъдат различни за ВУ и научните организации  Трябва внимателно да се обмисли доколко дори ВУ с капацитет за наука, ще успеят да поддържат успоредно и високо качество на образованието, което изисква усилия, човешки, времеви и материален ресурс, като в същото време се състезават за научно финансиране с чисто научни институции. Струва ми се, че мерките, които се вземат в тази посока не са добре преценени от гледна точка на на всички възможни последици за обществения интерес. Ситуативните действия, могат да доведат до трудно преодолими негативи в бъдеще. Въпреки, че нашият университет стои финансово стабилно, остава проблемът с хроничното недофинансиране на образователната система и научния сектор. По отношение на финансовия статус на учените и преподавателите, вероятно ще бъде добре да се инициира браншови колективен трудов договор, както в средното образование, с диференцирано финансово стимулиране, за резултати в обучението и науката. От друга страна имаме твърде голямо ограничение на капиталовите разходи. Базата на Тракийски университет – Стара Загора е 100 000 кв. м., при строителство започнало през 1974 г. и все още не напълно завършено. Имаме много излишни сгради, които се рушат поради ограничените средства за поддръжка, на нас не са ни нужни, но могат да бъдат полезни на държавата в други сектори.  Спортната база на университетите също се нуждае от допълнително финансиране, както това се случи за средните училища. Вярно е, че ние открихме нови спортни площадки и успяхме да реновираме част от закритите физкултурни салони на факултетите, но това са малки стъпки и не подобряват качествено спортната база. Университетските болници спешно се нуждаят от допълнителна грижа на държавата, тъй като освен лечебна, те извършват и образователна дейност. Поради това не считам за целесъобразно те да остават търговски дружества. Ние работим усърдно да привлечем и проектно финансиране. Само за периода февруари – март 2018 година сме подали общо 15 проектни предложения по Хоризонт 2020 и Еразъм +. Привлечените средства за периода 2012-2017г. са близо 11 млн. лв. Същевременно няма как да подминем и факта, че по Оперативна програма „Региони в растеж“ 2014-2020, по процедура „Подкрепа за висшите училища в Р България“, от 13 одобрени проектни предложения само 2 са на университети извън столицата. Така формираната структура на проектно финансиране не осигурява балансирано регионално разпределение на средствата между ВУ в страната. В заключение, Тракийски университет-Стара Загора е модел на обединение на висши училища и този модел може да се следва от други университети. Имаме опит и капацитет, и можем да сме полезни в преодоляване на противоречията в политиките по пътя на реформата.", "date": "2018.05.02", "title": " Образованието, икономиката и социалната сфера са една система\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d0%bc%d1%83%d0%b7%d0%b5%d0%b9-%d0%bd%d0%b0-%d1%82%d0%b5%d0%b0%d1%82%d1%80%d0%b0%d0%bb%d0%bd%d0%b8%d1%82%d0%b5-%d0%ba%d1%83%d0%ba%d0%bb%d0%b8-%d1%81%d1%8a/", "text": "Музей на театралните кукли, изработени от деца, ще бъде открит в Регионалната библиотека “Сава Доброплодни” в Сливен, съобщи директорката д-р Росица Петрова. “Със сигурност, нашата библиотека е първата в страната, която ще има подобен музей. Не съм чувала и някъде да има музей на куклите, изработени специално от деца”, допълни Петрова. Събитието ще е част от програмата на 20-тото юбилейно издание на Националния фестивал на детската книга в Сливен. За седми пореден път фестивалът е съпътстван от конкурс за театрална кукла. Близо 300-350 кукли, изработени от деца от различни населени места, пристигат ежегодно за участие. Около 20-25 кукли получават отличия. Те ще попълнят фонда на първия музей. Посетителите ще могат да видят принцове и принцеси, бай Ганьо, Червената шапчица, Снежанка, Златокоска, Котаръкът в чизми и животни-любими приказни герои. Оформлението на музея е възложено на сценографката Лиляна Тотева. Ще има замъци и други изненади. В музея ще бъдат прожектирани и любопитни документални филми за историята на създаването на театралните кукли и техните видове. Националният фестивал на детската книга от 8 до 10 май включва много премиери на книги, литературния четения, концерти, театрални спектакли, научна кръгла маса с международно участие за разпространението на балканските детски литератури в Европа, карнавално шествие. По традиция ще бъде връчена националната награда “Константин Константинов” за принос в детското книгоиздаване. Патрон на фестивала е председателката на парламента Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Първият музей на театралните кукли създават в Сливен"}
{"url": "https://trud.bg/%d1%81%d0%bb%d0%b0%d0%b2%d0%b8-%d0%bc%d0%b5%d0%b6%d0%b4%d1%83-%d0%b0%d0%b4-%d0%b8-%d1%80%d0%b0%d0%b9/", "text": "Сценаристът от „Шоуто на Слави“ Иво Сиромахов е написал книга, която се казва „Ку-ку бенд – ад и рай“, с помощта на музикантите от формацията. Тя ще излезе след по-малко от месец, научи репортер на „Жълт Труд“ от самия него. А поводът за появата й е сериозен. Тази година се навършват 25 лета от създаването на „Ку-ку бенд“. „Не знам дали за вас са много, но за нас са начин на живот“, каза пък Слави Трифонов в шоуто си. По повод на четвъртвековния юбилей в няколко поредни понеделници рубриката „Нещо лично“ е само с хората от „Ку-ку бенд“. Стартът бе на  23 април, когато гостува Цветан Недялков. Междувременно Слави все по-усилено готви политическия си проект.  Дори твърди, че ще сменя политическата система у нас. Той все още ходи трудно и му се налага да му помагат, за  да заеме мястото си в студиото, но става друг човек, когато го удари на политика. Същото е, когато е пред камера. „Слави е между „ад и рай“, както пее в песента си. Между шоуто и политиката“, твърдят запознати с дилемата му. Ето какво написа Трифонов във фейсбук миналия петък:  „Уважаеми сънародници, както бях обявил, аз поведох лични, индивидуални срещи с всеки един от тези, които избрахме на последното събеседване. С тях вече подготвяме конкретни стъпки, които в практичен срок могат да се приложат и да доведат до реална промяна в най-важните сектори на обществения живот.  Сектори, които засягат всеки един български гражданин – като здравеопазване, икономика, финанси, туризъм и т.н.  Истината е, че сред тези българи, с които се срещам и работя, сред тях има хора, които могат да бъдат далеч по-адекватни от сегашния, така наречен, политически елит в законодателната и изпълнителната власт.  Междувременно при мен продължават да пристигат много писма от наши сънародници от България и чужбина, които искат да се включат в тази инициатива“. Шоуменът коментира и последния доклад на “Pепортери без граници”, посветен на свободата на словото. Той се възмути, че в него „България достойно се е сринала с две места надолу. И вече от 109-о сме на 111-о място“. „Затова гордо може да кажем, че България се нарежда на най-ниско място сред всички страни членки на ЕС – каза шоуменът. – Но не само това – вече сме и под всички останали страни от Западните Балкани. Македония, една държава пред разпад, е преди нас. Честито! Нека видим кои други велики демокрации са преди нас. Самоа. Гана. Намибия. Нигер. Киргизстан. Мозамбик. Либия. Боливия…  И си мисля: Кой го е срам от това? Ето, аз например се срамувам. А пък имам честта да работя със свободни хора и от 25 години насам да изразявам свободно мнението си, независимо на каква цена. А кой друг се срамува? Този, който е подчинен? Този, който се съобразява? Този, който слуша? Този, който слугува…? Той срамува ли се?.“ Срамът е много полезно чувство. Той е морален стожер, по думите на Дългия. „Но аз не исках да чета морал. Нямам това право. Не се чувствам нито ментор, нито по-специален от другите хора в публичното пространство. Но се чувствам свободен. А цената на всяка една демокрация и целта на всяка една демокрация е точно тази – хората да се чувстват свободни“, твърди той.", "date": "2018.05.02", "title": " Слави между „ад и рай“\t\t\t"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d1%81%d0%b5-%d1%81%d0%bc%d0%b5%d0%b5-%d0%ba%d1%8a%d0%b4%d0%b5-%d0%b1%d1%81%d0%bf-%d0%b2%d0%b0%d1%80%d0%bd%d0%b0-%d0%be%d1%82%d0%bf%d1%80%d0%b0%d0%b7%d0%bd/", "text": "Снимки, разпространени на фейсбук страницата на БСП-Варна, разсмяха протребителите на социалната мрежа. На кадрите е отбелязано честването на празника на труда 1 май в морския град. Но зад сцената на естрадата в Морската градина личат надписи, оставени вероятно от отегчени тийнейджъри със спрейове. И организаторите са пропуснали тази малка подробност. А на събитието са присъствали стотици хора, сред които депутати. А и доста малки деца са участвали в празничната програма.", "date": "2018.05.02", "title": " Фейсбук се смее: Къде БСП-Варна отпразнува 1 май?"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-65-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0-%d1%85%d0%b5/", "text": "Турската полиция залови 65 килограма хероин, скрит във вътрешността на дини, и задържа двама души в източния окръг Ван край границата с Иран, съобщава  Наркотикът, чиято стойност на черния пазар се оценява на 1,7 милиона долара, е бил намерен с помощта на специално обучено куче. Той е бил разпределен в 126 пакетчета, натъпкани в дините. Заподозрените се опитали да прикрият следите от разрязването на дините с тиксо, съобщи полицията. Окръг Ван е разположен на т.нар. Балкански маршрут за наркотиците – от Афганистан към Западна и Централна Европа през Турция и Иран, отбелязва изданието. По данни на полицията във Ван над тон хероин е бил конфискуван при антитерористични операции, извършвани през първите пет месеца на година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Турската полиция залови 65 килограма хероин, скрит във вътрешността на дини"}
{"url": "https://trud.bg/%d0%bd%d0%b5%d1%84%d0%be%d1%80%d0%bc%d0%b0%d0%bb%d0%bd%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%b1/", "text": "На 4 май 2018 г. в град Русе ще се проведе неформална среща на президентите на Република България, Република Австрия и Румъния. По покана на държавния глава Румен Радев на посещение в крайдунавския град ще бъдат президентите Александър Ван дер Белен и Клаус Йоханис, съобщиха от президентството. По време на срещата, която е на тема „Бъдещето на обединена Европа“, ще бъдат обсъдени основни теми от европейския дневния ред, които са и сред българските приоритети на председателството на Съвета на ЕС. Срещата в Русе е израз и на политическата воля на трите държави, които последователно ще поемат председателството на Съвета на ЕС, да се гарантира приемственост по ключови общи позиции в дневния ред на общността, като европейската перспектива за Западните Балкани, бъдещето на кохезионната политика, енергийната и транспортна свързаност в региона. Градът е избран символично, тъй като сред основните теми на срещата ще бъде развитието на Дунавския регион, който има голямо значение за свързаността и повишаване на икономическия растеж в Европейския съюз. В 09.50 часа Румен Радев ще посрещне своите колеги пред сградата на Регионалния исторически музей. В 10.05 часа е предвидена обща снимка на тримата президенти. В 10.30 часа, в Зала „Княз Александър I“ на музея ще се състои неформалната среща на президентите на Република България, Румъния и Република Австрия. В 15.00 часа, в сградата на Русенски университет – Канев център тримата държавни глави ще вземат участие в конференция на тема „Устойчиво развитие на Дунавския регион“. В 16.20 часа в Зала 2 на Канев център, президентите Румен Радев, Александър Ван дер Белен и Клаус Йоханис ще направят съвместни изявления за медиите. В 17.00 часа в Русенския университет „Ангел Кънчев“ държавният глава Румен Радев ще проведе среща с кметове от Дунавския регион. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Неформална среща на президентите на България, Австрия и Румъния ще се проведе в Русе"}
{"url": "https://trud.bg/4-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Върджил Мисиджан от „Лудогорец“ беше осъден на шест месеца затвор на първа инстанция, като два от тях са условни, но четири трябва да изтърпи ефективно. Съдът в холандския град Бреда сложи присъдата, въпреки че звездата на тима от Разград не успя да се яви на делото заради мачовете на българския шампион. Адвокатът на играча веднага обяви, че ще обжалва, защото наказанието е прекалено сурово. Защитата на Мисиджан е категорична, че футболистът дори е бил третиран расистки. Холандецът беше подведен под отговорност в началото на годината, заради побой на паркинг в Розендал. Инцидентът се случи в първите дни на януари, а потърпевшият е 68-годишен мъж, който се озова в болница с двойно счупване на глезена и множество контузии на лакътя. Всякакви интерпретации и оценки са некоректни и прибързани – написаха от „Лудогорец“ на своя сайт. &#8211; Следва да се има предвид и презумцията за невиновност, съгласно която всеки е невинен до доказване на противното с влязла в сила присъда.", "date": "2018.05.02", "title": " 4 месеца затвор за звезда на “Лудогорец”"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%81%d1%8a%d0%b4-%d0%be%d1%81%d1%8a%d0%b4%d0%b8-%d0%bd%d0%b0-%d0%b7%d0%b0%d1%82%d0%b2%d0%be%d1%80-%d0%b4%d0%b5%d1%81%d0%b5%d1%82-%d0%b1%d0%b8%d0%b2%d1%88%d0%b8/", "text": "Турски съд осъди на различни присъди затвор десет бивши служители от закрития от властите в. “Заман”, съобщи турската агенция Доган. Истанбулски съд тази седмица осъди десет от общо 15 журналисти на затвор по обвинения, свързани с тероризъм. Петима обвиняеми бяха пуснати на свобода. Десетимата бивши служители от в. “Заман” бяха осъдени на до девет години затвор по обвинения в “подпомагане на въоръжена терористична организация без да членуват в нея”. Най-големи присъди затвор (по девет години) бяха издадени за журналистите Хакан Ташделен, Ахмет Метин Секизкардеш и Фарук Аккан. Вестник “Заман” и английската му версия “Тудейс заман” бяха закрити от турските власти, тъй като се смята, че изданията са били свързани с живеещия в САЩ мюсюлмански проповедник Фетхуллах Гюлен. Според правителството мрежата на Гюлен стои зад опита за преврат през юли 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Турски съд осъди на затвор десет бивши служители от закрития в. “Заман”"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%bf%d0%bb%d0%b0%d1%82%d0%b8%d1%85%d0%b0-%d1%85%d0%be%d1%82%d0%b5%d0%bb-%d0%b8-%d1%85%d1%80%d0%b0%d0%bd%d0%b0-%d0%bd%d0%b0-%d0%b8%d0%b7%d0%bf%d0%b0%d0%b4/", "text": "Снощи, към 22.00 часа, в полицейското управление влезли мъж и жена с бебе на ръце. Те били в безизходица. Обяснили, че работели във ферма в близко село, но собственикът ги освободил, превозил ги с автомобил в областния център и ги изоставил. Това съобщиха от пресслужбата на МВР. Двамата полицейски служители, които в момента били на работа, веднага ангажирали стая в хотел за своя сметка и осигурили лични пари за храна на семейството. Така, час след като потърсили помощ, на хората бил осигурен подслон и храна за вечерта. Днес семейството е отпътувало към родното си място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Полицаи платиха хотел и храна на изпаднало в беда семейство с бебе в Кърджали"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%b8/", "text": "„Благоевград спортува“ ще се проведе за първи път в областния център.Спортната инициатива, част от мащабното събитие „България спортува“, ще се проведе в рамките на два дни /събота и неделя/. Стартът ще бъде даден на 5 май от 11:00 часа и ще превърне парк „Бачиново“ в арена на различни спортни и тренировъчни активности, които за първи път в подобен мащаб ще се проведат на открито. Отделни площи ще бъдат предназначени за редица спортни занимания, сред които и кросфит и бъбъл футбол. Ще бъдат представени тренировки за ранно физическо развитие на деца до 12 години „Детето чудо“, както и тренировки „Мама и бебе“ за проследяване на физическото възстановяване при новородили майки.  По време на спортния празник ще се проведат информационни дискусии, свързани със здравословния начин на живот, които обхващат теми като правилно хранене, спорт, наднормено тегло, диабет, астма, алергии и двигателна рехабилитация. За най-малките посетители са предвидени и забавления с участие на домашни любимци. „България спортува“ е социално спортно събитие, посветено на активния живот в модерна градска среда, което представя на едно място най-обичаните, познати и нови спортни дисциплини. В рамките на събитието, всеки посетител има възможност да се включи и да участва безплатно в избран спорт, групова или индивидуална тренировка, както и да получи цялостна информация за правилно хранене и здравословен начин на живот. Мисията е да развива спортната култура на модерния градски човек и е подкрепена от спортисти като Христо Стоичков, Мария Гроздева, Тереза Маринова, Евгения Раданова, Илиана Раева, Наско Сираков и много други. През тази година „България спортува“ ще бъде част от спортния празник “Световен ден на предизвикателството”. Събитието е включено в програмата на Международната асоциация “Спорт за всички” (ТАФИСА) и се провежда ежегодно от 1983 г. през месец май в над 100 страни на всички континенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Благоевград за първи път е домакин на инициативата „България спортува 2018“"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bf%d1%8a%d1%82%d0%bd%d0%b8%d1%8f-%d1%83%d1%87%d0%b0%d1%81%d1%82%d1%8a%d0%ba-%d0%bd/", "text": "Заради ремонт, до 4 май, включително, се затваря за движение пътният участък на изхода на Ловеч за Троян, информира  В участъка от транспортния мост за квартал “Вароша” до връзката с пътя Плевен-Троян се извършва цялостен ремонт на пътната настилка, изграждат се отводнителни канали, сменят се мантинели и се прави нова пътна маркировка. Водачите могат да използват като алтернативен маршрут околовръстния път на Ловеч. Ремонтните дейности ще струват на общината близо 500 000 лева и трябва да приключат за 60 дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Затварят за движение пътния участък на изхода на Ловеч за Троян заради ремонт"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%bd-%d0%b8%d0%bb%d0%b8%d0%b5%d0%b2%d0%b0-%d1%81e-%d0%b8%d0%b7%d0%bf%d1%80%d0%b0%d0%b2%d0%b8-%d0%bd%d0%b0-%d0%ba%d1%80%d0%b0%d0%ba%d0%b0/", "text": "Повече от месец след тежката катастрофа, при която моделът Кристин Илиева пострада сериозно, а виновникът за инцидента – певицата Дивна – се скри от публичното пространство, хубавицата си пусна снимка в инстаграм. Фотосът е по повод 47-годишния рожден ден на баща й и на нея Кристин е усмихната и на крака, които още  са бинтовани. Възстановителният процес зя моделката ще продължи още дълго време. Това не е първата публикация на Кристин след катастрофата. Преди време тя написа: “Ако Господ не прощаваше, Раят щеше да е празен”, което ни подсказва, че може би Дивна е отишла да я посети и да й поиска прошка.", "date": "2018.05.02", "title": " Кристин Илиева сe изправи на крака"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b5-%d0%b7%d0%b0-%d0%b7%d0%b0%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bd/", "text": "Кметът на Благоевград д-р Атанас Камбитов проведе разговор с доц. д-р Здравко Димитров от Национален археологически институт с музей към БАН, ръководител на екипа, проучващ терена на който бяха открити а  край селата Зелен дол и  Покровник. Още от откриването на обекта, Община Благоевград е осигурила денонощна охрана, с цел запазване на неговата цялост. По този начин всички артефакти ще бъдат съхранени в автентичния им вид. В момента на терен работи само екипа на доц. д-р Димитров. От Министерство на културата ще създадат експертна комисия, която да проучи обекта. До тогава няма да бъдат допускани никакви строителни дейности в района, свързани с изграждането на АМ „Струма“. Последващите дейности ще бъдат съобразени с мнението на експертната комисия както и с позицията на държавно ниво. Поддържа се непрекъсната връзка с Министерство на културата, Министерство на регионалното развитие и благоустройство и екипа, проучващ терена. Няма да бъде допуснат конфликт между бързото строителство на АМ „Струма“ и съхраняване на археологическите находки. Община Благоевград застава изцяло зад идеята за запазване на археологическите находки в автентичния им вид. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Община Благоевград е за запазването на археологическите находки край селата Покровник и Зелен дол"}
{"url": "https://trud.bg/%d0%b1%d0%be%d1%80%d0%b8%d1%81-%d1%86%d0%b2%d0%b5%d1%82%d0%ba%d0%be%d0%b2-%d0%be%d1%82-%d0%b1%d1%81%d0%bf-%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b4/", "text": "Столична община трябва да запази книжния пазар на “Славейков”. Това заяви общинският съветник от БСП Борис Цветков по повод планирания ремонт на знаковия площад, който започва на 8 май, съобщава от БСП София. “Книжният пазар “Славейков” е емблематично място не само за гражданите на София, но и за гостите на града ни, коментира Борис Цветков. – С годините това място стана част от културните традиции на столицата. Намери място и в повечето чуждоезикови пътеводители. В тези бездуховни времена, в които живеем днес, всеки подобен опит да бъде отнета възможността на гражданите да стигат лесно и бързо до книгите означава пълна безотговорност и недалновидност към бъдещето ни”. Борис Цветков приема факта, че досегашният вид на книжния пазар на “Славейков” е неприемлив. “Вината за това обаче е на Столична община, а не на букинистите, коментира още той. – Именно Столична община отговаря за неговата поддръжка. И вместо да прави опити да го закрие или премести, по-добре след ремонта на площада да обнови книжния пазар и да го запази като целогодишен и всекидневен. Така ще съхрани едно от най-популярните културни средища на София”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Борис Цветков от БСП: Столична община да обнови книжния пазар на “Славейков”, вместо да го закрива"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-76-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%b2-%d0%b8/", "text": "При силно земетресение в югозападната част на Иран са пострадали най-малко 76 души, съобщава „Ройтерс“, като се позовава на местните власти. Представител на ведомството, отговарящо за извънредните ситуации, е заявил, че 76 души са откарани в болница, а на място лекари отазват помощ на нуждаещите се. Земетресението е с магнитуд 5,3 по Рихтер с епицентър на около 160 км северозападния град Шираз в 6:08 часа българско време, близо до град Сисахт. През ноември 2017 земетересение със сила над 7 по Рихтер в Западен Иран уби над 600 души, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Най-малко 76 ранени при земетресение в Иран"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b8%d0%bd%d0%be%d0%b2%d0%b0%d1%86%d0%b8%d0%b8-%d0%b2-%d0%bc%d0%b0%d0%bb%d0%b8%d0%bd%d0%be%d0%bf%d1%80%d0%be%d0%b8%d0%b7%d0%b2%d0%be/", "text": "Иновации сред които кобайн за бране на малини и рози, технологии за прилагането на студена плазма, кати йонна и ани йонна вода, ревитализирана вода за борба с болести и неприятели по ягодоплодните, технологии за превенция на норо вирусите, хепатит А, салмонела. Това са част от най-интересните разработки, които ще бъдат представени по време на Международното изложение на малинопроизводителите и ягодоплодните, което ще се проведе от 6 до 9 май във великотърновското село Арбанаси. Успоредно с изложението ще се проведе и 11-та Световна конференция на малинопроизводителите. Участие в двата форума ще вземат научни работници, фермери и фирми, ангажирани със сектора. Освен дискусионната част, се предвижда и посещение на фирма във Велико Търново – производител и доставчик на замразени плодове и зеленчуци. Организатор на изложението и конференцията е Българската асоциация на малинопроизводителите и ягодоплодните. В Световната организация на малинопроизводителите /СОМ/ членуват 13 държави, които произвеждат около 90% от малините за индустрията в света. България за първи път е домакин на този световен форум, който се провежда на всеки 2 години.На събитията се очаква да има участници от около 20 държави – представители на страните членки на СОМ и на производители представящи техника и технологии свързани с малино- и ягодо- производство и преработката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Представят иновации в малинопроизводството на международен форум в Арбанаси"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%b7%d0%b0%d1%80%d0%b0%d0%b4%d0%b8-%d1%83%d0%bc%d0%b8%d1%88%d0%bb%d0%b5%d0%bd%d0%be-%d1%83%d0%b1%d0%b8%d0%b9%d1%81%d1%82/", "text": "57-годишен мъж е задържан в полицейското управление в Асеновград заради умишлено умъртвяване на каракачанска овчарка. Извършителят е от село Болярци, съобщиха от полицията в града под тепетата. Според първоначалната информация мъжът е причинил смъртта на кучето в събота срещу неделя. Каракачанката е отглеждана в частен имот в селото. Материалите по случая са докладвани в районната прокуратура. Срещу 57-годишния мъж е образувано досъдебно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Задържаха мъж заради умишлено убийство на каракачанска овчарка"}
{"url": "https://trud.bg/%d0%ba%d0%be%d1%87-%d0%b8%d0%b7%d0%bf%d0%bb%d1%83%d0%b2%d0%b0-%d0%be%d1%82-%d0%bc%d0%be%d1%80%d0%b5%d1%82%d0%be-%d0%bd%d0%b0-%d0%b1%d1%83%d1%80%d0%b3%d0%b0%d1%81%d0%ba%d0%b8%d1%8f-%d0%bf%d0%bb%d0%b0/", "text": "Коч е изплувал на бургаския плаж. Мъртвото животно било изхвърлено от вълните точно до култовото заведение “Тропикана”. Предполага се, че кочът е изпаднал или е бил изхвърлен от кораб, който наскоро е акостирал в пристанището, натоварен с животни. Тепърва историята ще се разследва. Случаят звучи невероятно, но не е прецедент. Преди години кораб, натоварен с телета се килнал в пристанището и телетата изпаднали от борда. после доплували до рибарското селище Ченгене скеле.", "date": "2018.05.02", "title": " Коч изплува от морето на Бургаския плаж"}
{"url": "https://trud.bg/%d1%80%d1%8f%d0%b4%d0%ba%d0%b0-%d1%81%d1%82%d0%b0%d0%b2%d0%bd%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b8%d0%b7%d0%b2%d1%8a%d1%80%d1%88%d0%b8%d1%85%d0%b0-%d0%be%d1%80%d1%82%d0%be/", "text": "Рядка операция по имплантиране на изкуствена раменна става на варненец извършиха д-р Ивайло Митковски от “Св. Анна” и доц. Русинов от ВМА. Пациентът е 59-годишен мъж с тежък ревматоиден артрит, който вече има две тазобедрени ендопротези. Болестта обаче засегнала и раменете му. Заради сериозното увреждане на мускулите се наложило да му бъде поставена обратна протеза, която струва близо 7000 лв. Човекът нямал нужните средства и чакал 2 г., докато фирмата вносител дарила имплант за демонстрационна операция. Жестът буквално спасява мъжа от тежка инвалидност, тъй като след месец-два ще може да движи нормално поне лявата си ръка. “Раменната артроза е сравнително рядка болест, а протезите са скъпи и са за сметка на пациента. Когато е засегнато само едното рамо, болните се въздържат от операция. Затова през последните 10 г. сме поставили общо 3 такива импланта”, обясни доц. д-р Руслан Попстефанов, началник на клиниката по ортопедия и травматология в “Св. Анна”. Според него доста повече са интервенциите при тежки фрактури на рамото. Годишно ортопедите в болницата поставят 30-40 анатомични протези, чиято цена е около 4000 лв. и според доц. Попстефанов е “на границата на болката”. Не са евтини и  имплантите, които се поставят при други фрактури, а за разлика от страните в Западна Европа и дори от Румъния, нашата здравна каса не дава и лев за тях. Въпреки това случаите, в които хора със счупвания лягат под ножа, а после не си плащат консумативите, са единични, уточни доц. Попстефанов. Последният некоректен пациент била млада жена от Хамбург, която забравила да плати имплант, въпреки че разходът й после ще бъде покрит от нейната здравна каса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Рядка ставна операция извършиха ортопеди във Варна\t\t\t"}
{"url": "https://trud.bg/%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0%d1%82%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%83%d0%b4%d0%b0%d1%80%d0%b8-%d0%bf%d1%80%d0%b5%d0%b7-%d0%bc/", "text": "През март нивото на безработица в 28-те страни от Европейския съюз (ЕС) стабилизира в 10-годишно дъно от 7,1%, а в еврозоната – в най-ниско ниво от края на 2008-а година от 8,5%, като в същото време безработицата в България удари ново 9-годишно дъно от 5,2 на сто, информира БНР, позовавайки се на данни на Евростат. През март 2018-а година нивото на безработицата в ЕС остана на февруарското ниво от 7,1% (най-ниско ниво от септември 2008-а година), докато в рамките на еврозоната стабилизира на нивото от предходния месец от 8,5% (най-ниска безработица от декември 2008-а година). Според европейската статистика общо 17,481 млн. европейци, от които 13,824 милиона от еврозоната, са били без работа през третия месец на миналата година, като спрямо февруари е отчетено понижение на безработните в ЕС с 94 хиляди, докато броят на безработните в еврозоната се понижи в рамките на месец с 83 хиляди. Спрямо март 2017-а година общият брой на безработните европейци е спаднал с цели 1,930 милиона, от които 1,414 милиона в рамките на единния валутен блок. Най-ниска безработица през март е регистрирана в Чешката република (безработица от едва 2,2%), следвана от Малта (3,3%) и Германия (3,4%), докато най-висока остава безработицата в Гърция (ниво от 20,6%, но според данни на Евростат за януари 2018-а) и в Испания (16,1% през март 2018-а). В рамките на март общо 3,50 млн. младежи на възраст под 25 години са били без работа в ЕС (ниво на младежка безработица от 15,6%), като това представлява понижение на младежката безработица с 409 хиляди спрямо година по-рано, когато безработицата сред младите европейци беше на ниво от 17,3%. Междувременно Евростат представи и данни, според които безработицата в България през март се понижи до 5,2% от 5,3% през февруари и под ниво на безработица от 6,4%, отчетено точно преди година (през март 2017-а). Това е най-ниската безработица в нашата страна от ноември 2008-а година насам, когато тя беше на ниво от 5,0 на сто. По този показател нашата страна се нарежда на 11-о място сред членовете на Европейския съюз с най-ниска безработица и е една от 17-те страни – членки с безработица, която е по-ниска от средноевропейската. През трети месец на настоящата година едва 179 хиляди българи са били без работа спрямо 183 хиляди през февруари и 212 хиляди безработни точно преди година (през март 2017-а), показват днешните данни на Евростат. Това е най-малкият брой на безработните българи откакто съществува тази европейска статистика от началото на далечната 1995-а година. Нивото на младежката безработица в България се понижи през март до 10,4% от 10,5% през предишния месец и спрямо 13,5% година по-рано, като без работа са били общо 19 хиляди български младежи на възраст под 25 години спрямо 22 хиляди година по-рано (през март 2017-а). Данните на Евростат също така показват, че безработицата сред жените в нашата страна се понижи през март до 5,0% от 5,1% през февруари и спрямо 6,2% точно преди година, докато безработицата сред мъжете се понижи до 5,3% от 5,5% месец по-рано и спрямо 6,5% през март 2017-а година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Безработицата в България удари през март 9-годишно дъно от 5,2 процента"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b8-%d0%bb%d1%83%d0%b1%d0%b5-%d1%89%d0%b5-%d0%b8%d0%b3%d1%80%d0%b0%d1%8f%d1%82-%d0%bc%d0%b0%d1%87-%e2%84%965/", "text": "Цветан Соколов и компания достигнаха до решителен мач №5 в италианската Суперлига по волейбол. В четвъртия финален плейоф „Кучине Лубе“ измъкна 3:1 срещу гостите от „Сър Сейфти Конад“ (Перуджа), а двубоят бе изгледан от 4500 зрители. Така резултатът в серията е равен – 2:2 победи. Националът бе втори по резултатност с 19 точки, а най-много заби Османи Хуанторена – 25 т. В неделя ще бъде определен победителят. При успех „Лубе“ ще защити титлата си и ще грабне трофея за пети път. Досега тимът от Перуджа не е ставал шампион. Сблъсъкът е от 19 часа.", "date": "2018.05.02", "title": " Соколов и „Лубе“ ще играят мач №5"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%85%d1%80%d0%b8%d1%81-5/", "text": "Заместник-кметът по култура и хуманитарни дейности на община Благоевград Христина Шопова откри кръг „Знание“ в инициативата „Училище на годината“. Тя поздрави участниците от името на кмета на Благоевград д-р Атанас Камбитов и от свое име. „Дойде време в месеца на знанието, на буквите, книгите, да открием едно от най- важните събития в Пролетен фестивал, а то е инициативата „Училище на годината“, в която Вие за 5 поредна година доказвате, че Благоевград има най- умните, най- интелигентните и най- красивите деца. Благодаря Ви за участието, благодаря Ви, че сте толкова ентусиазирани всяка година, благодаря на компетентното жури, което за поредна година прие нашата покана с председател Кирил Алексиев. Те ще следят внимателно отговорите, за да бъде всичко честно. Мога да Ви кажа, че не е важна победата, а е важно участието, защото когато човек дава всичко от себе си, победата идва сама. Борете се, бъдете винаги знаещи, можещи! Благодаря на учителите, че винаги Ви подкрепят в инициативата, че Ви помагат да израствате и да имате знания. След здравето, най- важното е знанието. То отваря всичките Ви врати за бъдещето. Сигурна съм, че сред Вас има много хора, с които Благоевград ще се гордее“, каза в приветствието си зам.- кметът Христина Шопова и пожела успех на отборите. С кръг „Знание“ започна поредицата от предизвикателства за знанията и уменията на учениците от Благоевград, които те трябва да покажат и да се борят за титлата „Училище на годината“. Инициативата се провежда под патронажа на кмета на община Благоевград д-р Атанас Камбитов. „Училище на годината“ има състезателен характер и е насочена към ученици от 1 до 12 клас от всички учебни заведения в града. Всички кръгове се проследяват от компетентно жури. Отборите се състезават в няколко направления, които сформират финалната оценка. Началото е с кръг „Знание“, следва „Култура“, „Спорт“ и презентация на учебното заведение. Голямата награда и призът „Училище на годината“ се връчват за две възрастови групи от 1 до 7 клас и от 8 до 12 клас на тържествена церемония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Заместник-кметът на Благоевград Христина Шопова откри кръг „Знание“ в надпреварата „Училище на годината“"}
{"url": "https://trud.bg/%d1%81%d0%b5%d0%b4%d0%b5%d0%bc-%d1%87%d0%be%d0%b2%d0%b5%d0%ba%d0%b0-%d0%b1%d1%8f%d1%85%d0%b0-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5/", "text": "Най-малко седем души бяха убити днес при нападение срещу централата на либийската избирателна комисия в Триполи, предадоха световните агенции. Говорителят на комисията Халед Омар каза, че сред жертвите са трима нейни служители и четирима членове на силите за сигурност. По думите на друг представител на комисията – Абдел-Хаким Балхейр, при атаката са загинали двама атентатори самоубийци и още петима човека, включително служители на комисията и охранители. “Въоръжени мъже нападнаха сградата на комисията, после двама от нападателите се взривиха”, каза Балхейр. Според либийски медии други 10 човека са били ранени при нападението, което носи почерка на групировката “Ислямска държава”. Засега никой не е поел отговорност за атаката. “Видях двама атентатори самоубийци . . . те крещяха Аллаху акбар (Бог е най-велик)”, заяви Омар. “Атентатор самоубиец се взриви в комисията, а другите подпалиха част от сградата”, каза той. По думите му персоналът е напуснал сградата, докато силите за сигурност се справят с нападението. В социалните медии бяха публикувани снимки, показващи гъст черен дим, издигащ се над сградата. Комисията регистрира избиратели преди нови избори в Либия, които ООН се надява, че могат да бъдат произведени до края на годината АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Седем човека бяха убити при нападение срещу либийската избирателна комисия"}
{"url": "https://trud.bg/%d0%b5%d0%bc%d0%b8%d0%bb-%d1%85%d1%80%d0%b8%d1%81%d1%82%d0%be%d0%b2-%d0%be%d1%81%d1%82%d0%b0%d0%b2%d0%b0-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd/", "text": "Парламентът отхвърли проекторешението, внесено от БСП, за освобождаване на Емил Христов като заместник-председателя на Народното събрание. От 189 гласували депутати 71 бяха “за”, а 118 бяха “против”. От БСП поискаха оставката на Христов заради нарушаване на правилника и уронване престижа на Народното събрание. Конкретен повод стана това, че на 18 април Христов не е допуснал в сградата на парламента протестиращи родители на деца с увреждания, въпреки че те са имали надлежно издадени пропуски за достъп. Друг мотив за исканата оставка е и това, че в пленарното заседание, което Христов е водил същия ден, е допуснал да звучи език на омразата. Според БСП това е станало с прочетената от Спас Гърневски декларация от името на ГЕРБ. Този случай не трябваше да се използва за политически цели, заяви Емил Христов. Според него от БСП са “употребили” хората с увреждания за партийни цели. Той изложи хронологията на събитията от 18 април и заяви, че повече от час от БСП са крили от него, че има граждани, които не са допуснати в сградата на парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Емил Христов остава зам.-председател на Народното събрание"}
{"url": "https://trud.bg/%d1%84%d0%bb%d0%be%d1%82%d1%81%d0%ba%d0%b8-%d0%b0%d1%80%d1%81%d0%b5%d0%bd%d0%b0%d0%bb-%d1%89%d0%b5-%d0%be%d0%b1%d0%b5%d0%b7%d0%b2%d1%80%d0%b5%d0%b6%d0%b4%d0%b0-%d0%bc%d0%be%d1%80%d1%81%d0%ba%d0%b8/", "text": "Военното предприятие “Терем-КРЗ Флотски арсенал” иска да обезврежда морски боеприпаси край Варна. Инвестиционното предложение за утилизацията  с искане за специализиран Подробен устройствен план/ ПУП/ за терена край варненското село Констинтиново и в близост до Белославското езеро разбуни духовете в общинската комисия”Архитектура”, която не даде картбланш на проекта. Общинските съветници отложиха разглеждането на въпроса заради неясноти, като решиха на следващото заседание да чуят намеренията както на “Терем-КРЗ Флотски арсенал”, така и на Министерството на отбраната. “Хората ще бъдат притеснени, ако в близост до селото се складират боеприпаси, които може и да са опасни, а знаем колко инциденти станаха напоследък, не можем да дадем зелена светлина  без конкретна яснота по темата”, отсече председателят на комисията Димитър Карбов, който е местният лидер на НФСБ. Още преди две години инвестиционното предложение за утилизация на неопасни боеприпаси е изпратено до РИОСВ Варна.Въпросният имот от общо 650 дка попада в зона “специални терени”, като депото за обезвреждане на боеприпасите ще  се шири на 28 дка. Целта е в него да се разглобяват и режат на скрап военни кораби, които вече не стават за плаване, научи “Труд”. Кметицата на Константиново Марияна Полихронова не беше запозната с инвестиционното намерение на военните. Според нея селото,което често се вдига на бунт дори заради разбити пътища, ще посрещне на нож искането за депото за  боеприпаси.", "date": "2018.05.02", "title": " “Флотски арсенал” ще обезврежда морски боеприпаси край Варна\t\t\t"}
{"url": "https://trud.bg/%d0%b2%d1%80%d0%b0%d0%bd%d0%b8-%d1%83%d0%b1%d0%b8%d1%85%d0%b0-%d0%bf%d0%b0%d1%82%d0%b5%d1%82%d0%b0%d1%82%d0%b0-%d0%b2-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0-%d0%b3%d1%80%d0%b0/", "text": "Врани са нападнали   в езерото на столичната Борисова градина. От Столичната община обясниха пред „Труд“ че 3 от бебетата са оцелели. Веднага след нападението от градската управа поставили предпазна мрежа, която да пази патиците, яйцата им и новоизлюпените малки. Шестте птичета се появиха на бял свят точно преди седмица и радваха посетителите на парка. Това са първите бебета, които се изклюпиха в езерото, след като през 2017 г. общината възстанови първоначалния му облик и започна да отглежда в него зеленоглави патици. Птиците бяха докарани от Спасителния център за диви животни в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Врани убиха патетата в Борисовата градина"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%86%d0%b0%d1%87%d0%b5%d0%b2%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%be%d1%82%d1%81%d1%82%d1%80%d0%b0%d0%bd%d0%b8%d1%85-%d0%b7/", "text": "Във връзка със започналите дисциплинарни производства с моя заповед и с цел да бъдат съхранени и обезпечени доказателствата временно съм отстранила от работа заместник-началника на Софийския затвор. Информацията, която е събрана в хода на тази проверка доказва, че има много тежки нарушения. Това каза министърът на правосъдието Цецка Цачева в отговор на въпрос на заместник-председателя на ПГ на „БСП за България“ Крум Зарков във връзка с бягството на двама затворници от Софийския затвор. „В деня на бягството бе разпоредена проверка, която се случи на 12 април, относно фактите и обстоятелствата довели до това дръзко нарушение. Искам няколко думи да кажа по отношение на доклада от проверката. 12 лица са индивидуализирани като допуснали нарушения на носенето на службата, както и такива, които са на ръководни позиции по отношение на организацията на самата охрана“, каза Цачева. Тя поясни, че очаква и друг доклад. “Информирана съм, че много прецизно се изследват заглушителните устройства, които вече са въведени в затвора в Белене, и възможността да бъдат използвани и в други места за лишаване от свобода”, допълни Цачева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Министър Цачева: Временно отстраних зам.-шефа на Софийския затвор\t\t\t"}
{"url": "https://trud.bg/%d0%bb%d0%b5%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b8%d0%b7%d0%bb%d0%b5%d1%82%d1%8f-%d0%be%d1%82-%d0%bf%d1%8a%d1%82%d1%8f-%d0%b8-%d0%bf%d0%b0%d0%b4%d0%bd%d0%b0-%d0%be%d1%82/", "text": "Лек автомобил е излетял от пътното платно и е паднал от 5-метрова височина на брега на река Янтра във Велико Търново. Инцидентът станал около 16,10 часа в сряда в квартал “Чолаковци” в старата столица. Секунди преди злополуката, колата се е движила с висока скорост и на остър завой, водачът изгубил управлението. Возилото излетяло от пътното платно, скъсало мантинелата и се озовало на метри от водата. Очевидци незабавно подали сигнал на телефон 112 и на място пристигнали полицаи и огнеборци. 50-годишният шофьор бил невредим, а катастрофиралата кола ще бъде изтеглена с кран. Шофьорът на колата е 39-годишek мъж от с. Тученица. Сигнал за произшествието е получен в 15,59 ч. По първоначална информация лек автомобил “Рено Лагуна”, управляван от Т. Г. и при движение с несъобразена скорост е влязъл в зоната на завой, изпуснал е управлението на автомобила и е излетял през парапет на мост. Водачът е откаран в Спешна помощ, където след преглед е установено, че има фрактура на прешлени и е освободен за домашно лечение. Произшествието е обработено по административен ред.", "date": "2018.05.02", "title": " Лек автомобил излетя от пътя и падна от 5 метра на брега на Янтра в Търново (СНИМКИ)"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba/", "text": "Премиерът Бойко Борисов ще бъде на аудиенция във Ватикана при Негово Светейшество папа Франциск по случай 24 май – Деня на българската просвета и култура и славянската писменост. Последната визита на министър-председателя във Ватикана беше преди три години. Тогава Борисов подари на папата хранителница с изобразено успението на Свети Иван Рилски, а главата на Римокатолическата църква поднесе на премиера плакет с изобразен ангел, държащ двете земни полукълба.", "date": "2018.05.02", "title": " Бойко Борисов се среща  с папа Франциск"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%bb%d1%83%d1%87%d0%b8-%d0%bf%d1%80%d0%b8%d0%b7%d0%be%d0%b2%d0%ba%d0%b0-%d0%b4%d0%b0-%d0%b4%d0%b0%d0%b4%d0%b5-%d0%bf/", "text": "Американският президент Доналд Тръмп може да бъде привикан с призовка да даде показания пред специална сенатска комисия, ако не го направи доброволно. Той трябва да отговаря за евентуални връзки с Русия по време на предизборната му кампания. Специалният прокурор по разследването Робърт Мълър е предупредил юридическия екип на президента още през март. Тръмп трябва да отговори на 49 въпроса по разследването дали Москва е повлияла на кандидат-президентската кампания. Още една неприятност за президента от този период изскочи неочаквано.  Малко след победата на изборите през ноември 2015 г. Борнстийн обяви, че това ще бъде „най-здравият президент, избиран някога в Съединените щати“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Тръмп може да получи призовка да даде показания за руската намеса в изборите"}
{"url": "https://trud.bg/%d1%84%d1%8a%d1%80%d0%b3%d1%8e%d1%81%d1%8a%d0%bd-%d0%b7%d0%b0%d0%b2%d0%b5%d0%b4%d0%b5-%d0%b3%d1%83%d0%b0%d1%80%d0%b4%d0%b8%d0%be%d0%bb%d0%b0-%d0%bd%d0%b0-%d0%b2%d0%b5%d1%87%d0%b5%d1%80%d1%8f/", "text": "Сър Алекс Фъргюсън, легендарният мениджър на “Манчестър Юнайтед”, заведе на вечеря Хосеп Гуардиола, треньор на градския съперник “Сити”. По този начин шотландецът показа своето уважение към Пеп за спечелената от неговия тим шампионска титла на Англия.  По същото време в “Юнайтед” спретнаха церемония по връчване на годишните награди за проявилите се играчи на тима. Давид де Хеа спечели приза за най-добър, като испанецът беше победител във вота както на неговите съотборници, така и на привържениците. Мениджърът Жозе Моуриньо пък връчи своя лична награда за №1. Тя отиде при таланта Скот Мактоминей. Сър Алекс Фъргюсън показва своето уважение към Хосеп Гуардиола, като го заведе на вечеря в чест на спечелената по категоричен начин шампионска титла от „Манчестър Сити“.", "date": "2018.05.02", "title": " Фъргюсън заведе Гуардиола на вечеря"}
{"url": "https://trud.bg/%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b2%d1%8a%d1%80%d1%85%d0%b0-%d0%b2-%d1%81%d0%be%d1%84%d0%b8%d1%8f-%d0%b5%d0%b1%d0%b2%d1%80-%d1%89%d0%b5-%d0%bf%d1%80%d0%b5%d0%b4/", "text": "В телефонен разговор, проведен по инициатива на председателя на Европейската банка за възстановяване и развитие, сър Сума Чакрабарти запозна премиера Бойко Борисов с актуалните планове на ЕБВР за Западните Балкани. Той го информира, че на Срещата на върха в София на 17 май ще представи предложения за конкретни проекти в областта на свързаността и инфраструктурата. Сума Чакрабарти благодари на Борисов за навременната инициатива българската столица да домакинства разговори на най-високо равнище между държавите от ЕС и страните от Западните Балкани. По думите му, извеждането на този приоритет на Българското председателство и организирането на срещата идва в решаващ за региона момент. Сър Чакрабарти увери министър-председателя, че ЕБВР ще подкрепи напълно усилията му за развитие на Балканите. В последните години банката е фокусирала значителна част от дейността си към този регион и организира редица инвестиционни форуми в негова подкрепа, посочи председателят на ЕБВР. На последния, който се проведе през февруари в Лондон, почетен гост беше премиерът Борисов. По време на телефонния разговор беше уточнено също, че в рамките срещата на върха в София сър Сума Чакрабарти и министър-председателят Бойко Борисов ще обсъдят с лидерите на държавите от Западните Балкани и конкретните възможности за сътрудничество с финансовата институция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " На Срещата на върха в София ЕБВР ще представи конкретни проекти за Западните Балкани"}
{"url": "https://trud.bg/%d1%80%d0%b0%d0%b4%d0%b5%d0%b2-%d1%81%d0%b5-%d0%bf%d1%80%d0%b5%d0%ba%d0%bb%d0%b0%d0%bd%d1%8f-%d0%bf%d1%80%d0%b5%d0%b4-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%bc%d0%b5%d0%bc/", "text": "Президентът Румен Радев ще отдаде почит пред българския военен мемориал в Ново село в Македония на 6 май. Това ще стане веднага след като приключи Гергьовденския парад на пл. “Княз Александър I”. До македонското Ново село има българско военно гробище, в което са погребани 71 военнослужещи, загинали през Балканската, Междусъюзническата и Първата световна война. Те са служили  във Втора пехотна тракийска дивизия и Единадесета пехотна македонска дивизия. Междувременно пехотната рота от Македония, която ще участва в парада на родната вайска, пристигна у нас, научи “Труд”. От днес гостите се  включват в тридневните тренировки на пешите блокове и техниката, които ще се провеждат на бившето военно летище в Доброславци. Ротата от западната ни съседка е в състав от около 70 души, които ще набият крак на жълтите павета в София в самостоятелен блок под македонско знаме. Участието  на македонски бойци на наш парад се случва за първи път. То бе договорено между  Радев и колегата му Георге Иванов, когато бе на официална визита в Скопие през февруари т.г.  Бойната техника за парада също пристигна на летище Доброславци. Тя бе предислоцирана от Сливен, Ямбол, Казанлък, Карлово, Асеновград, Ст. Загора, Плевен и Благоевград.", "date": "2018.05.02", "title": " Радев се прекланя пред българския мемориал в Ново село\t\t\t"}
{"url": "https://trud.bg/%d0%b8%d0%b7%d0%b1%d1%83%d1%85%d0%bd%d0%b0-%d1%81%d0%ba%d0%b0%d0%bd%d0%b4%d0%b0%d0%bb-%d0%b2-%d0%bf%d1%80%d0%b8%d1%80%d0%be%d0%b4%d0%be-%d0%bc%d0%b0%d1%82%d0%b5%d0%bc%d0%b0%d1%82%d0%b8%d1%87%d0%b5/", "text": "Възражение срещу решението на Природо-математическата гимназия /ПМГ/ „Васил Друмев” във Велико Търново по повод кандидатурата за наградата „24 май” на Общината направи в сряда дванайсетокласникът Петко Казанджиев. Младежът и неговият съученик Денислав Станчев са номинирани от своите класни ръководители за носители на наградата, но Педагогическият съвет с 26 гласа „за” избира за приза да се състезава Денислав. „Искам да се опитам да се преборя със субективния фактор при гласуването на кандидатурата, защото субективизмът, предварителните договорки между учителите и войната между лобитата може да лишат гимназията от отличието”, каза на пресконференция Петко Казанджиев. За да се изключи влиянието на човешкия фактор, абитуриентът предлага да се въведе точкова система на критериите, записани в статута на наградата. Според него номинацията на Денислав не отговаря на критерия „Индивидуален принос в разработването и участието в проекти и програми от международно и/или национално ниво”. „Тъй като номинацията не отговаря на Статута, тя следва да бъде изключена от класирането като невалидна. Ако ли не, отивайки на общински кръг, се елиминира възможността, наградата да бъде спечелена от ПМГ „Васил Друмев”, поради дисквалификация на кандидата”, е написал във възражението си ученикът. „Благодарение на родителите си и на Господ аз си живея доста добре. Няма от какво да се оплаквам, но искам да се променят нещата”, заяви Петко Казанджиев. Възпитаникът на ПМГ е приет вече за студент в Университета в Ню Йорк и в още четири университета в Англия. „Още при вземането на решението бях наясно, че то ще бъде трудно и дискусионно. Затова при гласуването предложих всеки колега писмено да изрази своето становище”, каза директорът на ПМГ Ангел Гушев. Той допълни, че във вота са участвали 52-ма души. 26 от тях са подкрепили Денислав Станвев, 24 – Петко Казандживев, а двама са гласували „въздържал се”. „Това, което се случва, няма да повлияе положително на излъчената кандидатура и тази година наградата „24 май” може да не бъде присъдена на ученик от гимназията, което е жалко”, категоричен е Ангел Гушев. Той коментира още, че на базата на възражение не може да промени решението на Педагогическия съвет, още повече че срокът на представяне на кандидатурата в Общината е изтекъл – 25 април, а възражението на Петко Казанджиев е от 30 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Избухна скандал в Природо-математическата гимназия в Търново заради наградата „24 май”"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%bc%d0%b8%d1%80%d1%8f%d0%b2%d0%b0-%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf/", "text": "Восъчна фигура на премиера Бойко Борисов украси уникалния Ретро музей във Варна. Министър председателят е в компанията на Доналд Тръмп и Владимир Путин. “Мястото му е там, при големите, като носител на мира”, обясни пред “Труд” идеята си за композицията собственикът на музея Цветан Атанасов. Според него решението да сложи фигура на премиера в българския аналог на “Мадам Тюсо” дошло преди около година и било провокирано от големия интерес на посетителите. “Всеки ден питаха кога ще видят и Борисов, а за нас мнението на клиентите е най-важно”, каза Атанасов. Генералът е третият съвременен политик в музея, в който има фигури на всички известни световни соцвеличия, включително и на Тодор Живков, както и на популярни в миналото и сега артисти, певци, спортисти. Засега безспорен хит е фигурата на Криско, следвана от най-новото попълнение – Христо Стоичков. Екипът на музея умува върху няколко нови проекта, продиктувани от интереса на хората – за восъчни статуи на Григор Димитров, Кубрат Пулев, Лили Иванова и Гери Никол. “Мнозина вече питат и кога ще видят в музея президента Румен Радев. Нека публиката бъде търпелива, защото изработката на всяка фигура отнема около 6 месеца”, призова Цветан Атанасов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Бойко Борисов помирява Путин и Тръмп"}
{"url": "https://trud.bg/25-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6%d0%b0-%d1%83%d0%b1%d0%b8%d0%bb-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0/", "text": "25 години затвор при първоначален строг режим получава 45-годишният Георги Генов, който уби съпругата си Катя Генова 1 септември 2017 г. на оживено кръстовище в Пещера, информира  Делото бе гледано по реда на съкратеното съдебно следствие, а преди заседанието близки на убитата Катя се събраха, за да поискат справедлива присъда – доживотен затвор, предаде БГНЕС. В съдебната зала стана ясно, че Георги Генов е убил съпругата си по особено жесток начин, като й е нанесъл 17 удара с нож. Фаталните наръгвания, попаднали в областта на сърцето, са умъртвили Катя Генова. Оказа се, че Георги и преди е нанасял побой над съпругата си, а във въпросния ден я е причакал след работа, проследил я до дома на майка й в Пещера, където се разиграла трагедията. Според съдебно-психиатричната експертиза няма данни Генов да страда от психично заболяване. Той напълно е осъзнавал действията си, нанасяйки смъртоносните удари. Пред съда подсъдимият се призна за виновен и заяви, че съжалява за постъпката си. На гражданските ищци – двете дъщери на убитата Катя, както и майка й, са присъдени обезщетения за причинените им неимуществени вреди в размер на по 200 000 лв. за всяка от тях. Присъдата може да се обжалва в 15-дневен срок пред Апелативен съд – Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " 25 години затвор за мъжа, убил съпругата си в Пещера"}
{"url": "https://trud.bg/%d0%bc%d0%b0%d1%80%d0%be%d0%ba%d0%b0%d0%bd%d1%81%d0%ba%d0%be-%d0%bd%d0%b0%d1%88%d0%b5%d1%81%d1%82%d0%b2%d0%b8%d0%b5-%d0%b2-%d0%bc%d0%b0%d1%80%d0%b0%d1%82%d0%be%d0%bd%d0%b0-%d0%bd%d0%b0-%d0%b2%d0%b0/", "text": "Мароканско нашествие се очаква в маратона на Варна на 13 май. За надпреварата са заявени шестима класни бегачи. Сред тях е и Ахмет Насеф, който е от Мароко, но се състезава за Италия и е български зет. Преди две години той записа името си като първият победител в надпреварата край морето, а през 2017-а триумфира и в Италия с 2:12,22 ч. Този сезон Насеф започва и с победа в Стара Загора през април, с което направи заявка за големия джакпот от 20 000 лв за всички стартове във веригата у нас. В битката за златото на 42,195 км се пускат още Мохамед Хаджу, бягал дистанцията за 2,14 ч, както и Тарик Бамааруф (2:17,07). При жените са заявени шампионката и „сребърната“ от маратона в Стара Загора – съответно Рут Матебо (Кения) и Вира Овчарук (Украйна).  Другите дисциплини са 2 км, 10,5 км и 21 км. Стартът и финалът са от площад „Независимост“. Наградният фонд е 49 000 лв.", "date": "2018.05.02", "title": " Мароканско нашествие в маратона на Варна"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d0%b1%d0%bb%d0%be%d0%ba%d0%b8%d1%80%d0%b0-%d0%b3%d1%80%d0%b0%d0%bd%d0%b8%d1%86%d0%b8-%d0%b8-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8/", "text": "Превозвачи ще блокират граничните пунктове и магистрали на 15 и 16 май. Това обявиха от браншовите организации в сектора след заседанието на Комисията по транспорт в парламента. Първоначално идеята им беше да изкарат камионите в центъра на София и да протестират пред парламента на 16 май. Сега обаче недоволството им прераства в генерална стачка. Те получиха подкрепата на министъра на транспорта Ивайло Московски, който се закани да напусне Съвета на министрите, ако силово бъде принуден да фалира превозваческия бизнес у нас. „Повечето предложения на големите държави са абсурдни. Кой може да задължи човек, който е в почивка, къде да я прекарва, това е нарушение на човешките пра“, отсече Московски. Протестът на превозвачите е заради промените в Пакета за мобилност на ЕС, който предвижда шофьорите да се връщат на 3 седмици в държавите си или в база на фирмата-превозвач, както и забрана да спят в кабините на камионите. Друга промяна гласи, че след третия ден в страна от ЕС на шофьора да му се плаща командировка според ставката в държавата, в която е влязъл. Изменят се и правилата за шосейния каботаж като на практика той ще бъде премахнат.  Според превозвачите това ще повлияе пагубно на оборота на фирмите,  курсовете ще намалеят и ще се стигне и до масови фалити.", "date": "2018.05.02", "title": " Протест блокира граници и магистрали"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%bd%d0%b0%d1%82%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d0%bb%d1%8e%d0%b1%d0%be-%d0%b3%d0%b0%d0%bd%d0%b5%d0%b2-%d1%86%d1%81%d0%ba%d0%b0/", "text": "Едва ли е имало по-атрактивен спортист в 70-годишната история на ЦСКА. Артист в буквалния смисъл на думата. Играе с публиката, а тя го обожава. Сърцето му е голямо, колкото и ръста. И с него обича до безкрай ЦСКА. В серията интервю по случай 70-ия юбилей на „червения“ гигант дойде време и за Любо Ганев. 210-сантиметровият гигант край мрежата вече е преуспял бизнесмен. Но не спира да следи всичко, което се случва в ЦСКА. Ето какво каза Любо специално за “Труд“ преди големия ден 5 май. – Обещавам ви да бъда в центъра на събитията. Това е велик празник не само за ЦСКА, а за българския спорт. Празнувам го като мой личен рожден ден. Ще си изкараме хубаво, защото ЦСКА го заслужава. – Всичко. В абсолютно буквалния смисъл на думата. ЦСКА ме направи спортист. ЦСКА ме научи на дисциплина. ЦСКА ме изгради като личност. ЦСКА е най-важното нещо в живота ми. Признателен съм. Горд съм, че съм станал една частица от историята на истински феномен. – Никога няма да забравя дните, когато се решаваше бъдещето ми. От ЦСКА първо ме изпратиха в родния Русе за подготовка. Тогава още бях войник. После станах офицер в ЦСКА. Изкарах шест незабравими години. Спечелихме пет пъти титлата на България, също толкова пъти и купата. В ЦСКА имаше един неписан закон – може да сме втори, но никога не и след „Левски“. Не се и случвало. Не помня някога да са ни били. – Първо ми дадоха апартамент в „Дружба“, после се преместих в „Младост“. ЦСКА имаше база, на която много клубове по света с основание завиждаха. В България естествено нямаше равна на нашата. Там се калявахме цесекарите. Ех, велики времена бяха. Вярвам, че скоро пак ще се върнат. – Непрекъснато бяхме заедно. Най-близък ми беше един Ицо. – В никакъв случай. Всички взаимно се подкрепяхме. ЦСКА бе едно семейство – голямо и много велико. Ние ходихме на футболни мачове, те идваха на волейболни, на баскетболни. Надявам се младите да разберат, че това е истинският начин да станеш специален. Завистта не е била в нашия речник. – Всички, които изброихте са велики. И още много други. Но за мен Ицо е номер едно. Не само за ЦСКА, но и за България. Най-известният ни сънародник по целия свят. С играта си, с поведението си той ни накара да се гордеем, че сме българи. Той е знаме на родината ни и на ЦСКА. Където и да отида и кажа от къде съм, първата дума е: „Познаваш ли Стоичков?“ Е, познавам го. Приятели сме. Дано един ден пак ЦСКА да създаде спортист, който да има неговата аура. То е ясно, че само нашият клуб може да го направи. – Какъв е проблемът? ЦСКА винаги е бил клуб на българската армия. Какво по-хубаво ЦСКА да отпразнува по подобен начин своя юбилей? – ЦСКА винаги е бил марката на българския спорт. Спортистите са били каймакът. Най-добрите, събрани на най-доброто място. Всички тези неща са познати добре по света. Където и да отида, ме питат какво става с ЦСКА. – Няма как да не се случи. ЦСКА не е клуб, който да е за една, две или три години, защото някой местен ентусиаст е решил да вложи много пари. Тук е градено десетилетия. Да, трудностите са факт и не са от вчера. Ако искаш да бъдеш на върха, трябва да имаш финансови възможности. Преди спортът беше държавна политика, но сега е трудно да се издържи по този начин. Затова винаги съм казвал, че всеки клуб, всяка федерация трябва да намери начин за своето финансиране. Това се отнася и за ЦСКА. – Сега е моментът да изкажа огромната си благодарност към треньора Александър Попов. В тези невероятно тежки условия, в години на безпаричие той запази ЦСКА и отбора. Винаги е бил на челните места. И сега играхме финал за първенството. Благодарение на Сашо волейболният ЦСКА е жив, съществува и ще го има. – В този ден да се забавляват. Да обичат своя ЦСКА. Да вярват в своя ЦСКА. Знайте, че ЦСКА е бил, е и ще бъде. Още много пъти по 70 години.", "date": "2018.05.02", "title": " Волейболната легенда Любо Ганев:  ЦСКА е всичко за мен"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%87%d0%b5%d1%82%d0%b2-15/", "text": "nАко си мислите, че досега във фейсбук са вървели свалки, почакайте да видите новата платформа – във вторник Зукърбърг обяви, че социалната мрежа скоро влиза в ролята и на агенция за запознанства. Целта е да се изградят истински връзки, новата функция не е просто за забивки, допълни Марк на годишната конференция на разработчици F8. При тези си думи той се изчерви, а пък социалните мрежи пламнаха от споделяния на видеокадрите с румения шеф на фейсбук. Задължителна забавачка за 4-годишните деца от 2020 година, предлагат от Министерството на образованието и науката (МОН). Идеята е заложена в плана за изпълнение на Стратегията за намаляване на броя, изпадащи от образователната система. Планът обхваща периода 2018-2020 година, а за въвеждането му е нужна промяна в закона, тъй като в момента задължителното обучение започва от 5-годишна възраст.   Обвинен за въоръжен грабеж осъди Главна дирекция “Изпълнение на наказанията” (ГДИН). Джемал Аликов от Пещера завел дело заради нечовешки условия в пазарджишкия арест и предявил иск за 35 000 лева. Административният съд в Пазарджик обаче уважил само 800 лева.     Формулата за пресмятане на лихвите по много от банковите кредити ще бъде сменена от 1 юли. В момента лихвите по потребителските и жилищните кредити може да се определят като сума от променлив лихвен процент и надбавка. Като този променлив лихвен процент може да е един от пазарните индекси ЛИБОР, ЮРИБОР, СОФИБОР или индикатори, публикувани от БНБ или от НСИ.   Кой е от тъмната и кой – от светлата страна? Вокални измерения на политическия пейзаж – коментар на Пламен Енчев       Поредица от срещи на най-високо ниво белязаха политическия април – анализ на Димитър Гърдев       Интервю с проф. Гарабед Минасян         Силует на генерал-майор Михаил Попов         Данъчен консулт “Труд”          ", "date": "2018.05.02", "title": " Вижте акцентите от броя на “Труд” в четвъртък, 3 май 2018"}
{"url": "https://trud.bg/%d1%88%d1%83%d0%bc%d0%b5%d0%bd-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-140-000-%d0%bb%d0%b2-%d0%b2-%d0%bf%d1%8a%d1%82%d0%bd%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be/", "text": "Над 140 000 лв. ще даде община Шумен за подновяване на маркировката по шуменските улици, каза кметът Любомир Христов. За 130 000 лв. от тях ще се пусне обществена поръчка за подновяване на избелелите осеви линии, зебри и още обозначения за пътна безопасност в целия град. От няколко дни варненска фирма опреснява пешеходните пътеки в центъра и едновременно с това разчертава местата за паркиране по нововъведената Синя зона. В началото на годината от Пътна полиция-Шумен обявиха след щателен обход в цялата област, че близо 40% от проверени 250 пешеходни пътеки са с изтрита маркировка или липсваща. Много от пътеките в областта били изпълнени в разрез с нормите. Само 79 имали надписи “погледни” в близост до тротоарите. Освен това, ширината им трябва да бъде над 3 метра в населено място и над 4 метра за пътищата I, II и III клас. Като пример за добре осветена пътека тогава бе посочена само тази зад Военното училище в Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Шумен инвестира 140 000 лв. в пътна безопасност"}
{"url": "https://trud.bg/%d1%81%d1%82%d0%b0%d1%80%d0%b8%d0%bd%d0%bd%d0%b8-%d0%b3%d0%be%d0%b7%d0%b1%d0%b8-%d0%be%d1%82-%d0%be%d0%b2%d1%87%d0%b8-%d0%bf%d1%80%d0%be%d0%b4%d1%83%d0%ba%d1%82%d0%b8-%d0%bf%d1%80%d0%b8%d0%b3%d0%be/", "text": "Ястия по старинни български рецепти с овче мляко, сирене и месо ще могат да се опитат на предстоящия Седми Национален събор на овцевъдите в България, който отново ще е на поляните край Петропавловския манастир над Лясковец. Самодейци от цялата страна от 11 до 13 май край светата обител ще покажат забравения вкус на народната кухня. Преславска яхния с овче месо и лук, дроб сърма по добруджански, каша с чушки и прясно мляко и млечна баница ще са гозбите от “Добруджанския край, а ястията от Североазападна България ще са печени обге (б.а.домашно печени кори за баница от тесто) със сирене, турлашка бисквидна баница и „Бел муж”. Сред специалитетите от Северна България ще има северняшка дроб сърма, наложена баница, млечна баница с юфка по горнооряховски, лучник с овче месо. Пълнено мяхово сирене, бита мътеница, биене на масло по 500 годишна рецепта, пататник с овче сирене, родопски клин с мляко и сирене и млечно шишче с традиционни подправки ще представи вкусната родопска кухня. Всички рецепти в тридневното кулинарно шоу „В търсене на изгубения вкус“ ще се правят изцяло с овче продукти от близките до региона на съответната кухня ферми”, разкриват организаторите. На Събора на овцевъдите ще готви и Ути Бъчваров. Популярния телевизионен водещ ще забърка в своя внушителен тиган най-големия агнешки кебап и ще демонстрира, как се правят карначета от овче месо и други месни вкусотии. Под вещия поглед на кулинарния спец ще се проведе и състезанието по обезкостяване, което заедно с фермерските състезания по доене, ръчна стрижба и теглене на товари от коне-тежковози са сред най-големите атракции на събора. Над 200 изложители от цялата страна – фермери, производители на месни и млечни продукти, фирми със селскостопанска техника, оборудване и фуражи и производители на био храни ще участват в събитието. Ще бъдат показани над 16 породи овце, 8 породи млечни кози, пастирски и овчарски кучета, коне, магарета и др. 30 животновъди от цялата страна, преработващи собствено мляко, ще участват в изложението на продукти от овче и козе мляко и в зоната за директни продажби. На Седмия Национален събор на овцевъдите ще има още био пазар, изложение на занаяти, музейни експозиции, много фолклор, чевермета, хоротеки и още много атракции за всички фермери и посетители. Съборът се организира от Национална овцевъдна и козевъдна асоциация, със съдействието на Министерството на земеделието, храните горите на Република България и подкрепата на общините Велико Търново, Лясковец и Горна Оряховица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Старинни гозби от овчи продукти приготвят на Седмия Национален събор на овцевъдите"}
{"url": "https://trud.bg/%d0%b7%d1%83%d0%ba%d1%8a%d1%80%d0%b1%d1%8a%d1%80%d0%b3-%d1%81%d0%b5-%d0%b8%d0%b7%d1%87%d0%b5%d1%80%d0%b2%d0%b8-%d0%b8-%d0%ba%d0%b0%d0%b7%d0%b0-%d1%84%d0%b5%d0%b9%d1%81%d0%b1%d1%83%d0%ba-%d1%81%d1%82/", "text": "Ако си мислите, че досега във фейсбук са вървели свалки, почакайте да видите новата платформа – във вторник Зукърбърг обяви, че социалната мрежа скоро влиза в ролята и на агенция за запознанства. Целта е да се изградят истински връзки, новата функция не е просто за забивки, допълни Марк на годишната конференция на разработчици F8. При тези си думи той се изчерви, а пък социалните мрежи пламнаха от споделяния на видеокадрите с румения шеф на фейсбук. “Има над 200 милиона потребители, които са се обявили за “необвързани”. Очевидно се налага да предприемем нещо по въпроса”, каза той. На конференцията, която се проведе в Сан Хосе, Калифорния, Зукърбърг увери, че при пускането на новото приложение ще се имат предвид въпросите за неприкосновеността на личните данни. Новата функция ще допуска в мрежата за запознанства само свободни индивиди. Ще използва “историята” им – тоест какво харесват, какви са публикациите им, какви интереси са обявили в профила си, за да свързва подходящите хора. Активността им в тази отделна мрежа няма да се показва в “новините” във фейсбук и по никакъв начин няма да може да се види от други хора. Сред потенциалните партньори няма да бъдат включвани приятелите на хората, които търсят сродна душа. Ще има чат, отделен от месинджър, уотсъп и инстаграм, който ще бъде само текстови, за да се избегнат злоупотребите. По този начин фейсбук влиза в ролята на едновремешните сватовници, които до средата на ХХ век са уговаряли браковете на младите, предимно по селата. Потребителите ще бъдат съчетавани според общите им интереси, както са ги обявили в информацията на профила си. Те ще виждат кои свободни моми и ергени са обявили, че ще се включат в събития, обявени в социалната мрежа – концерти, изложби, пърформанси, купони и т.н. Предварително могат да се свържат с тези, които представляват интерес и да разговарят с новия чат. Тази платформа ще заработи до края на годината. След няколко месеца ще има по-обстойна информация.  Бъдещата пикантна функция на фейсбук засенчи останалите промени, които социалната мрежа ще въведе в най-скоро време. Сред новите приложения са удобен бутон за администраторите на фейсбук групите, функция за отбелязване в случай на катастрофа или атентат, функция за кръводаряване. Инстаграм, която през 2012 г. стана собственост на фейсбук срещу $1 млрд, също ще има подобрения. Нови видеочатове ще позволят на потребителите да си общуват в реално време, дори и в групи. Ще стане възможно споделянето на музикални клипове от сайта за легален стрийимнг на музика Spotify директно в инстаграм – нещо, което досега беше невъзможно. Продължава усъвършенстването на технологиите за променена и виртуална реалност. Ще има още 3D филтри за месинджър и инстаграм от типа на популярните “мустаци”, “шапки” и т.н., които се наслагват върху образа. Те ще може да се добавят не само към снимки, но и към видеозаписи. Няколко месеца след световната им премиера, вчера бяха пуснати в продажба очилата за виртуална реалност Oculus Go. Двестадоларовият хедсет от среден клас може да бъде купен сайта на Oculus, макар че сайтът поддържа доставката до 23 страни, но България не е сред тях. Над 330 000 българи са крайно самотни и нямат с кога да споделят личните си проблеми или да потърсят помощ при нужда, според последните данни на Евростат. По този показател (4,7%) страната ни се намира в средата на класацията, като през 2015 г. средно около 6% от възрастните в ЕС са се чувствали самотни и изолирани. Най-много жители на Италия (13,2%) , Люксембург, Холандия и Португалия казват, че няма никого, към когото могат да се обърнат за помощ. На другия край на класацията се нареждат анкетираните в Чехия, Финландия, Словакия и Швеция. По отношение на това да има с кого да споделят личните си проблеми, ситуацията изглежда най-добре за гражданите на Кипър, Словакия, Испания и Чехия, и най-зле във Франция, Италия и Холандия. Според последните данни около милион и половина българи имат профили в сайтове за запознанства. По-голямата част за в такива, чиято цел е бързо намиране за сексуален партньор, както и в тези, които предлагат запознанства с чужденци с цел брак.  – Ако приемете фейсбук не като социална мрежа, а като компания , тогава този ход е логичен: фирмата “Фейсбук” има нужда хората да стоят по-дълго време във фейсбук. По-дългият престой води до повече рекламни приходи. Съдейки по реакцията на пазара (акциите на “Фейсбук” се вдигнаха с близо 2% до 10:30 сутринта в четвъртък!), това е правилен ход. От гледна точка на потребителите обаче не е ясно каква ще бъде реакцията. Марк Зукърбърг твърди, че имало 200 милиона души, които са се определили като хора без сериозен приятел/ка, но това не значи, че те всички ще станат клиенти на новата услуга, когато бъде пусната в експлоатация.  – Тя ще е удобна, ако работи автоматично – например след всяко напускане на фейсбук, автоматично да премахва историята, за да няма обмен на скрита информация между социалната мрежа и други сайтове. Мнозина потребители не разбират колко е сериозно това, че т. нар. “бисквитки” обменят информация между различни сайтове без знанието или съзнателното съгласие на хората. Зукърбърг казва, че ще има възможност да бъде изключена тази функция, но по-доброто решение за сигурността на личния живот на потребителите щеше да е, ако тя беше изключена по подразбиране.  – Точно 3,5 милиона души ползват фейсбук в България; ще видим дали ще се увеличат, но едва ли. Българите ползват фейсбук за какво ли не – и това е добре. Още по-добре щеше да е, ако от действията във фейсбук следваха и действия в реалността – така, както става в други страни. Българският потребител е свикнал да “отмята” гражданско участие с едно натискане на бутона на мишката, което не е достатъчно, защото животът не се променя към по-добро с такова действие. Вижте какво става, когато се обяви някакъв протест или кауза във фейсбук – хиляди, десетки хиляди я подкрепят, но ако призивът е да се излезе на площада, тогава там отиват малцина. Да се преодолят проблемите на фейсбук ще отнеме 3 г., каза Зукърбърг в интервю за сайта Wired. До края на годината ще назнача нови 20 000 души да работят по проблемите на сигурността, обяви той.  За неприкосновеността на профилите ще се грижи инструментът Clear History, който изтрива историята на търсенията на потребителите. Мерките са във връзка с избухналия през април скандал с Cambridge Analytica.  Компанията вече е внедрила във фейсбук рейтингова система, определяща достоверността на новинарските сайтове, според доверието на потребителите. Съдържанието им ще бъде ограничавано или не, в зависимост от това. Тази мярка би трябвало да ограничи разпространението на фалшивите новини. Новината срина с 22 пункта дяловете на Match Group, която е собственик в най-известните световни агенции за запознанства Tinder, match.com and OkCupid, съобщиха информационните агенции. Очаква се новата платформа на фейсбук да срине в глобален мащаб интернет компаниите за намиране на партньори за брак и секс. Това особено подкопава бизнеса на Tinder, който черпи данните си именно от фейсбук. В България също има опасност бизнесът на сайтове като “Елмаз”, “Запозналник”, “Амур” и др. да пострада, коментират наблюдатели.", "date": "2018.05.02", "title": " Зукърбърг се изчерви и каза: Фейсбук става сватовник\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-44-%d0%b4%d1%83%d1%88%d0%b8-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80%d0%b0-%d0%b8/", "text": "Пожарникари продължават да издирват 44 души, които са в неизвестност след като вчера висока сграда  , предаде ДПА. Обхванатият от пожар 24-етажен блок внезапно се срути, а пламъци и черен пушек се разпростряха в околния район. 428 души получиха медицинска помощ във временни центрове, след като пет околни сгради бяха евакуирани, съобщиха днес градските власти. Местни медии предадоха, че сградата, където преди е било седалището на федералната полиция, е била използвана от бездомници. Досега няма потвърдени данни за жертви на пожара и сред отломките. Спасителните операции днес бяха временно спрени, защото в развалините тече електрически ток. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Издирват 44 души, изчезнали при пожара и рухването на висока сграда в Сао Пауло"}
{"url": "https://trud.bg/%d0%b0%d1%80%d0%bc%d0%b5%d0%bd%d1%81%d0%ba%d0%b8%d1%8f%d1%82-%d0%be%d0%bf%d0%be%d0%b7%d0%b8%d1%86%d0%b8%d0%be%d0%bd%d0%b5%d0%bd-%d0%bb%d0%b8%d0%b4%d0%b5%d1%80-%d0%bf%d0%b0%d1%88%d0%b8%d0%bd%d1%8f/", "text": "Арменският опозиционен лидер Никол Пашинян призова днес привържениците си да сложат край на протестите, твърдейки, че е получил подкрепата на четирите политически сили в парламента за избора му за премиер на страната на 8 май, предаде Франс прес. “Сега всички парламентарни групи казаха, че ще покрепят кандидатурата ми. Въпросът е уреден”, каза Пашинян на демонстрация в центъра на Ереван. “Прекратяваме нашите действия и ще си починем”,  допълни той, цитиран от Франс прес. Според Ройтерс обаче Пашинян е обявил само еднодвевна пауза в националните протести, която ще му даде време да обсъди с управляващата партия подкрепата й за неговата кандидатура за премиер. Пред привържениците си в Ереван Пашинян казал, че ще търси повече подробности  и особени гаранции във връзка с кандидатурата си за премиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Арменският опозиционен лидер Пашинян призова за прекратяване на протестите"}
{"url": "https://trud.bg/%d1%81%d0%bc%d0%b5%d0%bd%d1%8f%d1%82-%d1%84%d0%be%d1%80%d0%bc%d1%83%d0%bb%d0%b0%d1%82%d0%b0-%d0%b7%d0%b0-%d0%bb%d0%b8%d1%85%d0%b2%d0%b8%d1%82%d0%b5-%d0%bf%d0%be-%d0%ba%d1%80%d0%b5%d0%b4%d0%b8%d1%82/", "text": "Формулата за пресмятане на лихвите по много от банковите кредити ще бъде сменена от 1 юли. В момента лихвите по потребителските и жилищните кредити може да се определят като сума от променлив лихвен процент и надбавка. Като този променлив лихвен процент може да е един от пазарните индекси ЛИБОР, ЮРИБОР, СОФИБОР или индикатори, публикувани от БНБ или от НСИ. От 1 юли обаче БНБ спира да изчислява справочните индекси СОФИБИД и СОФИБОР. Според Регламент на ЕС, индекси, използвани във финансови договори ще трябва да се изготвят от лицензирани или регистрирани администратори от ЕС или от трета държава, включени в регистър, поддържан от Европейския орган за ценни книжа и пазари. Индексът СОФИБОР се формира от лихвите по предлаганите левови депозити на българския междубанков пазар. От 1 юли обаче БНБ няма да го определя. Затова председателят на бюджетната комисия към парламента Менда Стоянова внесе в Народното събрание промени в Закона за кредитните институции. Те предвиждат при съществена промяна на някой от използваните от банките индекси за определяне на лихвите по кредитите, или ако той спре да се изготвя, банката да може да напише план за действие и да промени правилата за формиране на лихвите. Този план може да включва използването на друг индекс, като ще трябва да бъде одобрен от БНБ. Промяната ще засегне хиляди граждани, които са взели кредит на базата на индекса СОФИБОР, който вече няма да се определя. В промените на закона специално е посочено, че към момента на смяна на формулата за определяне на лихвата по кредита, новият лихвен процент не може да надвишава лихвата преди промяната. След това обаче лихвата ще се променя според движението на новия избран от банката индекс.", "date": "2018.05.02", "title": " Сменят формулата за лихвите по кредитите\t\t\t"}
{"url": "https://trud.bg/%d0%b2-%d0%bd%d0%be%d0%b2%d0%b8%d1%8f-%d0%b1%d1%8e%d0%b4%d0%b6%d0%b5%d1%82-%d0%bd%d0%b0-%d0%b5%d1%81-%d0%bf%d0%be%d0%b2%d0%b5%d1%87%d0%b5-%d0%bf%d0%b0%d1%80%d0%b8-%d0%b7%d0%b0-%d0%be%d1%82%d0%b1/", "text": "1 трилион и 279 милиарда евро ще бъде бюджетът на Европейския съюз в периода 2021 – 2027 година. Евросъюзът свива финансирането за селско стопанство за сметка на отбраната и помощта за трети страни, предаде  . Проектобюджетът беше представен в Европейския парламент преди броени часове. Страните ще трябва да увеличат вноската си заради напускането на Великобритания. За първи път Комисията предлага отпускането на структурни фондове да се обвърза с изпълнението на задълженията на страните членки към Съюза. Българските власти заявиха, че не се очаква новата финансова рамка да ощети България: „Това е бюджет, който по добър начин ще посрещне предизвикателствата, които ни очакват в бъдеще и ще хармонизира модернизиращите се традиционни политики с новите приоритети като охраната на общата ни граница, дигиталната икономика, научните изследвания, иновациите и общата отбрана”, каза председателят на Европейската комисия Жан-Клод Юнкер. „Значима промяна в обема финансиране, което получава България, не се очаква, нито по линия на кохезионната политика, нито по линия на общата селскостопанска политика”, заяви вицепремиерът Томислав Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " В новия бюджет на ЕС: Повече пари за отбрана, по-малко за селско стопанство"}
{"url": "https://trud.bg/%d0%ba%d1%80%d0%b0%d0%bb%d0%b5%d0%b2-%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%bc%d0%bb%d0%b0%d0%b4%d0%b5%d0%b6%d0%ba%d0%b8-%d1%84%d0%be%d1%80%d1%83%d0%bc/", "text": "Министърът на младежта и спорта Красен Кралев и зам.-министърът на младежта и спорта Ваня Колева проведоха работна среща с ръководството на Национален младежки форум (НМФ), представляван от председателя Илина Мутафчиева. На срещата присъстваха Райчо Райчев – зам.-председател на НМФ, Мирослав Цеков – главен секретар на НМФ, Никол Първанова и Катрин Станчева – членове на Управителния съвет на НМФ, както и експерти от дирекция “Младежки политики” в ММС. По време на разговора бяха обсъдени конкретни предложения от страна на националния младежки съвет на България – НМФ,  пълноправен член на Европейски младежки форум, за общи стъпки съвместно с ММС относно развитието на младежкия сектор. В началото на разговора Илина Мутафчиева подчерта, че не трябва да се допуска НМФ и младежките политики да бъдат употребявани за партийни цели, както се случи във връзка с провеждането на Европейската младежка конференция, защото младежта е хоризонтална политика и има своите политически цели. “Работим чудесно с министър Красен Кралев и Министерство на младежта и спорта (ММС) и се надяваме да продължим добрата комуникация в интерес на младежкото yчастие на национално и европейско ниво”, заяви председателят на НМФ. Мутафчиева допълни, че предстои много съвместна работа по младежките цели, изработени от  над 250 младежки делегати от 40 страни по време на Европейската младежка конференция в София. Относно Национална работна група по Структурен диалог ММС и НМФ се обединиха около мнението, че съставът на тази група е подходящ и не трябва да бъде променян. Министър Кралев заяви, че е европейска практика националният младежки съвет да ръководи тази работна група, в конкретния случай лицето на НМФ. По думите му, това е в унисон с политиката на овластяване на младежите. Бяха обсъдени исканията на НМФ относно Националната програма за младежта и възможностите за допълнително административното олекотяване на Програмата. Зам.-министър Колева изтъкна, че ММС вече е предприело мерки в тази насока. Ръководството на НМФ заяви желанието си за по-активно участие на младежкия неправителствен сектор в изработването на новата Национална младежка стратегия. От страна на ММС бе заявено категорично, че новата стратегия ще бъде обсъдена с всички заинтересовани страни, за да отговаря на нуждите и желанията на възможно най-много млади хора. Ще бъде сформирана експертна група между представители на НМФ и ММС, които през следващата седмица ще обсъдят направените предложения и конкретни мерки за развитието на младежкия сектор.", "date": "2018.05.02", "title": " Кралев и Националният младежки форум обсъдиха мерки за развитие на младежкия сектор\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b0%d0%b4%d0%b5%d0%b2-%d1%81%d0%bb%d0%b5%d0%b4%d0%b2%d0%b0%d1%89%d0%b0%d1%82%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%be%d0%ba/", "text": "Следващата седмица окончателно ще е ясно кои ще са наказаните за пропуска на столичното летище в края на март, обяви вътрешният министър Валентин Радев. Тогава част от пътниците, пристигнали у нас с полет от Париж, не бяха проверени от гранични полицаи. След като участва в заседанието на ресорната комисия в НС, Радев уточни, че в близките дни ще бъде взето решение и от Дирекцията за човешки ресурси в министерството, която пък имала бележки по вече готовия доклад за случая. Радев припомни, че проверката на “Вътрешна сигурност” в МВР не е установила умисъл в действията на униформените. Ставало дума за грубо потъпкване на правилата за работа. Най-лесно, според Радев, е да се уволняват хора. По-важно било как да продължи охраната на въздушната граница без пропуски, дори ако това налага промяна в начина на работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Министър Радев: Следващата седмица окончателно ще е ясно кои ще са наказани за пропуска в охраната на столичното летище"}
{"url": "https://trud.bg/%d1%82%d0%b0%d0%bb%d0%b0%d0%bd%d1%82-%d0%b2-%d0%b0%d1%82%d0%bb%d0%b5%d1%82%d0%b8%d0%ba%d0%b0%d1%82%d0%b0-%d1%81%d1%8a%d1%81-%d1%81%d0%bf%d1%80%d0%b5%d0%bd%d0%b8-%d0%bf%d1%80%d0%b0%d0%b2%d0%b0/", "text": "Вече трети месец лекоатлетката Лиляна Георгиева е със спрени права, а санкцията е наложена от нейния клуб „Тракия“ (Пд). Призьорката от световни и европейски първенства за девойки се раздели с треньорката си Радмила Станкович и се подготвя на доброволни начала при Недялко Боруков от клуб „Актив 2003“. Като аргумент за решението си Георгиева изтъкнала застой в резултатите и напрежение между нея и Станкович. В решаването на проблема се включила и родната федерация, дори министър Красен Кралев. Но всички опити тя да продължи с „Тракия“ били напразни. Един от вариантите бил Георгиева да тренира при Димитър Василев, извел Даниела Йорданова на световно ниво в средните бягания. Но той не бил от Пловдив, а Лили искала да остане в Града под тепетата.", "date": "2018.05.02", "title": " Талант в атлетиката със спрени права"}
{"url": "https://trud.bg/%d1%81%d0%ba%d0%bb%d0%b0%d0%b4%d0%be%d0%b2%d0%b5-%d1%81%d1%8a%d1%81-%d1%81%d1%82%d0%be%d0%ba%d0%b8-%d0%b3%d0%be%d1%80%d1%8f%d1%85%d0%b0-%d0%b2-%d1%88%d1%83%d0%bc%d0%b5%d0%bd/", "text": "Складови помещения, пълни с дрехи, кашони и друга стока се запалиха в Шумен към 16 часа в сряда. Контейнерите са в района на бившата тютюнева фабрика. “Към 16,30 часа гасенето все още продължаваше, но огънят е овладян”, каза Красимир Колев, шеф на Районната противопожарна служба в Шумен. Тепърва ще се изясняват причините за пламъците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Складове със стоки горяха в Шумен"}
{"url": "https://trud.bg/%d1%84%d1%80%d0%b5%d0%b3%d0%b0%d1%82%d0%b0%d1%82%d0%b0-%d0%b4%d1%80%d1%8a%d0%b7%d0%ba%d0%b8-%d0%be%d1%82%d0%bf%d0%bb%d0%b0%d0%b2%d0%b0-%d0%b7%d0%b0-%d1%83%d1%87%d0%b5%d0%bd%d0%b8/", "text": "Фрегата „Дръзки” на българските Военноморски сили отплава за присъединяване към състава на Втора постоянна военноморска група на НАТО (SNMG2) и участие в многонационалното учение на ВМС на Румъния „SEA SHIELD 2018”, съобщиха от пресцентъра на бойния ни флот. “Дръзки” напусна пункта за базиране Бургас на 1 май и отплава за пристанище Констанца. Ще има участие в противоподводно учение на ВМС на Румъния, преход и посещение на пристанище Поти в Грузия. Целта на участието в учението на НАТО е повишаване на нивото на оперативна съсместимост с ВМС на съюзническите страни, усъвършенстване на подготовката и способностите на личния състав на кораба за участие в провеждането на учения в съюзнически формат и усъвършенстване на тактиките, техниките и процедурите при съвместно плаване с кораби от страни-членки на НАТО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " Фрегатата „Дръзки” отплава за учение на НАТО в Румъния"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d1%8a%d1%80%d0%bd%d0%b0-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b7%d0%b0-%d0%b3/", "text": "В България е задържан един от създателите на турската финансова пирамида Чифлик банк /Farm bank/ и е предаден на властите в Турция, предаде БГНЕС. Дюзгюн Генч е бил обявен за издирване с червена бюлетина. Не се съобщават детайли за него, но след като е бил открит в България, той е върнат със самолет обратно в Турция и предаден на полицейски екип на летище „Ататюрк“ в Истанбул. Скандалът с финансовата пирамида, регистрирана в Северен Кипър, разтърси цяла Турция, след като ръководителят й Мехмет Айдън /на 27 г./ избяга с половин милиард турски лири, внесени от вложителите, и се укрива в Уругвай. „Фермерската банка“ е основана през 2016 г. от него и Генч, които били вдъхновени от популярната във Фейсбук игра FarmVille. Айдън сам се научил на програмиране с помощта на специализирани видео-уроци и създал аналог, с който игровата валута може да се превръща в реални пари. Благодарение на агресивна рекламна компания в социалните мрежи и приложение за „Андроид“ той много бързо разгърнал проекта си, като гарантирал, че в случай на банкрут на „банката“ си ще изплати парите на участниците, вложили над 5 000 лири. За две години пирамидата успяла да привлече в играта хиляди любители, които внесли над половин милиард турски лири /128 млн. долара/. Властите в Турция обявиха компанията и Мехмет Айдън за мошеници и извън закона. Самият Айдън отрече всички обвинения и уверяваше, че крайната му цел е да построи най-голямата в Европа млечна ферма с 35 000 глави добитък и завод за преработка на млякото. В потвърждение на намеренията си той дори закупи 222 хектара земеделска площ в Бурса за 4 млн. долара. Успял е да зариби и над 170 магазини в цялата страна, които търгуват със земеделска продукция, както и няколко големи фермерски стопанства. Според държавното разследване това е най-крупната измама за последното десетилетие в Турция. Според някои източници около 500 000 души са жертвите на тази измама, а да се посочи реалният капитал на „Фермерската банка“ е невъзможно, други посочват, че от 77 843 души са събрани 511 млн. турски лири. На вложилите 200 000 лири пирамидата обещавала по 50 000 всеки месец. Вместо това Айдън и брат му Фатих избягаха и първоначално се укриха в Емиратите, откъдето са се прехвърлили в Уругвай. Членът на управителния съвет на злополучната „банка“ Джемал Чолак и 20-годишната съпруга на Айдън са задържани по обвинение за мошеничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.02", "title": " България върна на Турция издирван за голяма финансова измама"}
