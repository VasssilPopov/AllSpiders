{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%ba%d1%8e%d1%80%d0%b4%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d1%89%d0%b5-%d0%bf%d0%bb/", "text": "Президентът на Турция Реджеб Тайип Ердоган заяви, че кюрдското правителство ще „плати цената“ за действията си, тъй като Турция е подкрепяла регионалното правителство, но то е предприело хода си въпреки предупрежденията, информира  . Турският лидер подчерта важността, която страната му придава на зачитането на правата на арабите и тюркмените в региона и отново посочи израелската връзка във вота за независимост. Турският държавен глава отново изтъкна, че Анкара съгласува действията си със съседните Ирак, Иран и Сирия и е готова да предприеме стъпки срещу всякакви негативни развития. В подобен дух се изказа и премиерът Бинали Йълдъръм. На митинг в Коджаели той оцени действията на властите в Ербил като „игра с огъня“ и предупреди, че те ще бъдат отговорни за бъдещи проблеми в региона. Министър-председателят беше категоричен, че всеки опит за създаване на нова държава на южната турска граница е заплаха за турската национална сигурност и Анкара няма да се колебае да реагира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Ердоган: Кюрдското правителство ще плати цената за действията си"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d1%80%d0%b5%d1%89%d1%83-%d0%ba%d0%be%d0%b2%d0%b0%d1%80%d0%b5%d0%bd-%d1%81%d1%8a%d0%bf%d0%b5%d1%80%d0%bd%d0%b8%d0%ba-%d0%b2-%d0%bf%d0%b5%d0%ba%d0%b8%d0%bd/", "text": "Григор Димитров започва срещу коварен съперник на турнира в Пекин. Жребият отреди първата ни ракета да срещне босненеца Дамир Джумхур, който се намира в топ форма. Роденият в Сараево 25-годишен тенисист е в серия от 8 поредни победи и спечелена титла в Санкт Петербург през миналата седмица. А преди два дни елиминира и Александър Зверев (Германия) и стигна полуфиналите в Шънджън. Димитров и Джумхур са играли само веднъж досега, като българинът спечели сблъсъка през 2016-а, но се нуждаеше от три сета – 4:6, 6:4, 6:3.  При успех Григор вероятно ще срещне аржентинеца Хуан Мартин дел Потро, с когото направиха тренировка още преди жребия да отреди съперниците. Българинът има да защитата 300 точки от миналата година, когато стигна финала, но загуби от британеца Анди Мъри. Асът ни е поставен под №3 в схемата, а лидер е Рафаел Надал. Испанецът стартира срещу французина Люка Пуй. А с Григор могат да се срещна евентуално на полуфиналите. Преди старта на турнира хасковлията използва свободното си време, за да заснеме забележителностите на Пекин. Надпреварата в китайската столица е първа за Димитров след провала му на откритото първенство на САЩ през август, когато отпадна във втория кръг.", "date": "2017.09.30", "title": " Григор срещу коварен съперник в Пекин"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d0%b4%d0%be%d0%b1%d1%80%d0%b8-%d0%ba%d0%b2%d0%be%d1%82%d0%b0-%d0%be%d1%82-45-000-%d0%b1%d0%b5%d0%b6%d0%b0%d0%bd%d1%86%d0%b8/", "text": "Американският президент Доналд Тръмп подписа постановление за въвеждане на квота от максимум 45 000 бежанци в страната през следващата финансова година. „Приемането на до 45 000 бежанци в САЩ през фискалната 2018 г. е оправдано от хуманитарни въпроси и други причини, които са в национален интерес“, се казва в изявление на Белия дом, информира   Очакват се не повече от 19 000 души от Африка, 5 000 от Източна Азия, от Европа и Централна Азия – 2 000, от Латинска Америка и Карибския басейн – 1 500, а от Близкия изток и Южна Азия – 17 500 души. „Нашата основна задача е да се осигури приемане само на тези бежанци, които отговарят на условията и не създават заплахи за сигурността на нашата страна“, пише още в изявлението. В съобщението се казва също, че дори и с новата квота, САЩ остават лидер в приема на бежанци. Американските власти в момента проучват и възможностите за по-строги мерки за сигурност и повече проверки сред чужденците в страната. След встъпването си в длъжност Тръмп въведе максимална квота за 50 000 чужденци с такъв статут. Впоследствие Държавният департамент направи препоръка за понижаване на бройката до 45 000 души. Както отбелязват американските медии, от 1980 г. насам максималната квота за прием на бежанци в САЩ никога не е падала под 67 000 души годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Доналд Тръмп одобри квота от 45 000 бежанци годишно"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%85%d0%b0%d1%81%d0%ba%d0%be%d0%b2%d0%be-%d0%b4%d0%be%d0%b1%d1%80%d0%b8-%d0%b1%d0%b5%d0%bb%d0%b8%d0%b2%d0%b0%d0%bd%d0%be%d0%b2-%d0%bd%d0%b0%d1%81/", "text": "В контраатака тръгна кметът на Хасково Добри Беливанов, чиято оставка беше поискана както от издигналата го партия ГЕРБ, така и от БСП. В отворено писмо градоначалникът отхвърли всички обвинения за нагласени конкурси и нередности в работата на общината и на свой ред нападна депутата от управляващата партия  „През 2003 г. Делян Добрев беше назначен в областната управа на Хасково, на която бях Главен секретар. Той бе младеж, завършил в САЩ и се справяше добре. В момента съм наскърбен от поведението му. Наскърбен съм като баща, а не като политик. Отдавам поведението му на емоцията, начина му на мислене и амбициите му за упражняване на влияние”, пише Беливанов. По-надолу в писмото той конкретизира за какви амбиции става въпрос – атаката започнала след отмяната на „опорочените конкурси” за за директори на дирекциите „Администрация и правно-нормативно обслужване“, „Финансово-счетоводни дейности и бюджет“ и „Икономика и стопански дейности, управление на общинската собственост“ в общината. „Начинът, по който реагира Добрев на конкурсите, показа, че истинската му цел е била да кадрува и ръководи община Хасково и аз само да бъда фигурант – фасадата, зад която друг реди събитията, без дори да мога да спра незаконните назначения”, смята кметът. Той подчертава, че не се дистанцира от ГЕРБ, а само от бившия енергиен министър, който създал „нелепо напрежение” в общината. В писмото си Беливанов отговаря на критиките, че е бил на почивка със свързан с БСП бизнесмен („Споменатия от г-н Добрев Иван Стаматов не зная да е от БСП, познавам го от много години. Лично аз не участвам в процеса по възлагане на обществени поръчки, за това съм упълномощил зам.-кмета Консулов”), че са били със скъп джип (всъщност пътуването било с автобус, шофиран от зет му), че имал млада любовница и др. „Разчитам на подкрепа от страна на централната власт и на мъдростта на министър-председателя Бойко Борисов”, пише в края на мандата си Добри Беливанов, който има „силата и волята” да довърши мандата си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Кметът на Хасково Добри Беливанов: Наскърбен съм „като баща“ от Делян Добрев"}
{"url": "https://trud.bg/%d0%bf%d0%be%d1%80%d0%bd%d0%be-%d0%b7%d0%b2%d0%b5%d0%b7%d0%b4%d0%b0-%d1%81%d1%82%d0%b0%d0%bd%d0%b0-%d1%81%d0%bf%d0%be%d0%bd%d1%81%d0%be%d1%80-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d1%81/", "text": "Името на популярната в Германия порно актриса Лена Нитро вече краси екипите на състезаващия се местната шеста дивизия футболен клуб „Обервюрцбах“. 30-годишната дама с радост приела предложението на ръководството на тима да бъде нещо като спонсор и дори се снима с фланелката. 30-годишната Лена Нитро е от Берлин, а преди седем години редица водещи издания в страната я посочиха като изгряваща звезда в порно индустрията. През 2011 г. и 2013 г. тя беше наградена с призовете за изключителен прогрес и най-добра актриса. В същото време в Бундеслигата тема номер едно продължава да е уволнението на Карло Анчелоти. Два дни след раздялата със специалист стана ясно, че само четирима играчи на „Байерн“ (Мюнхен) са използвали социалните мрежи, за да покажат уважение към него. Всички те са чужденци – Роберт Левандовски, Хавиер Мартинес, Артуро Видал и Тиаго Алкантара. Очаквано нито един от тях не е от онези петимата – Ариен Робен, Франк Рибери, Томас Мюлер, Матс Хумелс и Жером Боатенг, за които се говори, че са били главните му критици и са провокирали уволнението му. От сътресенията в „Байерн“ се възползва „Борусия“. Тимът от Дортмунд победи с 2:1 като гост „Аугсбург“. „Жълто-черните“ вече водят с 5 точки преди неделните срещи на преследващите „Хофенхайм“ и „Байерн“.", "date": "2017.09.30", "title": " Порно звезда стана спонсор на германски клуб"}
{"url": "https://trud.bg/%d0%b4%d1%83%d1%85%d0%be%d0%b2%d0%bd%d0%b0%d1%82%d0%b0-%d0%bd%d0%b8-%d0%ba%d1%80%d0%b8%d0%b7%d0%b0-%d0%bd%d1%8f%d0%bc%d0%b0-%d0%b0%d0%bd%d0%b0%d0%bb%d0%be%d0%b3-%d0%b2-%d0%bd%d0%be%d0%b2%d0%b0%d1%82/", "text": "България е обхваната от тежка духовна криза, която заедно с масовата емиграция нямат аналог в новата ни история. Тази равносметка направи пред “Труд” историкът Петър Стоянов, който преди месец чества 90-годишен юбилей, издавайки поредната си книга, посветена на народния цар Ивайло. Сред четящите си съграждани Стоянов е известен като един от най-ревностните изследователи на Варна. Близо половин век той събира данни и факти за историята на града, които е издал в над 150 публикации и няколко книги. Най-впечатляващата – “Одесос, стара и нова Варна”, е исторически очерк, в който е събрал любопитен микс от исторически факти и данни за бита, нравите, поминъка на жителите на морската столица от античността до годините преди Втората световна война. В записките си Стоянов посочва, че у българина е генетично заложено да оцелява след политически и икономически погроми, като се хваща за духовността. Като най-ярък пример той сочи културния подем във Варна в най-тежките години след Междусъюзническата и Първата световна война. Въпреки че те слагат край на търговски разкош, половината работници в града остават без препитание, а Варна е залята от емигранти от Одринска Тракия и Македония, управата и жителите на пъстрия пристанищен град създават множество творчески организации. Отварят врати първият общински театър и Домът на изкуството и културата, а хората преоткриват морето като извор на творческо вдъхновение и естествена предпоставка за нов поминък. Тогава се ражда идеята за развитие на Варна като европейски курорт. Макар и посрещната с яростни критики, че градът ще се поквари, тя набира скорост и отново отваря Варна към Европа. С модерните си нови морски бани след 1926 г. градът възкръсва като феникс, а развитието на туризма върви ръка за ръка с бурния културен живот и благоустройството – строят се нови улици, битова канализация, електрификация. “Ето такава искрица, която е запалвала дедите ни да градят върху руини, ни е нужна днес, за да разсее тъмнината на бездуховността и да спре демографската криза”, надява се дългогодишният краевед. Според него още при управлението Стефан Стамболов в края на XIX в. при негови регулярни срещи с местната общественост било обявено, че България тръгва към Европа от Варна. Този стремеж обаче провокирал конфликт с руските имперски амбиции. “България винаги е била заложник на големи интереси заради географското си положение, а в днешни дни отстояването на независимостта е още по-трудно, отколкото преди”, твърди историкът. Като любопитен детайл от сложните борби за влияние на Балканите в миналото той посочва рамото, което ни удря Великобритания за Съединението. “Британците са спрели Турция да настъпи към Пловдив. Макар и користно, за да натрият носа на руснаците, те са ни помогнали един единствен път”, пояснява Стоянов. Историята той заобичал още от детските си години във варненското с. Дъбравино. Хобито му се превърнало в професия. Завършил история във Великотърновския университет, бил е офицер, учител в българското школо в Братислава, преподавател и директор в с. Камен бряг и Варна, както и в институтите за културно-просветни кадри и по международен туризъм. Именно там, докато преглеждал архивни материали за културата в първите години след Освобождението, се запалил да изследва историята на Варна. Неусетно започнал да заделя всеки свободен миг, за да изучава миналото на града и хората, които са го управлявали. “Варна е имала късмет с първите си кметове – били са все хора образовани, предприемчиви, интелектуалци”, казва Стоянов. Кръстьо Мирски, например, освен че е бил публицист, е насочил общинската политика в полза на по-бедните граждани и изградил 3 училища. Иван Церов пък поставил началото на електрификацията на Варна и на градежа на градски театър, но останал в аналите и като борец срещу рушветчийството със забраната на популярното тогава правило гражданите да носят кафе на чиновниците, ако искат услуга. Сред първите кметове на морската столица е богатият Коста Ранков, който сам изгражда модерен кино-театър. Със свои средства строи първите хали във Варна и най-яркият, според Стоянов, варненски градоначалник – Михаил Колони. “В двата си мандата /1881-1885 и 1890-1893 г./ той е поставил основите на модерна Варна”, не крие възхищението си историкът. При управлението на Колони градът бързо се развива като промишлен, търговски и курортен център. Построените тогава просторни улици и до днес поемат трафика и са планирани така, че да приемат морския бриз, за да разхлаждат Варна в летните жеги. Времето на Колони и първите две следосвобожденски десетилетия са най-яркия период на подем за града – тогава са съградени емблематични сгради като Катедралата, Девическата и Мъжката гимназии, припомня Стоянов. Години по-късно, когато Варна изпада в най-мрачния си период след Първата световна война и е под окупация, в двете учебни заведения са разквартирувани чужди войници. Англичани задигат множество ценности от Девическата гимназия, в която е имало музей, а в Мъжката французи палят печките си със строшени чинове. Учениците им отговарят протестно с песента “О, добруджански край”, заради което комендантът на чуждите военни сили наказва областния управител. Униженията следват погромната загуба за Варна от откъсването на Южна Добруджа след Междусъюзническата война. “Но градът преглъща горчивия хап и пак се възмогва в средата на 30-те години”, припомня Петър Стоянов. Според него вината за националната катастрофа е както на цар Фердинанд, така и на двата лагера на Великите сили, които вкупом играят против интересите на България, за да сломят икономическия й подем и силната й армия. Немалка роля за българския крах има творецът на Балканския съюз – Русия. Виждайки че България става водеща военна сила на полуострова, руснаците умишлено забавят обещания арбитраж за спорните зони между съюзниците и дават лице на Гърция, Сърбия и Румъния. Русия и после СССР все са се опитвали да ни държат в подчинение, казва историкът. Той дава ярък, макар и не особено тиражиран пример, с двата неуспешни опита на Георги Димитров да води самостоятелна европейска политика чрез създаване на Дунавска и Балканска федерации. “Тези идеи вбесяват Сталин и в крайна сметка стават причина Димитров да бъде убит”, пояснява Стоянов. Връщайки назад лентата на събитията във Варна той посочва първите години след 9 септември 1944 г. като най-болния период от развитието на града. В момента доайенът краевед работи върху нова книга за краткия отрязък от 1944 до 1947 г. Твърди, че още в първия ден от смяната на властта в местните структури на БКП е направен преврат и начело вместо истинските партизани са застанали нови лица, някои от които са били и доносници на полицията. “Тези факти се премълчават, защото се засягат интересите на много хора, но историята трябва да е обективна”, категоричен е Петър Стоянов. Затова той не одобрява подмяната на термина “турско робство” с “османско владичество” в учебниците. Не харесва и адмирирания от ЕС договор за добросъседство, който България подписа с Македония. “Този договор е грешка, защото ние признахме македонския език и националност. Това крие риск от бъдещ конфликт, тъй като някой ден Скопие може да си поиска Пиринския край”, отсича историкът. Макар и на преклонна възраст, той не спира да работи. Любовта към историята предал на сина си Юри Стоянов, директор на института за археологически и исторически проучвания в Източното Средиземноморие към Британската академия на науките, изследовател на религиите и автор на бестселъра “Другият бог”.   Прокарването на жп линията Варна-Русе през 1866 г. превръща Варна в първостепенен търговски център, но в началото кандидатите да пътуват били малко, макар че превозът бил безплатен. Хората се плашели от влака, а след първата катастрофа на гара Шейтанджик /Хитрино/ година по-късно пътниците съвсем оредели. Налагало се кондукторите да слизат и да приканват хората да ползват модерния транспорт. Варненци предпочитали да се придвижват по море. В средата на 80-те години на XIX в. веднъж седмично между Варна, Балчик и Каварна пътувал кораб, пътнически линии имало и до Бургас и Цариград. Вътре в града след Освобождението бурно се развило файтонджийството. Всеки бързал да направи повече кирии, но никой не чистел, а файтонджиите често били неугледни и смущавали гостите на Варна. Затова през 1888 г. кметът Кръстьо Мирски издал правилник, в който определил такси и правила за този бизнес. Файтоните влезли в регистър, имали номера, а стопаните им били длъжни вечер да пътуват със запалени фенери. Пияните файтонджии били арестувани от полицията до изтрезняване, а при три провинения оставали без разрешително. Цените на услугите им били фиксирани – по 50 ст. за превоз от единия до другия край на града, по 1 лв. – от гарата до площадите и по 5-6 лв. – за разходка до околностите. Облагали се с общински и държавни налози и рибарите, предимно гърци и гагаузи. След Освобождението годишно те плащали по лев в местната хазна за позволително и по 2 лв. в околийското управление за ловен билет. Държавата прибирала 20% от улова като натурален данък и отделно облагала с налози таляните, които малцина можели да си позволят. Един от тях – край Галата, получавал данъчен бонус и внасял само 3% натура, защото снабдявал бедни варненци с евтина риба. В рибарските тайфи също имало строги правила за разпределение на улова. След приспадане на разходите половината получавал собственикът на таляна, а другата си разпределяли наемниците. В миналото рибарите рядко влизали на повече от километър от брега и то само за калкан. Ловели обаче много скумрия, която вече се брои за изчезнал вид по нашето Черноморие. През 1890 г. например, варненските рибари хванали 32 тона скумрия и 23 тона калкан.", "date": "2017.09.30", "title": " Духовната ни криза няма аналог в новата история\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%81%d0%b0%d1%89-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0/", "text": "Първа министерска оставка в кабинета на американския президент Доналд Тръмп, заради скандал с разхищение на държавни средства за пътувания с частни самолети. Том Прайс се раздели с поста на здравен министър, след като изданието „Политико“ разкри, че той е изразходвал над 400 000 долара от парите на данъкоплатците, информира  . Публикацията предизвика проверки, а президентът Доналд Тръмп беше безкомпромисен. За по-малко от осем месеца на поста министър на здравеопазването Том Прайс е пътувал 26 пъти с частни самолети, разкри „Политико“. Най-скандален е полетът за 25 000 долара от Вашингтон до Филаделфия при наличието на много редовни полети. Последва незабавна проверка от офиса на главния инспектор на здравното министерство. Прайс беше принуден да се извини, но оставката не му се размина. Администрацията на Доналд Тръмп се опитва да ореже публичните разходи. Президентът, който обещаваше да „пресуши блатото на корупцията във Вашингтон“, не обмисля дълго позицията си по случая. „Това не ми харесва и е жалко, защото като личност Том Прайс е много добър човек“, заяви Доналд Тръмп. Прайс възстанови близо 52 000 долара в хазната, но това не помогна. „Това е неприемливо за мен. Неприемливо е“, заяви Тръмп. Бившият хирург ортопед, поел в политиката, беше шеф на Бюджетната комисия на Конгреса. Тръмп го назначи с надежда да прокара нов закон за здравеопазването и по ирония, през лятото каза, че ако това не стане, министърът ще бъде уволнен. Прайс не помогна в неуспешната битка на републиканците срещу здравната система на бившия президент Обама и скандалът с него само влошава нещата. И други министри използват частни самолети, отбеляза бивш съветник в Белия дом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Здравният министър на САЩ подаде оставка\t\t\t"}
{"url": "https://trud.bg/%d0%bf%d1%80%d0%b8%d0%b7%d0%bd%d0%b0%d1%85%d0%b0-%d0%b4%d0%b6%d0%be%d1%88%d1%83%d0%b0-%d0%b7%d0%b0-%d0%b1%d0%be%d0%ba%d1%81%d1%8c%d0%be%d1%80-%e2%84%961-%d0%bd%d0%b0-%d0%b3%d0%be%d0%b4%d0%b8%d0%bd/", "text": "Антъни Джошуа бе признат за боксьор №1 на годината от Британския боксов съвет, а битката му с Владимир Кличко взе приза за най-добър мач на 2017-а. През април британецът нокаутира непобедимия дотогава украниц пред 90-хиляди зрители на стадион „Уембли“, с което препаса шампионските пояси на IBF, WBA и IBO.  Същевременно охранителна фирма, основана от българи охранява Джошуа във важните му срещи. Димитър Банчев, родом от пазарджишкото село Калугерово, създава „Гранд секюрити“ в Лондон. Компанията му се грижи и за сигурността на „Уембли“, а сред клиентите на българите са много ВИП личности от света на културата и спорта.  В момента Джошуа се подготвя за следващия си мач, който е с Кубрат Пулев на 28 октомври в Кардиф. А Дионтей Уайлдър (САЩ), шампион в най-престижната версия на WBC, нарече кубинеца Луис Ортис „лъжец“. Чернекожият боксьор даде положителна проба и провали срещата с американеца през ноември. Така за трети път в последните 2 г. Уайлдър се разминава с бой заради допинг.  „Ако си имал сериозни проблеми, защо не си казал на ВАДА какви медикаменти си вземал – бесен задочно попита Уайлдър. – Защото си лъжец, който се страхува. Всички се плашите от мен, защото съм дяволът на тежка категория.“", "date": "2017.09.30", "title": " Признаха Джошуа за боксьор №1 на годината"}
{"url": "https://trud.bg/%d0%ba%d0%be%d1%88%d0%bc%d0%b0%d1%80-%d0%b7%d0%b0-%d1%84%d0%b5%d1%82%d0%b5%d0%bb-%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%82%d1%80%d1%8a%d0%b3%d0%b2%d0%b0-%d0%bf%d1%8a%d1%80%d0%b2%d0%b8/", "text": "Кошмарен старт претърпя един от фаворитите за Гран при на Малайзия във Формула 1. Себастиан Фетел отпадна още на първата обиколка след повреда на неговия болид. Така днес пилотът на „Ферари“ ще потегли от последна позиция. Крахът на Фетел помогна на основния му конкурент Люис Хамилтън (“Мерцедес”) да спечели квалификацията за 70-ти път в кариерата си и за четвърти пореден на пистата „Сепанг“. Този развой на надпреварата може да помогне на британеца да увеличи преднината си и в челото на класирането. Втори на старта ще застане Кими Райконен (“Ферари”), следван от Макс Верстапен (“Ред Бул”).", "date": "2017.09.30", "title": " Кошмар за Фетел, Хамилтън тръгва първи"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b1%d0%bb%d0%b5%d1%81%d1%82%d0%b8-%d0%b7%d0%b0-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0/", "text": "Александър Везенков блесна за „Барселона“ на старта на новия сезон в испанското баскетболно първенство. Българинът бе сред главните герои за успеха на каталунците срещу „Баскония“ – 87:82. Националът бе втория най-добър реализатор, като заби 19 точки за 28 минути. Статистиката му се допълва със 7 борби, една открадната топка и 61 процента успеваемост в стрелбата. При дебюта си за каталунците Томас Юртел се отчете с 23 точки.  Везенков бе в стартовата петица на първия официален мач за Сито Алонсо начело на „Барса“, който излезе срещу досегашния си тим. Същевременно българинът отново призна, че първата година в „Барса“ е била доста тежка за него, дори мислил да си тръгне.  „Благодаря най-вече на баща ми, че не го позволи – разкрива баскетболистът пред „Диема спорт“. – Доволен съм от себе си, но не и от постигнатото с отбора. Не спечелихме нито една титла и не играхме нито един финал.“ През лятото той бе избран в драфта на „Бруклин“ от НБА, но призна, че засега изявите му отвъд Океана са на заден план.  „Тази година с „Барса“ се много амбицирани да дадем всички от себе си – казва Везенков. – Има самочувствието да печеля всяка една минута на терена. Надявам до година-две да играя на позиция ляво крило без проблем.“  А „Лукойл Академик“ загуби спечелен мач срещу литавския „Ювентус“ от Шампионката лига в София. Нашите имаха аванс от 20 т., но го пропиляха – 81:82. Реваншът е на 2 октомври.", "date": "2017.09.30", "title": " Везенков блести за „Барселона“"}
{"url": "https://trud.bg/%d0%bb%d1%8a%d0%b2-%d0%b7%d0%b0%d1%85%d0%b0%d0%bf%d0%b0-%d1%80%d1%8a%d0%b3%d0%b1%d0%b8%d1%81%d1%82-%d0%b2-%d0%b7%d0%be%d0%be%d0%bf%d0%b0%d1%80%d0%ba%d0%b0/", "text": "Ръгбист бе захапан от лъв в зоопарка в ЮАР. Уелският национал Скот Болдуин бе на посещение при животните заедно с клубния си отбор „Оспрейз“. Но реши да погали хищника и си протегна ръка към клетката му. А четириногото не се поколеба да си покаже зъбите. Резултатът е няколко шефа на ръката на състезателя, който пропуска и приятелския мач в петък срещу местния „Читахс“. „Да има инцидент, но лъвът няма вина – заяви треньорът Стив Тенди. – Къде си пъха ръката в при хищника. Разбира се, че ще го ухапе. Та това не е котка да я гали. Тази глупост ще тежи на съвестта му.“", "date": "2017.09.30", "title": " Лъв захапа  ръгбист в зоопарка"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b4%d0%b5%d0%bb%d1%87%d0%b5%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd/", "text": "Делегатите на Четвъртото национално събрание на „Движение България на гражданите“ избраха Димитър Делчев за председател на партията. От трибуната най-младият председател на политическа партия оповести курса на ДБГ за следващите месеци: Създаване на силна АнтиГЕРБ коалиция за спиране на застоя в страната, която да се приложи, както по отношение на местните избори и структурите на ДБГ да търсят широко обединение против модела ГЕРБ, така и по отношение на подготовка за предсрочни  парламентарни избори, които според Делчев безспорно предстоят. В изказване пред медиите Делчев подчерта, че няма съмнение, когато патерицата ПФ стане прекалено къса, ГЕРБ ще предизвикат нови избори, съобщава от партията. ДБГ трябва да бъде готова за разбиването на феодалните владения на ГЕРБ, както по места, така и в национален мащаб, категоричен бе той. Ще го постигнем чрез широко обединение на демократични партии, организации, хора. Той призова структурите за силна мобилизация и незабавно започване на преговори с местни партньори. Делчев беше избран единодушно от гласувалите делегати. Първият председател на ДБГ Меглена Кунева посочи, че е имало 9 кандидати за председател, които в рамките на процедурата по устава си направиха  отвод. ДБГ е един отбор и никой не се страхува да направим нов избор, каза Кунева. Тя пожела на Делчев да събере не само гласове, а подкрепа за това ДБГ да бъде единна, демократична, силна партия, запазвайки  ценностите на ДБГ и това да му даде силен старт. Радвам се, че мога да дам гласа си за млад и енергичен човек, доказал се в битки, каза още тя. Димитър Делчев е роден през 1984 г. в София, завършил е право в СУ и университета в Кеймбридж. В ДБГ е от основаването на партията като учредител. Делчев беше народен представител в 43ото Народно събрание,  член на правната и вътрешна комисии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Димитър Делчев е новият председател на ДБГ"}
{"url": "https://trud.bg/%d1%82%d0%b8%d1%80%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d0%bc%d0%b0%d0%bb%d1%86%d0%b8%d0%bd%d1%81%d1%82%d0%b2%d0%be%d1%82%d0%be/", "text": "Българският Хелзинкски комитет написал писмо до Брюксел, за да напомни, че у нас няма признати еднополови бракове и други ЛГБТИ+права и в този смисъл, България не е подходяща за домакин на Европейската агенция по лекарствата (ЕМА). Това е институция, в която работят около 900 високоплатени специалисти, заедно с които перманентно ще се настанят тук и още толкова високоплатени лобисти, което би могло да превърне София във важен център на фармацевтичния пазар и да й даде място на картата на европейската политика. 90% от служителите отговорили в проучване, че ще напуснат, ако Агенцията се премести в София. Те искали Амстердам. Това в някакъв смисъл е разбираемо – Амстердам е по-голям и по-хубав град. Но служителите напълно са отхвърлили и възможността да се преместят в Букурещ или Варшава – последната, от личен опит твърдя, е по-хубава от Амстердам или най-малкото напълно съпоставима с него. Оказва се, че не е достатъчно да предоставяш подходяща инфраструктура и да спазваш законите на Съюза. Оказва се, че не всичко е бизнес, че има ценностен дебат и не може да се третира като равна една страна, която не споделя правилните ценности. Тоест всичко, което либералите упорито повтаряха в последните години – че няма консервативно-либерален сблъсък; че либералната демокрация е равно отдалечена от всички идеологии; че мултикултурализмът означава мирно и хоризонтално организирано съжителство на различни култури, при което никой не налага ценностите си на другия – всичко това се оказа лъжа. Ние бяхме прави. Бяхме прави, че ще има ценностен сблъсък; бяхме прави, че либералната демокрация е органично устроена да фаворизира лявото; бяхме прави, че доминиращата култура е заплашена. И това е съвсем елементарно и очаквано наглед. Всяка култура цени себе си повече от другите – иначе нямаше да съществува, а да се претопи в тях. Затова културите и техните наративи са в непрестанна конкуренция. Вие ще кажете: но защо доминиращата европейска, юдeo-християнска, хетеросексуална култура губи това състезание? Нали на нея принадлежат повече хора? А ние живеем в демокрация и мнозинството трябва да има превес? Обратно на интуицията, изобщо не е така. Нашата култура от сравнително скоро исторически е издигнала за свой идол толерантността. Веднъж спечелила състезанието в световен мащаб, тя решава, че може просто да го приключи и да даде мир и благоденствие на всички различни, като ги направи равни. Така разсъждават много победители, които не разбират психологията на победените. Когато доминиращата култура прави отстъпки на маргиналните култури, те не виждат това като акт на великодушие, а като проява на слабост. И те веднага използват толерантността, за да се наложат. Например – ако ЛГБТ организациите (които дори не включват всички ЛГБТ хора, а само онези от тях, които желаят да се затворят в маргинално общество) започнат да изнудват България, че трябва да приеме еднополовите бракове в името на 3% от служителите на Агенцията по лекарства, за да може да приюти институцията и да не изпада от играта, то най-логичното за България е да се съобрази, за да може да продължи напред. Ако 90% от служителите на Агенцията са леви и прогресивни елитисти, образовани и разглезени в либерални университети и изпитват неприязън към „изостаналите” България и Полша, то ЕС трябва да стане заложник на 810 специалисти, които ще му бъде евентуално трудно да замени веднага и затова ще се съобрази и ще разположи Агенцията не там където е най-изгодно за европейския данъкоплатец, а където местната култура е достатъчно либерална и прогресивна за вкуса на служителите. Можем да разгледаме и по-крайни случаи. Ако мюсюлманите могат да ядат само храна, която е халал, а християните и атеистите нямат претенции, много по-лесно и ефективно е производителите да правят всичката храна халал и ние всички да се съобразяваме с диетата на малцинството. Ако трансполовите хора искат да използваме полово неутрални местоимения, много по-лесно е да изоставим „той“ и „тя“, защото така ще сме сигурни, че няма да обидим никого, дори трансполовите да са 0,1%. Така се получава така наречената „тирания на малцинството“. Толерантността не е върховно постижение на нашата цивилизация, а симптом на нейния упадък. Римската империя не е загинала в епична битка с варварите. Тя е била велика, но уморена цивилизация, чиято последна останала ценност е била толерантността. Рим никога не е „падал“, той просто е бил завзет и трансформиран отвътре от новите доминиращи варварски етноси и култури, които са били постепенно интегрирани в него в продължение на столетия.   Европейската агенция за лекарствата (ЕАЛ – ЕМА) може да изгуби над 70 процента от персонала си, което ще й попречи да функционира, ако политиците направят грешен избор при определяне на града, където ще бъде централата на агенцията, намираща се в момента в Лондон, предаде Ройтерс. Като се позовава на проучване сред персонала, ЕАЛ посочва, че между 19 и над 70 процента от служителите й планират да напуснат, когато агенцията се изнесе от Великобритания заради Брекзит. Европейската комисия прави оценка на евентуалния нов дом на ЕАЛ, но решението трябва да бъде взето от лидерите на ЕС, които ще се опитат да постигнат споразумение на следващата си среща през октомври. Милано, Копенхаген, Атина, Амстердам и Барселона са сред градовете, които биха искали да станат домакини на централата на ЕАЛ, като Милано се оформя като евентуален лидер в надпреварата. София също представи кандидатурата си, но едва около 6 процента от служителите са посочили, че биха се преместили в България…  ", "date": "2017.09.30", "title": " Тиранията на малцинството\t\t\t"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%bf%d1%80%d0%b5%d0%b3%d0%b0%d0%b7%d0%b8-%d0%bd%d0%b0%d0%b9-%d1%8f%d0%bb%d0%be%d0%b2%d0%b8%d1%8f%d1%82-%d0%be%d1%82%d0%b1%d0%be%d1%80/", "text": "„Манчестър Юнайтед“ не срещна проблеми при домакинството си на „Кристъл Палас“ и ги прегази с лекота за 4:0. Гостите са най-яловият отбор във Висшата лига. Играчите на Рой Ходжсън не могат да вкарат гол вече в седми мач или 630 минути. За сметка на това са допуснали 17 попадения. „Червените дяволи“ поведоха още в 3-ата минута чрез Хуан Мата. Испанецът се разписа в своя мач номер 200 във Висшата лига. Две попадения вкара халфът Маруан Фелайни, а едно добави и головата машина Ромелу Лукаку. С голяма заслуга за успеха бе Маркъс Рашфорд. Талантът на „Юнайтед“ се представя изключително силно. В последните 10 мача има 5 гола и 4 асистенции за „червените дяволи“. Срещу „Палас“ подаде за попаденията на Мата и за второто на Фелайни.  Победата е шеста за „Юнайтед“. Успех със същия резултат 4:0 записа и „Тотнъм“. „Шпорите“ победига далеч от дома „Хъдърсфийлд“. Бен Дейвис, Муса Сисоко и Хари Кейн на два пъти вкараха за успеха над новака в шампионата. Нападателят дори изравни Кристиано Роналдо по голове във Висшата лига. Кейн вече има на сметката си общо 84 в първенството, като това стори в общо 120 мача. Толкова пъти се е разписвал и Роналдо, но в 196 срещи за „Юнайтед“.", "date": "2017.09.30", "title": " „Юнайтед“ прегази най-яловия отбор"}
{"url": "https://trud.bg/%d0%b4%d0%b0-%d0%b1%d1%8a%d0%b4%d0%b5%d1%88-%d0%b8%d0%bb%d0%b8-%d0%b4%d0%b0-%d0%bd%d0%b5-%d0%b1%d1%8a%d0%b4%d0%b5%d1%88-%d0%bf%d0%be-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8/", "text": "Двадесет дни преди датата 15 октомври в Македония започна предизборната кампания за органите на местното самоуправление. Само двадесет дни, но каква енергия и какъв патос се вихри още от първите часове. Не, още от първите минути на кампанията, завихряни от основните и не толкова основни политически играчи в това локално състезание. Но изглежда, а и първите изказвания на лидерите на партиите показват, че надпреварата е местна, но залогът е общодържавен и дори (до известна степен!) интернационален. Става дума за прогнозата, че напролет в Македония ще има нови предсрочни парламентарни избори. Груевски не крие, че ги иска като реванш за 11 декември, а Заев – при победа, ще ги предизвика с намерение да стабилизира управлението си за да започне нужните реформи. Както се казва – местни, местни, колко да са местни тези избори… Четиригодишният мандат на кметовете и на общинските съвети изтече през май, но поради острата политическа криза, която разтърсваше страната правителството на Зоран Заев все още не беше съставено, а бившият премиер Никола Груевски настояваше да получи нов мандат, за да опита да формира кабинет, та затова те бяха отложени за средата на октомври. Така и бяха фиксирани – 15 октомври, удобна за всички дата. Но местният вот ще има нелеката, но трудна съдба да се превърне в първата директна политическа схватка между управляващата коалиция начело със Социалдемократическия съюз на Македония (СДСМ) на премиера Зоран Заев и опозицията, ръководена от ВМРО-ДПМНЕ на бившия премиер Никола Груевски. Заев е премиер само четири месеца, неговият отчет за първите сто дни мина неотдавна, и това е негово предимство, но и негова слабост. Защото атаките срещу него са за това, че за този относително кратък период не е свършил нищо, или ако е направил нещо, то е крайно погрешно, като подписването на Договора с България, например. Но пък късият срок може да служи за оправдание, че времето не достига да бъдат разчистени македонските Авгиеви обори, които предишната 11-годишна власт на Никола Груевски и неговото обкръжение оставиха. Никола Груевски не е премиер от 15 януари миналата година, когато доброволно подаде оставка с цел да бъде формирано служебно правителство и да бъдат проведени предсрочни парламентарни избори. Но през цялото това време от януари 2016 до днес Груевски все едно не е излизал от кабинета си в бутафорната сграда на правителството на улица „Илинденска“ в Скопие. А като гледам, и първите му предизборни речи са на човек, който е извън реалността, и който се изживява като шеф на държавата. Неговата партия ВМРО-ДПМНЕ по стара традиция – още от 1990 година, започна предизборната си кампания от Охрид и тъкмо там Груевски претупа обещанията за това какво неговият кандидат ще направи на местно ниво за крайезерния град. Хвърли се да строи нови магистрали, да открива хиляди работни места из цяла Македония, да реформира партията си от дясно-консервативна в дясна народна, в която да членуват по-широк кръг избиратели, и всичко това под лозунга „Започва нова ера“. А да, и не пропусна да призовава за нови предсрочни парламентарни избори, за които щяло да има условия след предстоящата блестяща изборна победа на кандидатите на ВМРО-ДПМНЕ на 15 октомври. Залогът за бъдещето на Македония наистина е голям. Някои западни наблюдатели дори извикаха от театралната класика печалния герой Хамлет и вкараха неговата дилема – да бъда или да не бъда, в конкретния македонски политически контекст. Заради решителността на политическия сблъсък, а и по стара изборна традиция, основните политически играчи и техните коалиционни партньори, изкараха на тепиха най-доброто от това, което имат на разположение. И ако в утвърдените вече персонални списъци се вижда –дори с невъоръжено око някаква тенденция, тя се крие във факта, че за кметските места се кандидатират достатъчно голям брой актуални членове на парламента. Някъде около двадесетина депутати се връщат в родните си места за да защитят с авторитета си правото да бъдат начело на местната власт. И тази тенденция се отнася не само до основните македонски политически формации – СДСМ и ВМРО-ДПМНЕ, но дори и по-силно за партиите на албанците, които по стара и утвърдена традиция водят борба в общините, населени с етнически албанци в западната част на Македония. На предишните избори през 2013 година, които отразявах за БНТ, по цялата западна граница на Македония – от Струга на юг до граничния пункт с Косово – Яжинце, на север, нямаше община, в която кметът да не е албанец и мнозинството в общинските съвети да не е албанско. Най-интересен бе сблъсъкът в Кичево, където изборът бе етнически- македонец срещу албанец, но резултатът бе исторически. За първи път кмет стана албанец, онзи учител по физкултура Фатмир Дехари, бивш бунтовник от Армията за национално освобождение от кризата през 2001-а година, който победи с гласовете на временно пребиваващите на Запад гастарбайтери, докарани специално за вота от Италия и Швейцария. Срещу себе си имаше неубедителната коалиция от македонските партии, които така и не можаха да преодолеят личните и апаратни противоречия и не подкрепиха масово кандидата – македонец. Две ключови и бих казал, символни фигури от албанския политически блок също избраха да се върнат и да се борят за местната власт. Депутатът Зиедин Села, лидер на Алианс за албанците и някогашен успешен кмет на Струга също заяви, че иска да се върне в родния си град и отново да му стане кмет. Ако не сте забравили, Села е онзи албански политик, който в „нощта на кървавите глави“ на 27 април в парламента пострада най-много от насилието на тълпата. В същата нощ бях в нюзрума на БНТ и търсехме повече информация за това какво става в Събранието в Скопие, в разговор с един колега – журналист от Скопие дори ми бе казано, че Села най-вероятно е починал от раните си. Слава Богу, информацията се оказа неточна, макар че Зиедин наистина бе пострадал тежко, тялото му бе влачено в коридорите на парламента, после изкара доста време в болница, но бързо се възстанови и сега е готов да заложи своето депутатско място срещу това да бъде кмет на града на братя Миладинови. Неговият съпартиец и член на кабинета на Зоран Заев – министърът на здравеопазването д-р Арбен Таравари също избра да става кмет на Гостивар. При избора му за министър Таравари бе единственият, който спечели овациите и на своите, и на противниците заради доброто си име на лекар от висока класа, пък и за чисто човешките си качества. Сега докторът заяви, че предпочита да бъде кмет на Гостивар, вместо да трупа непрекъснати главоболия като министър в опита си да оправи разбитата здравна система на държавата. И понеже казусът с неговата кандидатура получи шоков отзвук д-р Таравари отговори, че има златна професия като лекар и при несполука ще продължи да лекува хората, както до преди да бъде включен в кабинета. Никола Груевски продължава да бъде горд, че през 2013 г. спечели 56 от всички 80 кметски места, а остави на социалдемократите само 4. Останалите си разделиха партиите на албанците. Една от тези четири общини на Заев е неговата Струмица, където той беше кмет в продължение на три мандата. Една победа на опозицията на човека на Груевски – а това е акушер-гинеколога Мариян Байрактаров, за която, както говори мълвата, Груевски е подготвил крупна сума, ще означава много повече от успех в един град. Това ще означава, че досегашната крепост на Заев и неговият СДСМ, каквато беше Струмица дълги години, е паднала. И понеже познавам примитивизма в пропагандните атаки и на едните, и на другите, още отсега си представям какво ще пишат или говорят близките до лидера на ВМРО-ДПМНЕ медии: „Заев не може да спечели в родното си място, тръгнал да управлява държавата“. И други такива кръчмарски приказки. Аз имам и лична причина да се вълнувам от борбата в Струмица. Не само защото това е родното място на майка ми, да ми е жива и здрава, не само че това най-близкият град оттатък границата до родния ми Петрич, но и защото кандидатът на Заев и на СДСМ е моят братовчед д-р Коста Яневски. И той е депутат в парламента, и той е в лекарския бранш, на всичко отгоре е потомствен медик, и като дългогодишен най-близък сътрудник на Заев сега се хвърля в битката за кметското място. Е, имам ли друга лична „опция“, освен да му стискам палци?", "date": "2017.09.30", "title": " „Да бъдеш или да не бъдеш“ по македонски\t\t\t"}
{"url": "https://trud.bg/%d0%b4%d0%b6%d1%83%d0%bb%d0%b8%d0%b0%d0%bd-%d0%b0%d1%81%d0%b0%d0%bd%d0%b4%d0%b6-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d0%be%d0%ba%d0%be%d0%bb%d0%be-%d0%ba%d0%b0%d1%82%d0%b0/", "text": "Създателят на организацията „Уикилийкс” Джулиан Асандж смята, че ситуацията около каталунския референдум за независимост може да се оцени като първият световен случай на интернет война. Това написа самият той в „Туитър”.   „Народът и регионалното правителство използват интернет за организиране на насрочения за утре референдум, а испанските спецслужби атакуват, като спират телекомуникации, заемат сгради за свръзка, упражнявайки цензура върху стотици сайтове и протоколи за предаване на данни”, посочва още Асандж. По думите му това е един от най-големите конфликти в Европа между хората и държавата от падането на Берлинската стена. Според испанското правителство насроченият за утре референдум е незаконен и той няма да се състои. Каталунските власти обаче са убедени, че гласуване ще има. Вчера „Гугъл” се съобрази със съдебното решение и изтри приложение, насочващо каталунците къде са избирателните секции. То вече не може да бъде изтеглено, но тези, които го имат, все още могат да го използват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Джулиан Асандж: Ситуацията около каталунския референдум може да се оцени като първата интернет война"}
{"url": "https://trud.bg/%d0%b8%d0%b7%d0%ba%d0%bb%d1%8e%d1%87%d0%b8%d1%85%d0%b0-%d0%b0%d0%bb%d0%ba%d0%be%d1%85%d0%be%d0%bb%d0%b0-%d0%be%d1%82-%d1%81%d0%bf%d0%b8%d1%81%d1%8a%d0%ba%d0%b0-%d1%81%d1%8a%d1%81-%d1%81%d1%82%d0%b8/", "text": "Алкохолът бе изключен от списъка със забранените стимуланти от Международната антидопингова агенция (ВАДА). Решението влиза в сила от 1 януари 2018 г. Досега спиртните напитки не бяха позволени само за автомобилния спорт, аеронавтиката, водно-моторните дисциплини и стрелбата с лък. „Целта е не да бъде застрашена безопасността там, където алкохолът е проблем – заявиха от ВАДА. – А да се намерят различни начини да се спазва този забрана.“  Мелдоният обаче остава в забранителния списък. През 2016-а с този препарат „изгърмяха“ стотици спортисти, но после повечето бяха оправдани. ВАДА прие за допустимо съдържанието на един микрограм на милилитър в пробата.", "date": "2017.09.30", "title": " Изключиха алкохола от списъка със стимулантите"}
{"url": "https://trud.bg/%d1%81%d0%b0%d1%89-%d0%be%d1%82%d1%82%d0%b5%d0%b3%d0%bb%d1%8f%d1%82-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%82%d0%b5-%d1%81%d0%b8-%d0%be%d1%82-%d0%bf%d0%be%d1%81%d0%be%d0%bb%d1%81/", "text": "Заради странно заболяване Съединените щати оттеглят почти целия си персонал от посолството в Хавана, съобщава АП. „Докато кубинските власти не гарантират сигурността на американските дипломати, те няма да се завърнат в посолството“, обяви високопоставен дипломат във Вашингтон. Посолството на САЩ спира и издаването на визи за кубински граждани.През последните седмици редица американски дипломати са се оплакали от проблеми със слуха и световъртеж. Първата вълна заболявания се е появила още миналата година. Някои от служителите на посолството са загубили трайно слуха си. Американското правителство подозира кубинските власти, че са изложили дипломатите на облъчване, предизвикало проблемите със слуха. Куба изрази съжаление за решението на американския държавен департамент да оттегли дипломатите си от Хавана. „Решението е прибързано и ще се отрази на двустранните отношения“, заяви говорителка на кубинското външно министерство. Междувременно САЩ издаде предупреждение към американските граждани да не предприемат пътувания в Куба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " САЩ оттеглят дипломатите си от посолството в Хавана заради странно заболяване"}
{"url": "https://trud.bg/%d0%b3%d0%b5%d0%bd-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%ba%d0%be%d0%b7%d0%bb%d0%be%d0%b2-%d0%b7%d0%b0%d0%bc-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%84/", "text": "– Заместник-председател съм на Руската федерална агенция за преса и масови комуникации. Но, да – през целия си живот съм служил в специалните подразделения. И поначало се борих с тероризма с оръжие в ръка в достатъчно известната в Русия група „Алфа“, а в момента съм на идеологическия фронт в ролята на заместник председател на агенцията за преса и масови комуникации на Руската федерация. – Може би на сегашния. Защото, ето – една от вечните теми на нашата конференция е, къде е границата при терористични актове, която журналистите при предаването на актуалната информация за даден инцидент, не бива да преминават. Трудно се намира тази граница, а ако се престъпи, то журналистите стават оръжие за пропаганда на терористите. – Ще ви дам два примера. През 1994-1995 година почти всяка седмица в Кавказките курорти, известни с лековитите си минерални води, се случваха терористични актове. Залавяни бяха самолети, вертолети, автобуси. И в една от операциите първото искане на терористите беше да им бъде предоставен достъп до радиото. Защото чрез него те щяха да получават информация в реално време, но и техните искания да достигат до всички. Без достъп до медия терористът не съществува. Смисълът от действията му го няма, разбирате ли? И друг пример – през 2002 година с „Норд Ост“(Почти тридневна заложническа драма в Театрален център на Дубровка, където пред близо 800 души публика се играе мюзикълът „Норд Ост“. Терористите блокират салона и взимат за заложници зрителите, като минират сградата. Освобождаването на заложниците е наречено „блестяща операция“, б.р.). Тогава телевизионният канал НТВ предаваше на живо движението на спецчастите, които целяха освобождаването на заложниците. И терористите виждаха цялата картина около разположението на отрядите ни в реално време. След този случай се наложи да изготвим декларация и руските средства за масова информация я приеха и я подписаха. Днес този проблем е вече международен и затова го обсъждаме с представители на медиите от толкова много държави и тук, в София. Бих искал да отбележа, че се натъкнахме на интересен феномен. Обективно, терористичните актове в Европа намаляват. Ако оставим извън скоби проблемите от Близкия изток и Африка, където загиват хиляди хора, то в Европа според официалната статистика (показва таблица с години и жертви на терористични атаки, б.а.), от 1970 до 1988 година жертвите на терористичните актове в Европа са над 4800 души. От 1993 до 2007 година загиналите са около 1200 души. Количеството на терористичните актове намалява, но паниката, страхът и ужасът растат. – Бих обособил две причини – първата е, че по-рано тероризмът беше едно по-друго понятие. В него се включваха обекти и субекти на терористичните атаки. Обектите бяха главно политици, представители на полицейски, военни части, въобще хора от т.нар. властови институции. А субектите бяха терористични групи като Ирландската републиканска армия (ИРА), Червените бригади (Червените бригади, Brigate Rosse, или само BR – италианска крайнолява терористична организация, б.р.), ЕТА – баските сапаратисти и т. н. Сега обаче положението е друго. На практика всеки човек вече може да стане обект на терористични атаки. И всеки може да стане субект на тероризма. А втората причина според мен е, че обществото е много по-развито в информационно отношение. – От една страна са електронните средства за масова информация като телевизията и радиото и стигнем до интернет и развитието на социалните мрежи като Фейсбук, Туитър, видео каналите… Днес може дори да не се вербува дадено лице, за да стане терорист. Чрез обикновена връзка в социалните мрежи и начини за комуникация дадено лице може да получи инструктаж как да извърши терористичен акт. На съвременните терористи не им трябват бомби, пистолети – вече им е достатъчно хладно оръжие или просто един камион или бус. И видяхте, че дори нашите руснаци, които не се плашат по принцип лесно – и те започнаха да си мислят дали да планират туристическо пътуване до Париж или Лондон. – Да, или в Ница. Не е лесно да се противостои на тероризма, който се разпространява в социалните мрежи. Едната тема от конференцията ни в София бе точно тази. Вчера Леонид Млечин – известният наш журналист, историк, даде следния пример, който беше шега, но всъщност звучи сериозно: Събират се двама глупаци, започват да си говорят глупости и да се убеждават взаимно в тях. Естествено, и двамата си мислят, че казаното от тях е безспорен факт. Но се появяват още 4 като тях, после още 10, 100… и така стотици неграмотни хора започват да повтарят невярното. Понеже в един момент тези хора стават много, естествено е да си мислят, че са прави. Как да се спре това? Как човек да знае кой в интернет говори истината и кой говори откровени глупости. Проблемът още търси своето решение и на откриването на XIII-та международна конференция имаше отново огромен интерес – шестима посланици, президентът на Хърватска Стипе Месич (2000-2010 година), повече от 120 участници. – Обсъжданията са трудни. Отново беше повдигнат въпросът сред участниците: „А какво е тероризъм?“ Навремето създадохме цяла комисия, която да даде определение. Но понятието „тероризъм“ вече е много политизирано и няма как да му се даде еднозначно определение. За едни Ясер Арафат е борец за свобода, но за други – той е терорист №1. Със Сирия може да се даде същият пример. За себе си имам определението, че тероризмът е действие чрез сила,за да се принуди дадена държава да направи нещо, което е изгодно за терористите. – Изключително трудно. В Русия имаме дори държавна група, която се занимава с този проблем. Аз самият съм член на тази група. Може би знаете за зачестилите случаи на анонимни телефонни обаждания в Русия през последните седмици. Това са обаждания, че в дадена сграда има поставени взривни устройства. Почти един трилион рубли са похарчени за евакуация на хората в тези сгради, заради спиране на производство в предприятия или на продажбите в търговски центрове. До момента е ясно, че това са киберпрестъпници, които и ползват за целта специална програма. Но пак към момента не може да се стигне до тях. И за съжаление се случва често оръжието на атаката да е по-напред. Но когато службите искат да наложат мониторинг над интернет, демократични организации започват със скандиранията за свободата на словото и правата на човека. Твърде е тънка границата, но много обвинения са абсолютно безпочвени. САЩ твърдят, че Русия се е намесила в президентските им избори чрез кибератаки. Но дайте факти – няма такива. В кибервойната се използва дори това, което го няма. – Споменах ви случаят „Норд Ост“, когато НТВ показваше всяка стъпка на спецгрупите „Алфа“ и „Вимпел“. Терористите тогава имаха цялата информация за действията на службите по телевизията. И де факто от предаващи информация, журналистите се превръщат неволно в съюзници на терористите. – Знаете какво представлява Стокхолмският синдром, нали? – Е, т.нар. героизиране на терористите и Стокхолмският синдром са плодове от едно и също дърво. В една заложническа криза идва момент, когато заложниците започват да имат по-голяма комуникация с терористите, отколкото с тези, които ги освобождават. И представянето на терористите като борци за идеи и права ги превръща в герои. – Руските специални сили винаги са имали емблемата щит и нож – оръжието за защита и оръжието за нападението. – Правилно отбелязвате, че тероризмът не признава граници. Международното сътрудничество е задължително между отделните служби. Ето, САЩ създават понякога ситуации, когато сътрудничеството става невъзможно между държавите – например между Русия и Запада. – Да, навремето имахме съвместни учения с българските разузнавателните служби. Бил съм до Варна. (Смее се) – Вече съм на възраст и не помня. Но беше още по времето на СССР. Имахме съвместна руско-българска група, която носеше името „Шипка“. – Всяка страна може да бъде обект на атака и България не е изключение. Вие имате изключително тежката задача да опазвате границите си. Ще ви дам пример, как миналата година в Русия терористичните актове са намалели с 18 процента. Но от друга страна, само на границата са заловени близо 900 лица, в подозрение, че са терористи. Те са заловени с оръжие и не можем да кажем веднага, че са терористи, но спрямо тях текат съдебни разследвания. А колко не са заловени? Това са хора, които идват от зони на военни действия. По-правило, по-големите страни „привличат“ повече терористите, защото се получава по-голям световен отзвук. – Именно – интересът на терористите към страната ви ще се увеличи. – Много труден въпрос. Когато споменем, че някъде е атакуван самолет, веднага може да бъде атакуван и друг. – Подготовката на момчетата, едновременните действия и внезапността. „Вимпел“ беше подразделение, предназначено за действие извън пределите на Съветския съюз. Навремето подготовката на един офицер от „Вимпел“ струваше по-скъпо отколкото тази на един космонавт. Трудно е да съчетаеш в един човек бойните и оперативните качества. – Не предавайте на живо терористи и не им давайте предимство. Второ – не правете интервю с терористи. И трето – не показвайте роднините на терористите. Владимир Козлов е генерал от специалните служби на Руската федерация, награден с орден „За военни заслуги”, почетен орден „65 години от Победата във Великата отечествена война 1941-45г.” и други. Ръководил е спецотрядите „Вимпел” и „Алфа”. Участвал е в няколко войни и в десетки антитерористични акции в Русия и зад граница. В момента е зам.-директор на Федералната агенция по печат и масови комуникация в Русия.", "date": "2017.09.30", "title": " Ген. Владимир Козлов, зам.-директор на Федералната агенция по печат и масови комуникация в Русия, пред „Труд“: Журналистите стават неволни съюзници на терористите"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%b2%d1%8a%d0%b7%d0%bd%d0%b8%d0%ba%d0%bd%d0%b0%d1%85%d0%b0-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%81%d1%80%d0%b5%d1%89%d0%b0/", "text": "Протестиращи се сблъскаха с полицията в Италия по време на провеждането на работната среща на Г-7, пише The New York Times. Протестиращите са се опитали да достигнат до мястото, където страните членки на организацията заседават по въпросите за заетостта и труда. Демонстриращите са се обявили срещу нископлатените работни места и краткосрочните договори. Те не са успели да проникнат през полицейската стена, въпреки че някои от тях са хвърляли димки по силите на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Сблъсъци възникнаха по време на срещата на Г-17 в Италия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-54/", "text": "За установяване самоличността на нарушителите ще бъде използвано видеонаблюдението в сътрудничество с органите на реда. Заловените ще бъдат глобявани от 100 до 2500 лв., включително непълнолетните, навършили 16 години.     Потомци на легендарния Хачико живеят в град Роман в лицензирания български развъдник „Akita Bagatur Ken“, където се отглеждат чистокръвни японски кучета от породата Акита Ину.         Protect Your Kid помага за родителския контрол върху смартфони и таблети. Номинирано е в престижен международен конкурс.         Булевардните медии разпространяват панически настроения. Годишно в страната се подават около 400 молби за убежище – коментар на Кристиан Щефанеску, „Дойче веле“.       Край морето се родили най-много вицове за тоталитарния вожд. В чужбина не приемали натрапеното име на хилядолетния град.         Това е визията на милиардера Илън Мъск. Полет с хора до Червената планета се очаква през 2024 г. До всяко кътче на Земята ще се лети за по-малко от 60 минути.       Отиваме към бездънна самота. Ако Еминем чуе родни рапъри, ще се погребе. Преди за Русия бяхме Запад, сега е обратното, казва Камелия Тодорова в интервю за „Труд“.", "date": "2017.09.30", "title": " Вижте акцентите в броя на вестник „Труд“ в неделя, 1 октомври 2017"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be-%d1%87%d1%83%d0%b4%d0%be-%d0%bc%d0%be%d0%b6%d0%b5-%d0%b4%d0%b0-%d0%b4%d0%be%d0%ba%d0%b0/", "text": "Председателят на Европейската комисия Жан-Клод Юнкер заяви, че според него единствено „чудо“ може да докара преговорите за Брекзит до нови равнища в рамките на следващия месец, предаде New Europe. Думите на Юнкер, отправени по време на неофициалната среща на високо равнище на ЕС в Талин не оставиха у никого надежди, че все още има шанс прогресът на преговорите да позволи те да навлязат в нова фаза. ЕК по-рано уточни, че трябва да се отбележи значителен прогрес, за да може Великобритания и Съюза да продължат преговорите. „Значителен прогрес“ означава за Брюксел напредък по три ключови тези – правата на гражданите, финансовите въпроси и границата в Ирландия. Но нито главния преговарящ на ЕС Мишел Барние, нито британския министър по въпросите, свързани с Брекзит Дейвид Дейвис не са достигнали до ниво, което да удовлетвори Юнкер. „До края на октомври няма да имаме значителен прогрес“, заяви председателят на ЕК в Талин. „В края на тази седмица казвам, че няма да има достатъчен прогрес от сега до октомври, освен ако не се случи чудо“, посочи той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Юнкер: Единствено „чудо“ може да докара преговорите за Брекзит до нови равнища през октомври"}
{"url": "https://trud.bg/%d1%81%d0%b0%d1%89-%d0%bd%d0%b5-%d0%bf%d1%80%d0%b8%d0%b7%d0%bd%d0%b0%d0%b2%d0%b0%d1%82-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d1%80%d0%b5%d1%84%d0%b5%d1%80/", "text": "Всички чуждестранни полети до Иракски Кюрдистан остават са забранени. Във вторник иракският премиер даде ултиматум на Кюрдското регионално правителство да предаде контрола върху летищата, за да избегне мярката. Тъй като властите в Ербил не се съгласиха, забраната влезе в сила, предаде  . Междувременно иракският премиер Хайдер ал Абади прие поканата, отправена от френския президент Еманюел Макрон да посети Париж на 5 октомври за разговори за референдума за независимост в Иракски Кюрдистан. По-рано стана ясно, че Съединените щати не признават резултата от референдума, на който в понеделник кюрдите в Ирак декларираха, че искат да имат собствена държава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " САЩ не признават резултатите от референдума на кюрдите в Ирак\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bb%d0%b0-%d0%b7%d0%b0%d0%bf%d0%be/", "text": "Германската   е задържала   за отровената бебешка храна. Според говорител на полицията мъжът е от района на Тюбинген и много прилича на човека от разпространената снимка на предполагаемия изнудвач, предаде БНР. Службите са стигнали до заподозрения след множество сигнали на граждани. Над 600 сигнала са подали германски граждани в полицията. Според разследващите мъжът вероятно не действа сам. Все още не е ясно, дали задържаният от полицията в Констанц мъж е търсеният изнудвач. Той поиска 10 милиона евро. В противен случай ще остави в различни супермаркети нови 20 отровени храни. Днес изтича срока за плащане на откупа. Все още неидентифицираният изнудвач е отправил заплахата си в писмо до полицията и няколко вериги немски супермаркети още в средата на септември. Във Фридрихсхафен, южна Германия, бяха открити бурканчета бебешка храна, съдържащи етиленгликол – основна съставка на антифриза. Отравянето с този алкохол е спешно състояние, което изисква бърза медицинска намеса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Полицията в Германия е задържала заподозрян за отровената бебешка храна"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-28-%d1%86%d0%b8%d0%b2%d0%b8%d0%bb%d0%bd%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b2%d1%8a%d0%b7/", "text": "Най-малко 28 цивилни са загинали при въздушни удари в сирийската провинция Идлиб, контролирана от близкоизточната радикална групировка „Ислямска държава“, предава АФП. Сирийската обсерватория за човешките права съобщава, че сред жертвите има четири деца. Базираната в Лондон организация обаче не може да представи информация за това дали бомбардировките са нанесени от режима в Дамаск или от самолети на руския му съюзник.  Районът, в който са нанесени ударите, бе включен сред сигурните зони в Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Най-малко 28 цивилни са загинали при въздушни удари в Идлиб"}
{"url": "https://trud.bg/%d1%83%d1%87%d0%b5%d0%bd%d0%b8-%d0%be%d1%82-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d1%8e%d0%b0%d1%80-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf/", "text": "„Проектът PlantaSYST „Изграждане на Център за растителна системна биология и биотехнология в Пловдив, България“ е изключително важен проект за града ни и региона. Той е един от водещите за общината, а Министерството на образованието и науката ще съфинансира сумата от 15 милиона евро за неговото изпълнение“, заяви заместник-кметът на Пловдив Стефан Стоянов при откриване на двудневния семинар „Plant Innovation”. Неговата цел е да подкрепи новосъздадения по проекта PlantaSYST Център по растителна системна биология и биотехнология (ЦРСББ) посредством укрепване на връзките между научните и бизнес общности в Потсдам и Пловдив, както и  установяване на нови такива с институции и компании от Европа и света. „Това е първият голям проект, който се ръководи от български учени и който печели директно финансиране от Европейската комисия и е истински успех за българската наука“, допълни заместник-кметът на Пловдив. Сред участниците в семинара са представители от Центъра за растителна системна биология и биотехнология, Министерство на икономиката, Университета в Потсдам, Института „Макс Планк” в Потсдам, университета „Маси” в Нова Зеландия, БАН и биотехнологични компании като ирландската „Биоатлантис“ и холандската „Енза Заден“. „Вече се виждат ефектите от проекта – екипът на Plantasyst се разширява, а в Пловдив пристигат и първите чуждестранни учени, които ще работят тук  – от Южна Африка и Германия, които заедно с българските си колеги ще развиват центъра“, уточни Стефан Стоянов, според когото една от важните задачи за PlantaSYST през тази година е да стартира държавното финансиране, предвидено за нова сграда и оборудване за Центъра за биотехнологии. На семинара партньорите по проекта представят идеи и програми за развитие на институциите и фирмите, за да се определят общите им интереси и възможностите за обща  проектна дейност, която ще спомогне за сближаване на трите допирни оси на проекта – наука, бизнес и местната и централна власт в лицето на Община Пловдив и Министерство на образованието и науката. PlantaSYST е единственият български проект, одобрен на втори етап по инструмент за финансиране “Teaming“ на програма „Хоризонт 2020“ на ЕС. Сред ключовите цели на ЦРСББ са осъществяването на изследвания в областта на растителната биология и биотехнология и обучаването на млади български учени в същите направления. „Още при кандидатстването много  европейски компании и университети се включиха към проекта. Една от целите му е ЦРСББ да осъществява и научно-приложна дейност и заедно с бизнеса да развива, нови продукти“, обясни заместник-кметът Стефан Стоянов. Той изрази надежда скоро да започне разработването на патенти. По време на своето изявление той представи Пловдив на чуждестранните гости, като град, в който инвестициите се увеличават постоянно, който е вторият образователен център в страната,  със стабилна икономика и производство, където се разкриват все повече работни места. В научния център ще функционират 10 изследователски отдела, които ще развиват дейности в областта на растителната клетъчна биотехнология, растителната метабомолика и биоинформатиката. Висококвалифицираният екип от над 50 млади специалисти, които ще бъдат назначени, ще се занимава с разработване на подобрени сортове зеленчукови култури, идентифициране на растителни метаболити с полезни за здравето на хората качества и развиване на фармацевтични приложения, които ще подпомогнат създаването на нови продукти за българския и европейския пазар. PlantaSYST е резултат от съвместната работа на три български и два немски института – Институт по молекулярна биология и биотехнология и Институт по зеленчукови култури „Марица“, Пловдив, Институт по микробиология при БАН, Потсдамски Университет и Институт по молекулярна растителна физиология „Макс Планк“, Потсдам-Голм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.30", "title": " Учени от Нова Зеландия, ЮАР и Германия пристигнаха в Пловдив за участие в грандиозния проект „PlantaSYST”"}
